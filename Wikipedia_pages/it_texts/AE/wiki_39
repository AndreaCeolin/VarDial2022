{"id": "301841", "revid": "125952729", "url": "https://it.wikipedia.org/wiki?curid=301841", "title": "Rivoluzione altamurana", "text": "La Rivoluzione altamurana ebbe luogo nella citt\u00e0 pugliese di Altamura nel 1799 prendendo spunto dalla nascita della Repubblica Napoletana del 1799 fondata sui principi di libert\u00e0, uguaglianza e fraternit\u00e0, propagandati dalla Rivoluzione francese.\nA febbraio del 1799 giunse ad Altamura la notizia che il re era fuggito a Palermo. La popolazione altamurana, allora, si riorganizz\u00f2 e abbracci\u00f2 gli ideali propagandati dai francesi e dalla Rivoluzione francese e l'8 febbraio, in piazza del mercato (l'odierna piazza Duomo) fu anche piantato l'albero della libert\u00e0. Nel frattempo si avvicin\u00f2 l'esercito della Santa Fede capeggiato dal cardinale Fabrizio Ruffo determinato a ristabilire il Regno di Napoli e la dinastia dei Borbone, il quale lasci\u00f2 Matera e arriv\u00f2 alle porte di Altamura il 9 maggio 1799. Altamura nel frattempo si era preparata per lo scontro, chiudendo le porte secondarie della citt\u00e0, fondendo le campane delle chiese per nuovi cannoni e preparando munizioni. Il 9 maggio si consum\u00f2 lo scontro, ma presto le munizioni degli altamurani cominciarono a esaurirsi e gli altamurani cominciarono a sparare monete e rottami; questo fece capire a Ruffo che la situazione all'interno della citt\u00e0 era critica e che non sarebbero durati a lungo. La notte del 9 maggio 1799, la maggior parte degli altamurani, ricevuto l'ordine di evacuare dalla Municipalit\u00e0, riusc\u00ec a scappare da porta Bari. La mattina del 10 maggio i sanfedisti entrarono ad Altamura saccheggiandola e trucidando un numero imprecisato di altamurani che vi erano rimasti; la permanenza dei sanfedisti e di Ruffo nella citt\u00e0 dur\u00f2 14 giorni, durante i quali la popolazione altamurana gradualmente ritorn\u00f2 e alcuni altamurani furono uccisi o incarcerati. La situazione si era gi\u00e0 ristabilita alla fine di maggio 1799 e Altamura vide cos\u00ec tramontare il suo sogno di libert\u00e0.\nIl numero di morti sanfedisti fu stimato in 1400 persone, mentre non \u00e8 chiaro quanti siano morti tra gli altamurani. Alcuni storici stimano le perdite degli altamurani nell'ordine di una quarantina o di un centinaio, mentre altri storici considerano probabile che molti altamurani o giacobini forestieri non siano stati riconosciuti e siano stati contati come sanfedisti. In tal caso, il numero di morti tra gli altamurani e i repubblicani sarebbe ben pi\u00f9 alto.\nIl contesto storico.\nCome noto, i francesi occuparono il Regno di Napoli per ben due volte, cavalcando le insurrezioni e la voglia di rinnovamento delle popolazioni locali, ammodernando le leggi e gli apparati burocratici e attuando l'eversione della feudalit\u00e0. La prima occupazione dur\u00f2 solo cinque mesi, ossia da gennaio 1799 all'estate del 1799. Il re Ferdinando IV era gi\u00e0 fuggito a Palermo il 22 dicembre 1798 lasciando il marchese di Laino Francesco Pignatelli col titolo di vicario. In questo periodo il Regno di Napoli fu dichiarato decaduto e fu proclamata la cosiddetta Repubblica Napoletana del 1799. Ma gi\u00e0 nell'estate del 1799 vi fu la restaurazione del regno e re Ferdinando ritorn\u00f2 sul trono (prima restaurazione del Regno di Napoli).\nIl secondo ritorno dei francesi (1806-1815) si ebbe invece con i re Giuseppe Bonaparte e Gioacchino Murat, i quali regnarono in quello che continu\u00f2 a chiamarsi Regno di Napoli sotto l'egida di Napoleone Bonaparte fino alla seconda restaurazione e al ritorno dei Borbone nel 1815 (relativo a questo periodo \u00e8 l'epitaffio di Altamura).\nLa Rivoluzione altamurana si inserisce nei cinque mesi della prima occupazione francese, ossia quella che port\u00f2 alla formazione della Repubblica Napoletana del 1799 e che dur\u00f2 solo cinque mesi.\nLe fonti.\nLe fonti della Rivoluzione altamurana sono molte, ma non tutte hanno la stessa attendibilit\u00e0. Le fonti di maggior credito sono quelle scritte subito dopo o nell'anno stesso degli eventi storici. La maggior parte delle fonti postume (non tutte) non godono di attendibilit\u00e0 tra gli storici, dato che un'analisi critica ne ha svelato le molte inesattezze e incongruenze.\nLe fonti che godono di maggiore attendibilit\u00e0 tra gli storici sono:\nLa prima (\"Zecher la chorban\") sarebbe stata scritta proprio nei giorni del saccheggio di Altamura. Il titolo \"Zecher la chorban\" \u00e8 una citazione biblica in ebraico e significa \"memoria del sacrificio\". Giuseppe Bolognese (1999) ipotizza che l'arcidiacono Leopoldo Laudati, professore di grammatica greca ed ebraica dell'Universit\u00e0 di Altamura possa aver scritto quella testimonianza, dal momento che il titolo \u00e8 in ebraico ed \u00e8 molto noto tra gli esegeti dell'Antico Testamento.\nLe memorie dell'abate Domenico Sacchinelli, segretario del cardinale Fabrizio Ruffo, furono scritte nel 1836, a 9 anni dalla morte del cardinale e a ben 37 anni dalla Rivoluzione altamurana. Data la lontananza ci sarebbe da aspettarsi una inattendibilit\u00e0 di fondo. Ciononostante, Domenico Sacchinelli fu segretario di Fabrizio Ruffo, quindi segu\u00ec da vicino le decisioni e azioni del cardinale e conserv\u00f2 molti documenti di quel periodo (come lui stesso racconta nella prefazione). A parte qualche errore, come ad esempio il confondere \"porta Bari\" con \"porta Napoli\" o una svista sulla data in cui i sanfedisti giunsero a Matera (8 maggio anzich\u00e9 6 maggio), il Sacchinelli \u00e8 da considerarsi tutto sommato attendibile. Nonostante le pretese di \"imparzialit\u00e0 ed esattezza\", le sue memorie tendono a tralasciare o a edulcorare gli aspetti pi\u00f9 cupi della carriera del cardinale. Ad esempio, l'uccisione di Giovanni Firrao \u00e8 attribuita a un misterioso uomo dalle iniziali G.L. piuttosto che, pi\u00f9 verosimilmente, a Ruffo stesso (uccisione di Giovanni Firrao). Inoltre Fra Diavolo e Gaetano Mammone vengono citati in un solo paragrafo e non viene fatta menzione della loro ben documentata crudelt\u00e0 e sadismo, ma anzi viene resa la testimonianza del commodoro inglese Townbridge che definiva Fra Diavolo \"per noi un angelo\".\nPrivi di attendibilit\u00e0, imparzialit\u00e0 e validit\u00e0 da un punto di vista storico sarebbero invece i racconti di Pietro Colletta, Vincenzo Cuoco e Carlo Botta, i cui contenuti e impostazioni furono condannati anche da Benedetto Croce e da Domenico Sacchinelli. L'inattendibilit\u00e0 \u00e8 da imputarsi non tanto agli autori quanto all'impossibilit\u00e0 di attingere informazioni da testimonianze e fare ricerche in stati che allora erano assolutistici e impenetrabili. Ottavio Serena ha fatto notare che l'opera \"Storie segrete\" di Giovanni La Cecilia conterrebbe informazioni degne pi\u00f9 di un romanzo che di una narrazione storica, e pertanto neanche la sua opera risulta attendibile.\nAlcune inesattezze e menzogne sono riportate anche nelle cronache di altri componenti dell'esercito sanfedista, ossia le cronache di Domenico Petromasi (1801), di Vincenzo Durante (1800), Antonino Cimbalo (1799) e Francesco Apa (1800), sebbene ci sia da dire che loro parteciparono in prima persona agli scontri e furono testimoni diretti, persino nelle fasi in cui i sanfedisti entrarono in citt\u00e0, allorch\u00e9 la maggior parte degli altamurani aveva gi\u00e0 abbandonato Altamura; le loro testimonianze sono da ritenersi tutto sommato attendibili. Inoltre scrissero le loro memorie poco dopo i fatti del 1799. Ottavio Serena fa notare che tutti tranne il Durante \"non fanno che copiarsi a vicenda\"; inoltre afferma che le cronache dei sanfedisti sopracitati sarebbero imparziali e non veritiere, dal momento che gli autori speravano nella \"real beneficenza\", ossia speravano di ottenere qualcosa in cambio dal re.\nAltre fonti sono le \"imputazioni fatte a Vincenzo Melodia e Giacomo Bozzi, rei di Stato\", date a Ottavio Serena dal senatore Nicola Melodia, l\"'Itinerario doloroso degli altamurani detenuti nel Forte di Brindisi\" recuperato dal sindaco di Altamura Candido Turco, le \"Notizie speciali intorno al saccheggio di Altamura nel 1799\", la deliberazione decurionale del 1\u00ba luglio 1799 e i documenti relativi alla restituzione dei beni sequestrati a Pietro Aurelio Martucci (conservati dal prof. Viti).\nLe fonti sopraccitate includono visioni di persone di diverse opinioni ed estrazione sociale. In particolare, le versioni dell'abate Sacchinelli, Petromasi, Durante, Cimbalo e Apa consentono un raffronto critico con le versioni degli altamurani e consentono di vedere lo scontro con gli occhi dei sanfedisti.\nGli antefatti.\nNella citt\u00e0 di Altamura (e probabilmente anche altrove), la situazione era peggiorata a causa dell'introduzione della coscrizione obbligatoria a settembre del 1798. Il governatore regio di Altamura Gennaro Taveri estorceva denaro alle famiglie in cambio dell'esonero dalla coscrizione per i loro figli, e questo cre\u00f2 parecchia indignazione in paese. Tale indignazione sfoci\u00f2 nell'uccisione, il 18 gennaio 1799, di Felice Schiraldi e del padre, uomini legati al governatore, per opera dei Giannuzzi. Vitangelo Bisceglia definisce il 18 gennaio \"un giorno memorando, che fu segnale di tutte le sciagure\" (la scintilla, a quanto pare, furono le \"provvidenze non proprie\" fornite dal governatore Taveri in una controversia civile relativa ai Giannuzzi, la cui esecuzione era stata affidata a Felice Schiraldi).\nIl fatto sbigott\u00ec lo stesso governatore Gennaro Taveri, il quale, la notte del 21 gennaio 1799, decise di lasciare Altamura per mettersi in salvo. Venne a crearsi da allora uno stato di anarchia in citt\u00e0, di cui alcuni gruppi di possidenti forse approfittarono.\nSecondo alcuni storici, vi era reminiscenza in paese anche della Repubblica Napoletana del 1647, durante la quale Altamura si era autogovernata e aveva resistito agli attacchi del conte di Conversano Giangirolamo Acquaviva.\nAvvenimenti.\nIl 23 gennaio 1799 a Napoli fu dichiarato decaduto il Regno di Napoli e proclamata la Repubblica Partenopea del 1799, dopo che re Ferdinando IV era fuggito a Palermo il 21 dicembre 1798.\nNon molto tempo dopo, la notizia giunse ad Altamura. Il 3 febbraio 1799, ad Altamura, un prete di umili origini, Michele Chierico, parl\u00f2 in chiesa della fuga del re e indisse un comizio per il giorno successivo.\nNel comizio del giorno successivo emersero due posizioni; l'una prevedeva una rivoluzione con il saccheggio, l'altra, pi\u00f9 moderata, aborriva la violenza. Il popolo, allora, non sapendo cosa fare, si rec\u00f2 in cattedrale e si fece consigliare dall'arcidiacono Luca de Samuele Cagnazzi. L'arcidiacono calm\u00f2 la folla e propose la nomina di 30 deputati da inviare al governo provvisorio di Napoli. I popolani, allora, calmati, se ne tornarono a casa, ma rimase nel popolo l'idea che si dovessero spartire le sostanze e le terre dei pi\u00f9 ricchi.\nI repubblicani, allora, guidati dal medico Giuseppe Giannuzzi (chiamato ironicamente nella cronaca di Vitangelo Bisceglia \"Robespierre\") tennero lunghe arringhe fra il popolo e andarono all'assalto delle insegne regie sparse per la citt\u00e0. La ribellione culmin\u00f2 con l'innalzamento dell'albero della libert\u00e0 l'8 febbraio 1799 in piazza del Mercato (l'attuale piazza Duomo), dove venne trasportato in processione dall'intero popolo dalla chiesa di San Domenico. Fu inoltre costituita la \"Municipalit\u00e0\" con Pasquale Viti presidente e Luca de Samuele Cagnazzi segretario, e si form\u00f2 anche la \"Guardia Civica\".\nIntorno al 15 marzo giunsero ad Altamura e presero il comando il generale Felice Mastrangelo e il commissario generale Nicola Palomba (governatore del dipartimento del Bradano), accompagnati da 50 soldati di cavalleria.\nLo scontro con l'Esercito della Santa Fede era oramai imminente e gli altamurani non persero tempo e organizzarono un campo militare su Monte Calvario, il punto pi\u00f9 elevato di Altamura, .\nLa mattina del 7 maggio il cardinale Fabrizio Ruffo invi\u00f2 da Matera verso Altamura l'ufficiale Raffaele Vecchioni, al fine di discutere la resa. Entr\u00f2 ad Altamura bendato, ma non fece pi\u00f9 ritorno. Tra i sanfedisti catturati figuravano anche gli ingegneri Vinci e Olivieri. Il governatore repubblicano, prima di fuggire da Altamura, fece uccidere i pochi prigionieri sanfedisti. Ruffo invi\u00f2 anche una porzione delle truppe regolari per \"far bloccare Altamura\". In quell'occasione gli ingegneri Vinci e Olivieri si allontanarono troppo dalle loro truppe e furono fatti prigionieri dalla cavalleria altamurana.\nLa sera dell'8 maggio, Ruffo ordin\u00f2 al comandante Giambattista De Cesari e al brigadiere De Sectis di partire quella notte stessa con il resto della truppa di linea e con una porzione delle truppe irregolari per \"restringere il blocco di Altamura\" e di aspettare fino a che Ruffo stesso non fosse giunto in Altamura; sennonch\u00e9, tutto il resto delle truppe irregolari e moltissime persone accorse dai paesi vicini, vedendo partire De Cesari e De Sectis e sperando di poter approfittare del saccheggio di Altamura, si unirono a loro. In tal modo il cardinale Ruffo rimase in Matera con soli 200 uomini della linea e un picchetto di cavalleria.\nLa mattina del 9 maggio fu avvistato fuori dalle mura di Altamura un immenso stuolo di sanfedisti. In quella stessa mattina sopraggiunse anche Ruffo, il quale cominci\u00f2 a decidere da quale parte conveniva portare l'attacco principale. Non molto tempo dopo gli occupanti cominciarono a sparare vari colpi di cannone, e i due schieramenti aprirono il fuoco.\nL'arciprete della Cattedrale di Altamura, monsignor Gioacchino de Gemmis, si rec\u00f2 egli stesso, rischiando la vita invano, dal cardinale Fabrizio Ruffo chiedendo il generale indulto.\nLe perdite tra i sanfedisti furono consistenti, tanto che Fabrizio Ruffo a un certo punto pens\u00f2 di abbandonare il proposito di prendere Altamura. De Cesari, per\u00f2, lo persuase a non abbandonare la posizione e a proseguire. Nel corso dei combattimenti, stando a quanto riportato Domenico Sacchinelli, il fatto che gli altamurani cominciarono a sparare dai loro cannoni monete e ferraglia varia (episodio confermato anche da altre cronache) fece comprendere a Ruffo che la resistenza della citt\u00e0 non sarebbe durata a lungo.\nIl generale del \"Governo Dipartimentale del Bradano\" Felice Mastrangelo e il relativo commissario Nicola Palomba valutarono che Altamura non poteva pi\u00f9 difendersi. Allora il generale Mastrangelo, temendo che i prigionieri potessero svelare al cardinale i capi e i fatti del governo repubblicano, ordin\u00f2 ad alcuni componenti del loro seguito (non altamurani) la fucilazione di tutti i prigionieri (che erano stati rinchiusi nel refettorio del convento dei Padri Francescani). Luca de Samuele Cagnazzi definisce Palomba e Mastrangelo \"gente ignorante, turbolenta, sanguinaria ecc. che invece di poter accreditare il sistema repubblicano lo discreditava colle azioni\". Vitangelo Bisceglia, nella sua cronaca, fornisce una descrizione minuziosa del loro comportamento (sebbene potenzialmente faziosa), e descrizioni negative del loro carattere e dei loro comportamenti vengono fornite anche da altre fonti. Dopodich\u00e9 il commissario Palomba e il generale Mastrangelo fuggirono col loro seguito, lasciando la citt\u00e0 al suo destino.\nLa fuga.\nAlle ore 22:30 del 9 maggio si decise di far evacuare gli altamurani da un porta non presidiata dai nemici, ossia \"porta Bari\". Secondo la cronaca del Genco, l'evacuazione ebbe luogo a mezzanotte circa (tra gli altamurani in fuga probabilmente vi era anche Saverio Mercadante, che all'epoca aveva 4 anni). Gli altamurani erano pronti a combattere col nemico per aprirsi un varco, ma notarono che stranamente potettero passare senza combattere. Non tutti, per\u00f2, riuscirono fuggire dalla citt\u00e0 perch\u00e9 non vollero o non poterono andarsene.\nA tal proposito Domenico Sacchinelli, che segu\u00ec da vicino le decisioni di Fabrizio Ruffo, scrisse che Ruffo, dopo aver compreso che gli altamurani non avevano pi\u00f9 munizioni e che non avrebbero ceduto, onde evitare spargimenti di sangue fece sgombrare le truppe da porta Bari (che Sacchinelli impropriamente chiama \"porta Napoli\"), al fine di consentire loro di fuggire. Sacchinelli continua affermando che Fabrizio Ruffo dispose tutte le truppe su \"largo del Calvario\" e le fece stazionare in quel posto facendole sdraiare per terra coi fucili tra le braccia.\nAlle 4 circa di mattina del 10 maggio, una pattuglia di cacciatori, meravigliandosi del silenzio e della quiete, si avvicin\u00f2 a \"Porta Matera\". Notando che la porta non era presidiata, ebbero l'idea di darle fuoco. Prima dell'alba Ruffo diede ordine ad alcune compagnie di entrare attraverso la porta incenerita. Fu grande la sorpresa nello scoprire che dentro la citt\u00e0 non vi erano pi\u00f9 abitanti, a eccezione di qualche malato abbandonato. Il sanfedista Vincenzo Durante, invece, racconta che i combattimenti proseguirono anche dopo che i sanfedisti furono penetrati nella citt\u00e0; i ribelli \"continuarono il fuoco fino all'ultimo fiato, e sino a tanto, che il signor De Cesari colla cavalleria non gl'invest\u00ec, facendo di loro un macello\".\nSecondo quanto scritto da Sacchinelli, il proposito iniziale di Ruffo era quello di non saccheggiare la citt\u00e0, ma di richiedere il pagamento di una somma di denaro. Ciononostante, le truppe fecero una macabra scoperta, ossia scoprirono che i prigionieri sanfedisti e alcuni \"realisti\" altamurani (cio\u00e8 gli altamurani fedeli al re) erano stati incatenati, fucilati e ammassati nel refettorio del convento dei Padri Francescani (secondo Sacchinelli erano 48). Quasi tutti erano morti, mentre pochi giacevano moribondi. Tra questi fu trovato moribondo Raffaele Vecchioni, il quale fu curato e visse ancora per parecchi anni. Sopravvissero solo tre prigionieri, de Marzio, il frate Lomastro e Raffaele Vecchioni i quali, come previsto dal commissario Palomba e dal generale Mastrangelo, raccontarono ai sanfedisti i dettagli sui capi e sui fatti del governo repubblicano.\nSecondo Sacchinelli, la macabra scoperta infervor\u00f2 gli animi delle truppe, tanto che Fabrizio Ruffo a malapena pot\u00e9 controllarle e non pot\u00e9 impedire il saccheggio e l'uccisione dei pochi temerari rimasti. Secondo altri testimoni, il saccheggio fu ingente e messo in atto ben prima che le truppe scoprissero la fine dei prigionieri. Quasi tutte le case furono depredate e incendiate, anche a causa della grande quantit\u00e0 di popolani sopraggiunti dalle vicine citt\u00e0 proprio per il bottino. Vitangelo Bisceglia afferma che \"cerc\u00f2 il vigilante Cardinale Ruffo di metter freno a quelle rapine; diede anche gli ordini che si fossero risparmiate le chiese, e limit\u00f2 il tempo al saccheggio; ma i suoi comandi non furono curati, n\u00e8 vi era chi potess'esigere l'osservanza, perch\u00e9 tutti ne vollero profittare\"\nLa permanenza di Ruffo dur\u00f2 14 giorni, caratterizzati da terrore e desolazione, durante i quali Altamura vide svanire il suo fugace sogno di libert\u00e0. La tenacia e la resistenza opposta dai cittadini fino allo stremo, a memoria di tale impresa, le verr\u00e0 conferito il titolo di \"Leonessa di Puglia\".\nDurante quei 14 giorni, la popolazione altamurana cominci\u00f2 gradualmente a ritornare. Prima ritornarono le donne, le quali, sortirono uno strano effetto sui sanfedisti. Secondo quanto scritto da Sacchinelli, le altamurane (non tutte) si prostituirono con i sanfedisti, i quali d'un tratto si addolcirono, dimenticarono l'odio e la guerra. Al momento della partenza, tutti i comandanti e l'ispettore della guerra dovettero andare personalmente nelle singole case per distaccare i sanfedisti e ripartire. Secondo quanto scrive il Sacchinelli, tutti i proventi del saccheggio e persino le paghe dei sanfedisti restarono ad Altamura. Che i proventi del saccheggio siano rimasti in Altamura risulta improbabile, considerato l'elevato numero di persone che sopraggiunse in Altamura dalle limitrofe regioni proprio per il bottino.\nSuccessivamente tornarono anche gli uomini. Secondo quanto scrive l'anonimo altamurano, Ruffo prima fece pubblicare il perdono generale, per far tornare gli altamurani; successivamente, una volta che tutti erano ritornati, incarcer\u00f2 200 persone circa, e alcuni con grosse somme di denaro si liberarono di soppiatto. I rimanenti, invece, in parte finirono nel castello di Melfi e in parte nel Forte di Brindisi e rimasero in galera un anno e due mesi. Dopodich\u00e9 il re fu costretto a concedere l'amnistia generale secondo quanto previsto dalla pace di Firenze e tutti i prigionieri giacobini tornarono a casa. Vincenzo Vicenti, nei suoi \"Medaglioni altamurani\", rintracci\u00f2 anche alcune persone, come ad esempio Giuseppe Cicorella, finite nell'isola e carcere di Santo Stefano. Secondo quanto riportato da Vitangelo Bisceglia, \"chi non si present\u00f2 subito, o si nascose, fu immune dall'arresto\".\nRuffo impose per la citt\u00e0 di Altamura una contribuzione di 50.000 ducati (poi ridotti per grazia del re), e a 10.000 tomoli di grano (anch'essi ridotti a 1.000). Lo stesso Ruffo lasci\u00f2 inoltre una guarnigione di pi\u00f9 di 200 uomini nella citt\u00e0 prima di partire.\nL'Albero della libert\u00e0.\nSecondo le fonti, il lombardo Attanasio Calderini fu il principale fautore della piantumazione dell'Albero della libert\u00e0. I testimoni raccontano che si rec\u00f2 di persona in campagna per cercare un albero adatto e, in contrada San Tommaso (grave Ruggeri), ne aveva fatto recidere uno e trasportare in citt\u00e0 a sue spese; intorno all'albero aveva ballato e cantato canzoni contro il re e sulla libert\u00e0 e l'uguaglianza insieme a quelli che l'avevano aiutato. Vitangelo Bisceglia specifica che si trattava di un grosso salice.\nL'albero fu trasportato in largo San Domenico (nello spiazzo antistante alla chiesa di San Domenico) dove ci fu una cerimonia \"con l'intervento de' due Cleri e col canto del Te Deum\". Lo stesso albero fu successivamente piantato nella piazza del mercato di Altamura e, con l'arrivo di Fabrizio Ruffo e dei sanfedisti, fu sostituito da una croce.\nCome raccontato dal filoborbonico Vitangelo Bisceglia, l'8 maggio, nei giorni in cui un gruppo di calabresi fu inviato da Ruffo per un'ispezione di Altamura, un uomo \"sotto l'apparenza di zingaro, e forse lo era, si present\u00f2 in Altamura\". Palomba ordin\u00f2 l'arresto e l'immediata fucilazione dello zingaro sotto l'albero della libert\u00e0 in piazza del mercato, nonostante non ci fossero seri indizi che facessero pensare a una spia.\nI sanfedisti.\nL'esatta quantit\u00e0 di sanfedisti non \u00e8 nota, tenendo anche conto che ai sanfedisti si aggiunsero anche molte persone dei paesi vicini, interessate solo al bottino e giunte non appena giunse voce di un'imminente capitolazione. Si pu\u00f2 comunque affermare che dovessero essere almeno 12000. L'anonimo altamurano dice che \"il numero di detta gente potea calcolarsi dall'estensione di circa tre miglia di strada\".\nI morti.\nLa storiografia ha appurato come le morti furono di molto sbilanciate dalla parte dei sanfedisti. Infatti i morti tra le file dei sanfedisti furono circa 1400, mentre il registro dei morti della Cattedrale di Altamura e della chiesa di San Nicola dei Greci segnava solo 37 morti tra gli altamurani. Anche ipotizzando che una parte delle morti non sia stata registrata subito, i numeri restano comunque contenuti. Tale circostanza \u00e8 confermata anche dalla cronaca del Genco, il quale afferma che fino alla sera del 9 maggio (sera in cui gli altamurani scapparono) i sanfedisti avevano ucciso solo 3 altamurani a fronte di 1400 sanfedisti uccisi dagli altamurani.\nIl valore dimostrato dagli altamurani non deriverebbe tanto dalla perdite, che furono contenute, ma dal coraggio a dalla tenacia dimostrati. Se gli altamurani non fossero riusciti a scappare da porta Bari, i sanfedisti (a malapena controllati dal cardinale Ruffo) non avrebbero esitato a fare una carneficina. Il valore degli altamurani era noto al cardinale Fabrizio Ruffo, che temeva la \"terribile Altamura\".\n\u00c8 stato ipotizzato e appare verosimile che solo una piccola parte delle morti sia stata registrata. Lo storico locale Vincenzo Vicenti ha fatto notare che furono certamente di pi\u00f9 dei 37 e che alcuni corpi di altamurani, cadendo dalle mura o per altre ragioni, furono ammassati insieme ai sanfedisti nei sotterranei e nelle cantine di molte abitazioni e non furono registrati. La notizia \u00e8 confermata anche dal manoscritto anonimo, trascritto dal sig. Giovanni Labriola. Alla luce di ci\u00f2, quantificare il numero dei morti altamurani risulta impresa difficile, considerando anche che la popolazione di Altamura era aumentata fino a abitanti circa a causa dei repubblicani fuggiaschi di Puglia e Basilicata che avevano trovato rifugio ad Altamura (si veda anche l'evoluzione demografica di Altamura). Questi fuggiaschi probabilmente combatterono anche loro e forse i morti tra le loro fila non furono contati.\nA titolo di esempio, lo storico locale Vincenzo Vicenti, nella sua opera \"Medaglioni altamurani del 1799\", rintraccia il nominativo di un altamurano - Domenico Frizzale - morto e non registrato in nessuno dei due registri dei morti di cui sopra.\nIl tenente colonnello sanfedista Domenico Petromasi, che scrisse la sua \"Storia\" nel 1801, racconta che i morti tra i sanfedisti furono pochi, ma molti furono i feriti. Inoltre afferma che i morti tra gli altamurani furono ben maggiori dei morti tra i sanfedisti.\nIl filoborbonico Vitangelo Bisceglia racconta come il numero degli uccisi di parte non sanfedista \"non fu maggiore di sessanta\". Inoltre, \"si \u00e8 detto da taluni che vi era ordine di passare a fil di spada tutta quella popolazione, d'incendiare le abitazioni, e di distruggere, ma chi l'ha asserito, non ostante che fosse addetto all'armata reale,\nha fatto ingiuria alla umanit\u00e0 del cardinal Ruffo.\".\nPer quanto riguarda i morti di parte sanfedista, oltre ai morti durante il combattimento, sono da considerare anche i prigionieri fucilati per ordine del generale Felice Mastrangelo, prima di fuggire dalla citt\u00e0 di Altamura insieme a Nicola Palomba. Luca de Samuele Cagnazzi (1764-1852) riporta anche che i prigionieri calabresi erano \"circa una decina\". Il filoborbonico Vitangelo Bisceglia nella sua \"Cronaca\" (1800) racconta anche che l'8 maggio, allorch\u00e9 un gruppo di calabresi fu inviato da Ruffo per un'ispezione dell'area di Altamura, un uomo \"sotto l'apparenza di zingaro, e forse lo era, si present\u00f2 in Altamura\". Palomba ne ordin\u00f2 l'arresto e l'immediata fucilazione sotto l'albero della libert\u00e0, nonostante non ci fossero ragionevoli indizi che facessero pensare a una spia.\nL'opera di monsignor Gioacchino de Gemmis.\nIl primo vescovo di Altamura, prelato nullius e arciprete della Cattedrale di Altamura Gioacchino de Gemmis si distinse per il suo autentico spirito pastorale. Assecond\u00f2 sempre gli altamurani, prima prendendo parte alla cerimonia di piantumazione dell'albero della libert\u00e0 e cantando un \"Te Deum\" di ringraziamento quella sera stessa in cattedrale.\nDurante gli scontri si rec\u00f2 egli stesso da Ruffo, chiedendo invano l'indulto e rischiando in tal modo la sua vita. A differenza di quanto accadde con Raffaele Vecchioni e gli ingegneri Vinci e Olivieri, a Gioacchino de Gemmis fu consentito di ritornare.\nUn altro suo grande merito, essendo terlizzese, fu quello di far accogliere a Terlizzi gli altamurani che erano fuoriusciti la notte del 9 maggio.\nIl ruolo dell'universit\u00e0.\nDeterminante fu, secondo alcune fonti, il ruolo dell'Universit\u00e0 degli Studi di Altamura nella preparazione di quel terreno che sar\u00e0 la base delle idee di libert\u00e0 della Rivoluzione altamurana. A differenza di altre citt\u00e0 vicine, come ad esempio Matera, (anche in quella citt\u00e0 fu piantato l'albero della libert\u00e0), nella citt\u00e0 di Altamura la veemenza della partecipazione fu forse maggiore, perch\u00e9 gli insegnanti e gli studenti dell'universit\u00e0 avevano la cultura (umanistica e scientifica) per comprendere meglio la legittimit\u00e0 degli ideali di libert\u00e0 in questione. Avendo Altamura un'universit\u00e0, il numero di persone istruite (tra insegnanti e studenti) era sicuramente molto maggiore che altrove, e questo influ\u00ec molto. Inoltre la loro funzione fu anche quella di tenere lunghe arringhe e istruire il popolo sugli avvenimenti e su ci\u00f2 per cui si combatteva, motivandola in tal modo. Questo sicuramente contribu\u00ec al maggiore sforzo e determinazione degli altamurani, i quali, a differenza di Matera, Modugno e altre citt\u00e0 pugliesi, uccisero ben 1400 sanfedisti ed evitarono fino all'ultimo la capitolazione.\nGiuseppe Bolognese fa notare che gi\u00e0 molto tempo prima della Rivoluzione francese e della soppressione dei privilegi feudali (4 agosto 1789), gli scritti dei meridionali Pietro Giannone e Antonio Genovesi (\"Meditazioni filosofiche sulla religione e sulla morale\") ne avevano gi\u00e0 affermato l'illegittimit\u00e0. Gli scritti degli autori sopracitati assieme agli scritti di altri autori illuministi meridionali quali \"La scienza della legislazione\" di Gaetano Filangieri e \"Saggi politici dei principii, progressi e decadenza della societ\u00e0\" di Francesco Mario Pagano appaiono tutti molto prima della Rivoluzione francese.\nLa popolazione altamurana.\nSecondo quanto riportato dall'anonimo altamurano (forse filoborbonico, ma critico di entrambe le parti), la popolazione aveva compreso bene le ragioni dietro cui si combatteva. A differenza dei sanfedisti (i quali erano mercenari pronti a disertare non appena si fossero arricchiti), gli altamurani erano animati da ideali di uguaglianza ed emancipazione popolare. Inoltre essi si battevano non solo per l'uguaglianza coi nobili in tema di diritti civili, ma anche per una spartizione o riduzione dei latifondi e per una redistribuzione della ricchezza. A tal proposito l'anonimo altamurano scrive:\nAnche Luca de Samuele Cagnazzi riporta alcuni dettagli sullo stato d'animo della popolazione in quei concitati mesi: \nConsiderazioni metodologiche.\nSebbene oggigiorno quasi tutti concordino con gli ideali repubblicani di libert\u00e0 e uguaglianza propugnati dalla Rivoluzione francese (1789) e di riflesso dalla Rivoluzione altamurana (1799), l'analisi storiografica non pu\u00f2 prescindere dall'imparzialit\u00e0 e dalla neutralit\u00e0.\nScrittori ottocenteschi come Pietro Colletta, Carlo Botta e Vincenzo Cuoco, erano interessati a propagandare e a diffondere gli ideali illuministici della Rivoluzione francese e a tale scopo non esitavano a demonizzare il nemico e a pubblicare contenuti inattendibili o non verificabili, soprattutto a causa delle notevoli difficolt\u00e0 di consultare testimonianze, fonti e archivi all'epoca nel Regno di Napoli. Le troppe leggende sul cardinale Fabrizio Ruffo da un lato potrebbero aver avuto una certa utilit\u00e0 ai fini della diffusione delle dottrine di libert\u00e0 e uguaglianza, mentre dall'altro, come Ottavio Serena fa notare, avrebbero screditato la ricerca storica facendo dubitare degli eventi che invece erano veri su Ruffo e i sanfedisti. In particolare Ottavio Serena afferma che \"bastano i fatti veri per farci esecrare la memoria del Ruffo; non v'\u00e8 bisogno di crearne altri che potrebbero, per la loro esagerazione ed inverisimiglianza, far dubitare dei veri\". Ottavio Serena fu anche uno dei primi ad applicare i metodi della moderna indagine storiografica agli eventi del 1799, prediligendo memorie di individui presenti ai fatti del 1799 e che in quello stesso anno o dopo li registrarono.\nInterpretazioni.\nLa Rivoluzione altamurana, come tutti gli eventi storici, \u00e8 stata interpretata in modo diverso, a seconda del periodo storico e dell'appartenenza politica. Com'\u00e8 noto, infatti, le interpretazioni della storiografia non sono statiche, ma subiscono l'influenza del periodo storico in cui si vive e dell'appartenenza politica e convinzioni di ciascuno. Benedetto Croce nella sua \"Storia del Regno di Napoli\" afferma che la storia non di rado \"appare alterata da un errore di prospettiva, in verit\u00e0 non infrequente\".\nNel corso dell'Ottocento e anche del Novecento ha prevalso un'interpretazione tesa a mettere in risalto gli ideali di libert\u00e0 e uguaglianza (ai fini della loro diffusione) e l'anticlericalismo nell'odio contro il cardinale Ruffo, che aveva creato un esercito sanguinario sfruttando l'influenza del suo abito; d'altro canto molti protagonisti della rivoluzione erano essi stessi prelati o arcidiaconi. Schieramenti opposti, invece, dipingevano Ruffo come il \"Garibaldi borbonico\". Oggi, la distanza temporale dalla rivoluzione (pi\u00f9 di duecento anni) consente un giudizio pi\u00f9 pacato e sereno di quei fatti. Praticamente sconosciute nel corso dell'Ottocento, le \"Memorie\" di Domenico Sacchinelli sono state rivalutate e parzialmente riabilitate nella loro attendibilit\u00e0, seppur con qualche riserva. Agli inizi del XXI secolo (con l'avvento del terrorismo e del fondamentalismo di matrice islamica), l'anticlericalismo sembra essersi assopito a partire da Papa Francesco, rispetto al forte anticlericalismo contro la Chiesa oscurantista dell'Ottocento e Novecento, molto diversa da quella odierna.\nIl ruolo del cardinale Ruffo.\nIl ruolo e le descrizioni del cardinale Fabrizio Ruffo, a capo dell'Esercito della Santa Fede tendono a essere, relativamente ai fatti di Altamura, diverse a seconda dell'orientamento politico dei cronisti. In particolare, le fonti pi\u00f9 spiccatamente giacobine tendono a dipingere Ruffo come una persona priva di scrupoli, malvagia e intransigente. Al contrario, le fonti sanfediste e filoborboniche tendono a escluderne la responsibilit\u00e0 e persino a esaltarlo. Indubbiamente Ruffo, durante i fatti del 1799, mostr\u00f2 un comportamento molto diverso rispetto a quello che teneva solitamente.\nProbabilmente fu lui a uccidere a sangue freddo il giovane Giovanni Firrao ma, secondo fonti filoborboniche, seppe anche evitare alcune conseguenze nefaste come lo stupro o l'uccisione delle religiose che avevano lasciato il monastero del Soccorso e di alcune nobildonne. Vitangelo Bisceglia, infatti, afferma che Ruffo, gi\u00e0 nei primi istanti, ordin\u00f2 che le monache e alcune gentildonne fossero spostate nella \"casa di Montecalvario\", al fine di risparmiarle dalle violenze. Lo stesso Bisceglia spiega come Ruffo in quei frangenti non aveva controllo delle sue truppe, dal momento che non erano truppe regolari e ognuno pensava a depredare quanto pi\u00f9 poteva:\nAd esempio, l'anonimo altamurano racconta che alcune ragazze nubili \"che andavano per la campagna\", furono fatte prostituire (e forse temporaneamente sequestrate), come se fossero alcune decrepite della ciurma, e sembra improbabile che Ruffo non si sia accorto di nulla. Inoltre l'anonimo altamurano racconta che Ruffo \"fece pubblicare un generale perdono che tutti si fussero ritirati\" e, una volta ritornati, ne imprigion\u00f2 circa duecento, non mantenendo fede alla sua promessa.\nCome raccontato nella sua autobiografia, Cagnazzi incontr\u00f2 Ruffo ben due volte, una volta a Venezia e un'altra a Roma e in entrambi i casi Cagnazzi lo descrive come una persona magnanima e cordiale. Mentre si trovava a Roma (1800), Cagnazzi chiese a Ruffo se era rischioso ritornare nel Regno di Napoli, dal momento che molti che erano stati graziati da Ruffo furono poi inquisiti dalla giunta a Napoli. In tale occasione, Ruffo disse a Cagnazzi che quanto detto era vero, ma che lui era \"un galantuomo e non un traditore\".\nDegna di nota \u00e8 anche l'osservazione di Cagnazzi:\nGli ingegneri Vinci e Olivieri.\nLe cronache del 1799 riferiscono che al seguito di Ruffo vi erano quattro ingegneri militari sanfedisti. Due di questi, Vinci e Olivieri, furono catturati e trucidati proprio ad Altamura. Il filoborbonico Vitangelo Bisceglia parla di un ingegnere calabrese che aveva il compito di studiare la topografia di Altamura e che fu catturato nei pressi del Convento dei Padri Agostiniani.\nCatturati, i prigionieri raccontarono i propositi di Ruffo di attaccare Altamura e, a conferma di ci\u00f2, alcune lettere di Ruffo furono trovate nel portafoglio dell'ingegnere. Lo stesso Ruffo nel Collegio Clementino studi\u00f2 strategia e tecniche dell'artiglieria e invent\u00f2 dei \"fornelli per sparare pi\u00f9 agevolmente dalle bocche di fuoco\".\nL'attendibilit\u00e0 di Domenico Sacchinelli.\nL'attendibilit\u00e0 del racconto fornito da Domenico Sacchinelli nelle sue memorie \"Sulla vita del cardinale Fabrizio Ruffo\" (1836) \u00e8 stata oggetto di dibattito tra gli storici. Nella sua opera sono rinvenibili numerose inesattezze, e tentativi di edulcorare la figura di Fabrizio Ruffo. In particolare, Ottavio Serena fu tra i suoi maggiori critici, facendo notare alcune incongruenze nel suo racconto.\nSerena fa notare la presenza costante e quasi sistematica di errori sui nomi, sulle date e sui luoghi. Inoltre, Sacchinelli afferma che Fabrizio Ruffo fece di proposito sgomberare le truppe da porta Bari, al fine di far fuggire i repubblicani; ma questo dettaglio non sembra coerente con il comportamento tenuto da Ruffo durante il combattimento, essendo pi\u00f9 probabile che lo scopo di Ruffo fosse piuttosto la resa incondizionata dei ribelli.\nSacchinelli afferma che, quando i sanfedisti entrarono in Altamura (da Porta Matera), fu grande la sorpresa nello scoprire che gli altamurani erano scappati; ma questo sentimento di sorpresa non si spiegherebbe se davvero Ruffo avesse di proposito consentito agli altamurani di scappare.\nInoltre, non vi \u00e8 menzione dei combattimenti che continuarono anche in corrispondenza dell'entrata dei sanfedisti e che questi avanzavano \"palmo a palmo\"; parla, invece, dei combattimenti all'interno della citt\u00e0 il sanfedista Vincenzo Durante.\nAltre critiche mosse da Serena nei confronti del racconto di Sacchinelli sono legate all'uccisione di Giovanni Firrao. In particolare, secondo Ottavio Serena, il fatto che Sacchinelli fornisca le iniziali dell'uccisore (un certo G.L.) indicherebbe l'intenzione di celare il reale esecutore dell'uccisione, che secondo Serena era Ruffo stesso. Sempre secondo Serena, Domenico Sacchinelli aveva \"interesse a spargere per lo meno il dubbio intorno a un fatto che, ove un giorno fosse stato svelato, avrebbe mostrato quale cuore di tigre chiudesse nel petto Fabrizio cardinal Ruffo\".\nIl contributo di Ottavio Serena.\nLo storico italiano Ottavio Serena (1837-1914) fu uno dei primi a studiare in modo rigoroso gli avvenimenti della rivoluzione. Dimostr\u00f2 peraltro le sue abilit\u00e0 in campo storico anche per altre questioni (sempre storiche) relative alla citt\u00e0 di Altamura, come ad esempio la questione dei toponimi Petilia e Altilia; in qualche caso, per\u00f2, il suo approccio \u00e8 stato giudicato eccessivo, e in particolare fu lo storico locale Tommaso Berloco (1985) a muovere alcune critiche rimproverandogli un certo \"eccesso di positivismo\".\nGli aneddoti leggendari.\nOltre alla storia delle clarisse violentate e uccise di cui si \u00e8 gi\u00e0 parlato sopra, ci sarebbero altri aneddoti leggendari, privi di veridicit\u00e0 e attendibilit\u00e0.\nIl tradimento.\nSecondo questa leggenda, alcuni sanfedisti convinsero un cittadino altamurano a far aprire una \"porticina\" di accesso del muro di cinta. Attraverso questa, i sanfedisti riuscirono a entrare in citt\u00e0. La leggenda si presenta in alcune varianti, tutte confutate dallo storico Vincenzo Vicenti.\nLa narrazione in questione \u00e8 puramente leggendaria. Non ci fu mai nessun tradimento. Di tradimento parlarono piuttosto i calabresi, i quali venivano adescati da bandiere bianche sul davanzale di una finestra aperta sulle mura. Una volta avvicinatisi alle mura, venivano uccisi dai tiratori altamurani.\nDurante il cosiddetto \"sventramento odonomastico\" degli inizi del Novecento (1901), i longevi nomi di molte strade e piazze di Altamura furono sostituiti da nomi dei protagonisti del Risorgimento o del 1799. In tale occasione, \"claustro Cherubino Giorgio\" si trasform\u00f2 in \"claustro del Tradimento\", nome che ancora oggi mantiene nonostante la storiografia (in particolare il lavoro dello storico Vincenzo Vicenti) abbia gi\u00e0 da tempo decretato il carattere puramente leggendario del racconto.\nLo stupro e l'uccisione delle clarisse.\nLo stupro e uccisione di quaranta clarisse del monastero del Soccorso di Altamura per opera delle truppe sanfediste non corrisponderebbe a verit\u00e0 e lo si ritrova in fonti postume, poco attendibili o addirittura romanzesche. La narrazione compare nel manoscritto della Biblioteca Richelieu (a Parigi), postumo e pieno di incongruenze con altre fonti ben pi\u00f9 attendibili. Probabilmente si tratta di un falso. Vero \u00e8, per\u00f2, che le monache furono oltraggiate nel loro voto di clausura. Nella narrazione di Giovanni La Cecilia si fa addirittura riferimento a un convento di Orsoline, mai esistito ad Altamura. La storia \u00e8 stata confutata anche da Ottavio Serena.\nVitangelo Bisceglia riporta che Nicola Palomba, come atto di riconoscimento delle libert\u00e0 accordate in democrazia, entr\u00f2 nel monastero del Soccorso e intim\u00f2 di considerare il monastero come un \"volontario ritiro\"; in altre parole, le monache non dovevano pi\u00f9 essere costrette a viverci, ma dovevano essere libere di entrarci e uscirci a loro piacimento. Secondo quanto riportato da Bisceglia, le monache rimasero \"atterrite\" e rimasero tutte all'interno del monastero, fatta eccezione per una certa D. Celestina Viti, la quale dovette uscire per motivi familiari. Inoltre, \"la lastra di ferro, situata alla grata della fondazione del monastero\" fu tolta.\nPoco dopo, le monache decisero di abbandonare il convento e mettersi in sicurezza nelle case dei rispettivi parenti e non pu\u00f2 escludersi che qualcuna di queste monache possa aver subito violenza ad opera dei calabresi durante l'assalto alla citt\u00e0 (anche se Ruffo aveva provveduto affinch\u00e9 \"le claustrali\" occupassero la casa di Montecalvario, all'esterno della citt\u00e0). Durante il combattimento, la parte superiore del monastero fu occupata da molte persone armate, essendo il luogo migliore da cui colpire il nemico, e da l\u00ec spararono fucilate e colpi di cannone. I calabresi credettero allora (e continuarono a crederlo anche in seguito) che fossero le monache a sparare. I sanfedisti Antonino Cimbalo e Domenico Petromasi scrivono, a tal riguardo, che due dei tre monasteri di monache di Altamura, \"erano ricoverti di vergognosa ignominia, bell'a tacersi\".\nL'uccisione di Giovanni Firrao.\nL'uccisione del giovane Giovanni Firrao, figlio dell'ex-sindaco di Matera Marzio e di un'altamurana di nome Cornelia Azzilonna, \u00e8 realmente accaduta, ma resta ignota l'identit\u00e0 dell'assassino. Secondo quanto riporta Domenico Sacchinelli, il giovane fu trovato nascosto nella citt\u00e0 di Altamura dai sanfedisti e fu trascinato al cospetto di Ruffo. Mentre si metteva in posizione di supplica davanti a Ruffo, un parente dell'ingegnere Olivieri (fatto prigioniero e ucciso dagli altamurani) volle vendicarsi e gli spar\u00f2. Domenico Sacchinelli scrisse che l'assassino era un certo G.L. (sono fornite solo le iniziali).\nSecondo lo studioso Giuseppe Bolognese, la versione di Sacchinelli sarebbe confermata dalla cronaca del Genco, il quale parla della cattura di un ingegnere di Sant'Agata di Sinopoli (forse Sant'Agata del Bianco) che \"seco avea condotto un giovane figlio e sei altri patriotti...\".\nDomenico Sacchinelli fornisce solo le iniziali del presunto assassino; le ragioni di ci\u00f2 non sono ancora chiare. Forse voleva proteggere l'identit\u00e0 dell'assassino per paura di una vendetta oppure si tratta di una menzogna. A tal proposito, Ottavio Serena (il quale ben conosce e utilizza i metodi della moderna indagine storiografica) nel 1863 racconta una storia diversa. Serena asserisce di aver udito le testimonianze di coloro che furono presenti e, pi\u00f9 di tutto, la testimonianza del fratello dell'ucciso, che all'epoca di Serena era ancora vivo. Queste testimonianze asserivano che a uccidere il giovane era stato Ruffo in persona. La versione \u00e8 confermata anche dall'anonimo altamurano e dalla cronaca del Rotunno, entrambe attendibili.\nSecondo quanto riportato da Ottavio Serena, il giovane Giovanni Firrao scapp\u00f2 da Matera con suo padre e i suoi fratelli per via dei suoi capelli rasi \"alla giacobina\" e del suo abbigliamento in stile dei giacobini di Napoli. Essi si rifugiarono in Altamura. Una volta che Ruffo entr\u00f2 in citt\u00e0, forse spinto dai materani, fece cercare dappertutto Giovanni Firrao, il quale cerc\u00f2 di nascondersi e si mise un codino posticcio per evitare di essere riconosciuto. Una volta trovato, egli fu trascinato con suo padre e i suoi fratelli al cospetto di Ruffo il quale, avendo notato che il codino del giovane era posticcio, estrasse la pistola e lo uccise di persona sotto gli occhi del padre e dei fratelli.\nInoltre Ottavio Serena fa notare come la versione di Sacchinelli sia inverosimile, dal momento che sbaglia le generalit\u00e0 della persona uccisa: non era il vecchio conte Filo ma il giovane Giovanni Firrao. Inoltre Giovanni Firrao era inginocchiato di fronte al cardinale Ruffo e se qualcuno gli avesse sparato da quella posizione, avrebbe rischiato di colpire Ruffo stesso. Secondo lo stesso Serena, Sacchinelli dimentic\u00f2 e confonde parecchi avvenimenti e nome, ma sembra ricordare bene l'evento dell'uccisione del giovane, forse perch\u00e9 era stato Ruffo in persona a ucciderlo.\nAltre fonti aggiungono che a uccidere o a far uccidere Giovanni Firrao doveva essere qualcuno interessato alla sua morte. Una persona interessata a eliminare Giovanni Firrao era il canonico D. Antonio d'Epiro, suo parente, giunto a Matera con i sanfedisti e a capo dell'avanguardia di Ruffo. Egli fu ospitato a Matera dallo zio Giambattista Firrao, dove conobbe sua figlia Maria Antonia. Il canonico d'Epiro chiese allora la mano della ragazza a nome di suo fratello Muzio d'Epiro, ma seppe che Maria Antonia era gi\u00e0 impegnata con l'altro cugino Giovanni Firrao. Quindi il canonico conosceva bene le frequentazioni del giovane ucciso.\nSecondo questa versione, il canonico d'Epiro avrebbe fatto cercare e trascinato davanti a Ruffo Giovanni Firrao, suo padre e i suoi fratelli e lo avrebbe ucciso. Oppure, pi\u00f9 verosimilmente e compatibilmente con le altre cronache di cui sopra, Fabrizio Ruffo l'avrebbe ucciso, su richiesta del canonico d'Epiro.\nInfatti, una volta eliminato l'ostacolo, il 7 novembre 1799 Maria Antonia si rassegn\u00f2 a sposare Muzio d'Epiro, come aveva desiderato il canonico d'Epiro.\n\u00c8 anche poco chiaro il motivo per cui i Firrao non siano scappati dalla citt\u00e0 insieme alla maggior parte degli altamurani prima che le truppe sanfediste penetrassero in citt\u00e0. Probabilmente il padre Marzio Firrao non volle seguirli dal momento che lui e gli altri figli erano rimasti fedeli sostenitori dei Borbone e pertanto speravano nella grazia di Ruffo.\nFra Diavolo e Gaetano Mammone.\nNon ci sono notizie attendibili circa la presenza in Altamura di alcuni dei pi\u00f9 noti banditi filoborbonici, ossia Fra Diavolo e Gaetano Mammone. Secondo notizie inattendibili (in primis, le \"Storie\" (1860) di Giovanni La Cecilia), essi erano parte dell'esercito di Ruffo gi\u00e0 durante l'attacco di Altamura. Inoltre Gaetano Mammone, all'interno di una chiesa di Altamura, avrebbe stuprato una fanciulla e ucciso suo padre sull'altare bevendone poi il sangue.\nLe notizie di cui sopra deriverebbero da fonti inattendibili. Inoltre is noti che Domenico Sacchinelli li nomina solo nella parte della permanenza di Ruffo ad Ascoli Satriano, il 2 giugno 1799 (quindi dopo i fatti di Altamura) e afferma che Fra Diavolo e i fratelli Mammone erano nel territorio tra Capua e Terracina (lontano da Ruffo e dai sanfedisti) e uccidevano i francesi e repubblicani (chiamati all'epoca \"patriotti\") e chiunque altro cercava di lasciare il regno.\nSanfedisti sepolti vivi.\nAlcune fonti narrano che i prigionieri furono \"sepolti vivi\". Il racconto compare per la prima volta nella cronaca del sanfedista Antonino Cimbalo (1799), il quale poco dopo scrisse le memorie di quei fatti e dalla quale poi attinsero abbondantemente le cronache degli altri sanfedisti Domenico Petromasi (1800) e Vincenzo Durante (1801). Anche Sacchinelli, nelle sue Memorie, racconta che i prigionieri sopravvissuti e i moribondi furono \"disseppelliti all'istante\" dopo l'entrata delle truppe sanfediste nella citt\u00e0 di Altamura.\nLa memoria di Vitangelo Bisceglia sembra dare conferma del fatto che i prigionieri furono effettivamente sepolti, per ordine di Nicola Palomba all'interno delle tombe del refettorio dei Padri Osservanti, \"dove si comp\u00ec la tragedia di oltre 30 individui\" (Bisceglia. per\u00f2, aveva gi\u00e0 abbandonato Altamura e, pertanto, non fu testimone diretto).\nIl centenario.\nIl centenario della Rivoluzione altamurana (nell'anno 1899) fu festeggiato erigendo un monumento sulla piazza centrale di Altamura, che ancora oggi \u00e8 presente e che fu realizzato da Arnaldo Zocchi. Alle celebrazioni prese parte anche Giovanni Bovio, il cui nonno, Francesco Bovio, era di Altamura e prese parte alla rivoluzione.\nNel suo discorso, Giovanni Bovio esalt\u00f2 lo spirito degli altamurani e afferm\u00f2 che il concetto di libert\u00e0 era vivo da sempre tra gli altamurani. Anche grazie al fervore di idee dell'antica Universit\u00e0 degli Studi di Altamura, dotti, nobili e plebei altamurani si erano uniti tutti sotto l'idea di libert\u00e0 ed erano pronti a sacrificare le loro ricchezze. i loro titoli e persino la loro vita per la libert\u00e0.\nIl bicentenario.\nIl bicentenario della Rivoluzione di Altamura (1999) \u00e8 stato festeggiato attraverso dibattiti e spettacoli. In modo particolare il liceo scientifico \"Federico II di Svevia\", guidato dalla preside, giornalista e scrittrice Bianca Tragni, si \u00e8 distinto per le attivit\u00e0 svolte.\nI martiri pi\u00f9 famosi.\nIl libro dello storico locale Vincenzo Vicenti (1896-1981), \"Medaglioni altamurani del 1799\" (1968), ha raccolto e divulgato le storie di 190 martiri della Rivoluzione altamurana. Nel libro vengono raccontate le storie di ogni martire altamurano (di quelli noti), gli uccisi, i fuggitivi, gli esiliati, gli incarcerati e tutti gli altri che in un modo o nell'altro dimostrarono coraggio e patirono in quel periodo.\nUna delle fonti principali consultata da Vicenti \u00e8 sicuramente il Registro dei morti della Cattedrale di Altamura e della Chiesa di San Nicola dei Greci, ma il lavoro non si \u00e8 limitato a questo. Lo storico Vicenti ha infatti condotto una ricerca diligente e minuziosa nei documenti conservati nell'Archivio Biblioteca Museo Civico e in altri documenti (come ad esempio il libro di Giuseppe De Ninno \"I Martiri e i perseguitati politici del 1799\" - 1955), ed \u00e8 riuscito a ricostruire le vite, le case in cui i martiri vivevano e gli eventi che hanno condotto alla loro morte. Nel 1998 \u00e8 stata pubblicata anche una seconda edizione, curata da Arcangela Vicenti e da Giuseppe Pupillo. La prosa di Vicenti \u00e8 in grado di commuovere il lettore, e la ricerca storiografica da lui condotta \u00e8 sicuramente critica e moderna. Tra i difetti dell'opera (come in altre opere di Vicenti), vi \u00e8, forse, la pressoch\u00e9 totale assenza di riferimenti bibliografici puntuali (o perlomeno nell'edizione del 1998), tale da rendere assai difficoltoso se non impossibile per il lettore verificare alcune delle informazioni fornite. Tra i martiri altamurani pi\u00f9 famosi (ai quali oggi sono state intitolati strade e claustri del centro storico di Altamura) si ricordano:"}
{"id": "301842", "revid": "5158", "url": "https://it.wikipedia.org/wiki?curid=301842", "title": "Auschwitz", "text": ""}
{"id": "301844", "revid": "124498883", "url": "https://it.wikipedia.org/wiki?curid=301844", "title": "Squalius cephalus", "text": "Il cavedano europeo (\"Squalius cephalus\", 1758) \u00e8 un pesce di acqua dolce appartenente alla famiglia dei Ciprinidi dell'ordine dei Cypriniformes.\nDistribuzione e habitat.\n\u00c8 diffuso in tutta l'Europa centrale ad eccezione delle tre penisole mediterranee e in alcune zone del Medio Oriente (bacino del Tigri e dell'Eufrate).\n\u00c8 naturalmente assente dall'Italia peninsulare (dove \u00e8 sostituito dall'affine \"Squalius squalus\"), ad eccezione della Sardegna in quanto presenti nei corsi del fiume Tirso e affluenti (originari del lago Omodeo) e nelle acque della piana di Arborea, da Spagna e Portogallo, da gran parte della Francia meridionale e dalla regione balcanica occidentale e meridionale.\n\u00c8 stato introdotto da decenni in varie regioni d'Italia, con popolazioni oggi raramente numerose.\nAbita le acque dolci correnti, limpide e calme. Nei laghi si distribuisce lungo le acque litorali, nei fiumi fino agli estuari. \u00c8 un pesce molto resistente agli inquinamenti, in quanto pu\u00f2 risultare presente anche in acque rese eutrofiche da scarichi industriali o in siti a bassa concentrazione di ossigeno.\nDescrizione.\n\u00c8 caratterizzato dalla bocca grande e terminale, e dal corpo affusolato. La livrea \u00e8 uniforme, grigio-verdastra (pi\u00f9 chiara sul ventre), con scaglie bordate delicatamente di scuro. Le pinne sono bruno-giallastre tranne le pinne ventrali e la pinna anale che hanno una colorazione rossastra (in \"S. squalus\" sono grigie o trasparenti). \nNei luoghi dove raggiunge le maggiori dimensioni pu\u00f2 arrivare ad una lunghezza di circa 60\u00a0cm e al peso di 3,5\u00a0kg, ma solitamente rimane di dimensioni pi\u00f9 modeste.\nComportamento.\nI giovani formano piccoli gruppi, gli adulti hanno abitudini pi\u00f9 solitarie.\nRiproduzione.\nLa riproduzione avviene in tarda primavera (maggio-giugno) vicino a riva su fondi ghiaiosi: le uova, gialle e molto piccole (0,7\u00a0mm) sono deposte su massi e tronchi sommersi, oppure sul fondo ghiaioso, e si schiudono entro una settimana.\nLo sviluppo \u00e8 mediamente lento: la maturit\u00e0 sessuale giunge a 3-4 anni nei maschi e a 4-5 anni nelle femmine.\nAlimentazione.\nGli esemplari giovani hanno una dieta onnivora, cos\u00ec come gli adulti, che per\u00f2 si cibano soprattutto di pesci.\nPesca.\nViene pescato sportivamente con l'ausilio di bigattini, lombrichi, pane ed anche frutta di stagione (es.:uva). Si cattura sia con esche naturali che artificiali, ad esempio la pesca a mosca e lo spinning.\nCucina.\nLe sue carni sono buone, ma, a causa dell'estrema liscosit\u00e0, non sono generalmente molto apprezzate. Gli esemplari adulti e grossi vengono cucinati farciti, mentre gli esemplari pi\u00f9 piccoli vengono usati per frittura. \u00c8 uno dei pesci tradizionalmente atti alla preparazione dello \"Steckerlfisch\" bavarese."}
{"id": "301845", "revid": "962319", "url": "https://it.wikipedia.org/wiki?curid=301845", "title": "East Village", "text": "L'East Village \u00e8 un quartiere della \"circoscrizione\" (o \"distretto\", in inglese borough) di Manhattan, a New York, una parte della zona che tradizionalmente \u00e8 conosciuta come Lower East Side. \u00c8 delimitato a nord dalla 14\u00ba Strada o 14th Street, da Houston Street a sud, dall'East River ad est e, all'incirca, dalla Bowery e dalla Terza Avenue o Third Avenue ad ovest. I quartieri con cui confina sono il Greenwich Village, NoHo, Stuyvesant Town e il Lower East Side. La zona nota come Alphabet City (precedentemente Little Germany), cos\u00ec chiamata perch\u00e9 ogni via comincia con una lettera dell'alfabeto, fa parte dell'East Village.\nAlcuni consideravano e talvolta tuttora considerano il quartiere come parte del Lower East Side. Negli anni ottanta le agenzie immobiliari cominciarono a promuovere il nome East Village per distogliere l'attenzione degli acquirenti dalla pessima fama di cui godeva il Lower East Side, ricollegandosi al pi\u00f9 quotato Greenwich Village. Parecchie persone acquistarono dunque casa nell'East Village ritenendolo parte del Greenwich Village e il quartiere si rinnov\u00f2 grazie alle nuove classi sociali che presero a popolare l'area riqualificata. A tutt'oggi la zona \u00e8 molto tranquilla, nonostante la vicinanza dell'Avenue C, ancor oggi non molto ben frequentata.\nDa sempre centro culturale anti sviluppo cementizio, la zona \u00e8 popolata da artisti di varie discipline e conserva tutt'oggi un'atmosfera e un'urbanistica anni settanta. Da qui continuano a partire manifestazioni ambientaliste di vario genere. Il quartiere \u00e8 ricco di boutique alternative e di ottimi ristoranti, arrivati negli ultimi anni.\nTrasporti.\nIl quartiere \u00e8 servito dalla metropolitana di New York attraverso le stazioni di Second Avenue (linea IND Sixth Avenue, treni F), Astor Place (linea IRT Lexington Avenue, treni 6), First Avenue e Third Avenue (linea BMT Canarsie, treni L)."}
{"id": "301846", "revid": "110157", "url": "https://it.wikipedia.org/wiki?curid=301846", "title": "Chapelle (Svizzera)", "text": "Chapelle (toponimo francese; ufficialmente Chapelle (Gl\u00e2ne), fino al 1953 Chapelle-sur-Gillarens) \u00e8 un comune svizzero di 278 abitanti del Canton Friburgo, nel distretto della Gl\u00e2ne.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "301847", "revid": "281901", "url": "https://it.wikipedia.org/wiki?curid=301847", "title": "Cavedano", "text": "Cavedano \u00e8 il nome comune di diverse specie di pesci d'acqua dolce appartenenti alla famiglia Cyprinidae:"}
{"id": "301849", "revid": "767487", "url": "https://it.wikipedia.org/wiki?curid=301849", "title": "Scary Movie 3 - Una risata vi seppellir\u00e0", "text": "Scary Movie 3 - Una risata vi seppellir\u00e0 (\"Scary Movie 3\") \u00e8 un film parodia del 2003 diretto da David Zucker e tra gli altri interpretato da Anna Faris, Charlie Sheen, Drew Mikuska e Leslie Nielsen. Si tratta del terzo capitolo dell'omonima saga cinematografica.\nTrama.\nDue ragazze stanno facendo un pigiama party quando una confessa all'altra di aver visto una videocassetta inquietante la settimana prima e subito dopo di aver ricevuto una chiamata in cui le veniva annunciata la morte entro sette giorni. Distratte dal telefono che suona, le due interrompono il discorso. Una volta che la padrona di casa torna in camera, trova l'amica morta e viene uccisa a sua volta.\nUna giovane giornalista, Cindy Campbell, per fare carriera si butta alla ricerca di un grosso \"scoop\". L'occasione le si palesa quando nel campo di grano posseduto dai fratelli Tom e George Logan compare una misteriosa scritta. Andando a prendere a scuola Cody, il nipote affidatole dalla sorella morta di parto, Cindy fa la conoscenza di George e lo riconosce in quanto si \u00e8 occupata del servizio dei cerchi nel grano. George rimane subito affascinato dalla donna e la invita ad una battaglia rap a cui parteciper\u00e0 la sera seguente. Cindy si reca al locale accompagnata dalla sua storica amica Brenda e si ferma a dormire da lei, dato che l'amica le confida di aver visto una misteriosa videocassetta una settimana prima e di aver ricevuto una chiamata, subito dopo, che le preannunciava che sarebbe morta dopo sette giorni. Dopo una serie di scherzi, dal televisore esce una inquietante bambina e nonostante Brenda tenti di resistere viene uccisa.\nAl funerale di Brenda, Cindy decide di indagare e trova la videocassetta che ha ucciso Brenda. Decide allora di guardarla e riceve anch'ella la chiamata che le preannuncia la morte. Disperata chiama George che si prende cura del nipote e sotto consiglio di CJ, uno dei due gestori del club rap e amico di George, si reca dalla zia dell'uomo, una veggente che \u00e8 sopravvissuta nonostante abbia visto la cassetta.\nGiunta a casa della donna, Cindy scopre che deve recarsi a un faro per trovare le risposte. Si reca sul luogo e viene accolta da un uomo che si fa chiamare \"L'architetto\", che le racconta la triste storia di Tabitha, sua figlia adottiva: dato che la moglie non riusciva a restare incinta, i due decisero di adottare una bambina che presto si rivel\u00f2 malvagia. La moglie, stufa della situazione, decise di affogarla nel pozzo della fattoria di famiglia. Tabitha allora decise di vendicarsi, creando la famosa cassetta in cui \u00e8 contenuto tutto il suo odio. In pi\u00f9 l'uomo confessa a Cindy che se la cassetta circola, \u00e8 solo colpa sua dato che aveva confuso quella cassetta con quella del film \"Pootie Tang\" e l'aveva riportata al negozio dove l'aveva noleggiata.\nCindy sospetta che la cassetta e i cerchi nel grano siano collegati, allora manda l'annuncio di barricarsi in casa nella trasmissione in cui lavora. La notizia giunge al presidente Harris, che per\u00f2 \u00e8 totalmente incapace di gestire la situazione e contatta Cindy per trovare una soluzione insieme. Nel frattempo i primi alieni, responsabili dei cerchi, sono sbarcati sulla terra. Ben presto per\u00f2 si scopre che non vogliono ferire gli umani, ma vogliono annientare Tabitha in quanto anche loro hanno visto la cassetta e per questo la loro razza rischia l'estinzione.\nCindy scopre poi che la fattoria di famiglia dell'architetto non \u00e8 altro che la fattoria dove vivono adesso i fratelli Logan. Riesce quindi a trovare il pozzo e dopo una lotta a ributtarci dentro Tabitha. George e Cindy si sposano e adottano Cody.\nProduzione.\nIn questo terzo capitolo, la saga passa dalle mani dei fratelli Wayans, ideatori della serie e autori dei primi due capitoli, \"Scary Movie\" (2000) e \"Scary Movie 2\" (2001) (Shawn e Marlon come sceneggiatori e attori, Keenen come regista), in quelle di David Zucker, gi\u00e0 autore di commedie paradossali come \"L'aereo pi\u00f9 pazzo del mondo\" (1980) e la serie de \"Una pallottola spuntata\". Il film verr\u00e0 prodotto nel 2003 dalla Dimension Films e dalla Miramax Films e distribuito dalla Walt Disney Pictures.\nNonostante questo, buona parte del cast \u00e8 rimasta immutata, eccezion fatta proprio per i due fratelli Wayans. La protagonista del film \u00e8 la stessa dei due precedenti, Anna Faris, qui nel ruolo di una giornalista e anche l'amica Brenda Regina Hall \u00e8 rimasta nel cast. Il film vede nuovi interpreti come Leslie Nielsen, nel ruolo del presidente degli Stati Uniti, Charlie Sheen, che interpreta la parte di un agricoltore alle prese con degli alieni e Queen Latifah, nei panni dell'oracolo, oltre ad un piccolo cameo di Pamela Anderson e Jenny McCarthy. Sia Nielsen che Sheen avevano gi\u00e0 lavorato con Zucker.\nQuando alla fine della gara di rapper buttano George fuori dalla finestra e cade vicino al fuoristrada, sotto la macchina si intravedono i piedi di qualcuno che probabilmente hanno investito. Nella scena in cui arrivano alcuni rapper per assistere gli eroi nella battaglia con gli alieni, ma si sparano tra di loro e nessuno sopravvive, i rapper sono Master P, RZA, Raekwon, Method Man, Redman, Macy Gray, U-God e Fat Joe.\nScene alternative.\nL'edizione in DVD include il commento audio di un regista, diverse scene cancellate e finali alternativi (con commenti opzionali). \u00c8 stato inoltre pubblicato un DVD speciale intitolato \"Scary Movie 3.5\", che conteneva molte pi\u00f9 scene eliminate rispetto al DVD originale, con una versione non classificata del film.\nNel finale alternativo, a Cindy viene detto che Cody non esiste. Dopo aver colpito alcune persone in faccia con una pala, Cindy chiede a tutti quelli che non sono reali di resistere in un punto diverso. Cody va l\u00e0, ma \u00e8 seguito da Babbo Natale. Gli alieni iniziano quindi a invadere, ma George li ferma trasformandosi in Hulk. Il presidente Harris cerca di scappare, ma finisce per sporcarsi i pantaloni. Cindy entra nella Logan House, dove viene attaccata da Tabitha. Viene teletrasportata via da zia Shaneequa, che le insegna come sconfiggere Tabitha. Cindy deve quindi affrontare centinaia di Tabitha. Vince la battaglia eseguendo mosse da Matrix e si teletrasporta alla Logan House. Il cast poi entra in una macchina con il presidente, ma \u00e8 inorridito nell'apprendere che l'autista sembra essere M. Night Shyamalan.\nUna delle scene apparse nel DVD esteso in \"Scary Movie 3.5\" faceva parte della funzione non classificata. Dopo che Pamela Anderson e Jenny McCarthy hanno spento la TV, le due si complimentano a vicenda per il loro bell'aspetto. Anderson poi chiede a McCarthy se anche lei vuole la \"micetta rasata\", frase a doppio senso, ma questo si rivela essere una gatta senza pelliccia.\nIn una scena estesa, la persona che insegue Cody verso il basso viene mostrata con Michael Jackson."}
{"id": "301854", "revid": "228587", "url": "https://it.wikipedia.org/wiki?curid=301854", "title": "Rue", "text": ""}
{"id": "301855", "revid": "289247", "url": "https://it.wikipedia.org/wiki?curid=301855", "title": "Maria Teresa del Sacro Romano Impero", "text": ""}
{"id": "301856", "revid": "599013", "url": "https://it.wikipedia.org/wiki?curid=301856", "title": "Eirik Kvalfoss", "text": "Biografia.\nAi XIV Giochi olimpici invernali di vinse tre medaglie, tra le quali l'oro nella gara sprint. Tra il 1982 e il 1984 fu per quattro volte campione del mondo, soprattutto nello sprint. In totale furono dieci le medaglie vinte nelle gare individuali, a cui se ne aggiungono numerose in staffetta.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nIN = individuale\nSP = sprint"}
{"id": "301859", "revid": "1543377", "url": "https://it.wikipedia.org/wiki?curid=301859", "title": "Gran Premio di Svizzera 1993", "text": "Il Gran Premio di Svizzera 1993, ottantesima edizione della corsa e valida come ottava prova della Coppa del mondo di ciclismo su strada 1993, si svolse il 22 agosto 1993 su un percorso di 239,2 km. Venne vinto dall'italiano Maurizio Fondriest al traguardo con il tempo di 6h23'38\" alla media di 37,411\u00a0km/h.\nDa questa edizione venne modificata l'organizzazione ed anche la denominazione della competizione, che pass\u00f2 da \"Meisterschaft von Z\u00fcrich\" (it. Campionato di Zurigo) a \"Gran Premio di Svizzera\". Cambi\u00f2 anche la partenza, non pi\u00f9 da Zurigo ma da Basilea, mentre l'arrivo rest\u00f2 a Zurigo.\nAlla partenza 156 ciclisti di cui 99 portarono a termine la gara."}
{"id": "301860", "revid": "767487", "url": "https://it.wikipedia.org/wiki?curid=301860", "title": "Meisterschaft von Z\u00fcrich 1992", "text": "Il Meisterschaft von Z\u00fcrich 1992, settantanovesima edizione della corsa e valevole come ottava prova della Coppa del mondo 1992, si svolse il 23 agosto 1992 su un percorso di 240 km. Venne vinto dal russo Vja\u010deslav Ekimov, al traguardo con il tempo di 6h00'01\" alla media di 39,998\u00a0km/h.\nPartenza a Zurigo con 155 ciclisti di cui 98 portarono a termine il percorso."}
{"id": "301862", "revid": "79968", "url": "https://it.wikipedia.org/wiki?curid=301862", "title": "Sant'Agostino di Ippona", "text": ""}
{"id": "301863", "revid": "767487", "url": "https://it.wikipedia.org/wiki?curid=301863", "title": "Meisterschaft von Z\u00fcrich 1991", "text": "Il Meisterschaft von Z\u00fcrich 1991, settantottesima edizione della corsa e valida come ottava prova della Coppa del mondo di ciclismo su strada 1991, si svolse il 18 agosto 1991 su un percorso di 240 km. Venne vinto dal belga Johan Museeuw al traguardo con il tempo di 6h28'13\" alla media di 37,093\u00a0km/h."}
{"id": "301864", "revid": "110157", "url": "https://it.wikipedia.org/wiki?curid=301864", "title": "Rue (Svizzera)", "text": "Rue (toponimo francese; in tedesco \"R\u00fcw\", desueto) \u00e8 un comune svizzero di 1\u00a0505 abitanti del Canton Friburgo, nel distretto della Gl\u00e2ne; ha lo status di citt\u00e0.\nStoria.\n 1993 ha inglobato il comune soppresso di Blessens e 2001 quelli di Gillarens e Promasens.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nLe frazioni di Rue sono:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "301865", "revid": "62004", "url": "https://it.wikipedia.org/wiki?curid=301865", "title": "Meisterschaft von Z\u00fcrich 1990", "text": "Il Meisterschaft von Z\u00fcrich 1990, settantasettesima edizione della corsa e valida come ottava prova della Coppa del mondo di ciclismo su strada 1990, si svolse il 19 agosto 1990 su un percorso di 240 km. Venne vinto dal francese Charly Mottet al traguardo con il tempo di 6h07'08\" alla media di 39,223\u00a0km/h.\nAlla partenza 185 ciclisti di cui 109 portarono a termine la gara."}
{"id": "301888", "revid": "111373", "url": "https://it.wikipedia.org/wiki?curid=301888", "title": "Siviriez", "text": "Siviriez (toponimo francese) \u00e8 un comune svizzero di 2\u00a0199 abitanti del Canton Friburgo, nel distretto della Gl\u00e2ne.\nStoria.\n 1978 ha inglobato i comuni soppressi di Le Saulgy e Villaranon e 2004 quelli di Chavannes-les-Forts, Prez-vers-Siviriez e Villaraboud.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nLe frazioni di Siviriez sono:\nInfrastrutture e trasporti.\nSiviriez \u00e8 servito dall'omonima stazione sulla ferrovia Losanna-Berna.\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "301891", "revid": "107831", "url": "https://it.wikipedia.org/wiki?curid=301891", "title": "Campo conservativo", "text": ""}
{"id": "301896", "revid": "869733", "url": "https://it.wikipedia.org/wiki?curid=301896", "title": "AFAIK", "text": ""}
{"id": "301898", "revid": "110157", "url": "https://it.wikipedia.org/wiki?curid=301898", "title": "Ursy", "text": "Ursy (toponimo francese) \u00e8 un comune svizzero di 3\u00a0079 abitanti del Canton Friburgo, nel distretto della Gl\u00e2ne.\nStoria.\nIl 1\u00ba gennaio 2001 ha inglobato i comuni soppressi di Bionnens, Mossel e Vauderens e 1\u00ba gennaio 2012 quello di Vuarmarens, che a sua volta aveva inglobato quelli di Morlens ( 1991) e di Esmonts ( 2006).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nLe frazioni di Ursy sono:\nInfrastrutture e trasporti.\nUrsy \u00e8 servito dalla stazione di Vauderens sulla ferrovia Berna-Losanna.\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "301903", "revid": "1652635", "url": "https://it.wikipedia.org/wiki?curid=301903", "title": "Viola (colore)", "text": "Il colore viola (: o ) prende il nome dal fiore omonimo di cui descrive il colore.\nIn pittura si dice che il viola \u00e8 un colore secondario, in quanto deriva dalla mescolanza dei colori primari blu e rosso.\nSi differenzia dal violetto, che \u00e8 un colore puro presente nello spettro elettromagnetico della luce visibile.\nNel mondo vegetale, il colore viola pu\u00f2 indicare la presenza di antocianine.\nUtilizzi simbolici.\nQuesto colore si riscontra spesso legato al potere e prestigio del re e dei principi, sia negli abiti che nelle pietre preziose, come l'ametista, e nel velluto di seta che foderava in parte le corone d'oro dei regnanti.\nNel Cristianesimo il viola \u00e8 il colore dei paramenti liturgici usati nei periodi di purificazione penitenziale (Avvento e Quaresima).\nI vescovi e gli arcivescovi anglicani lo portavano anche come colore dell'abito corale, compreso il Primate di Canterbury dai tempi di Enrico VIII, veste e mozzetta, zucchetto con berretta, come pure i vescovi della confessione luterana, da antica tradizione, quando anche i vescovi cattolici romani in epoca medioevale lo usavano, insieme con il colore bluetto o cinerino, per poi cedere in epoca pi\u00f9 recente al colore \"paonazzo\", un colore che si avvicina al moderno fucsia.\n\u00c8 il colore storico della divisa della Fiorentina, squadra di calcio militante in serie A.\nSuperstizioni.\nDurante i quaranta giorni quaresimali, nel Medioevo venivano vietati tutti i tipi di rappresentazioni teatrali e di spettacoli pubblici che si tenevano per le vie o le piazze delle citt\u00e0. Questo comportava notevoli disagi economici per gli attori e per tutti coloro che vivevano di solo teatro. Per questo motivo il colore viola, che rappresentava le celebrazioni liturgiche della Quaresima, \u00e8 considerato di cattivo auspicio in teatro e in televisione.\nIn epoca preromana nei popoli centro-italici il colore viola era legato alle carestie e quindi precedeva l'attuazione del ver sacrum, da qui l'utilizzo del colore viola da parte dei romano-cristiani nei periodi precedenti un cambiamento o un rinnovo."}
{"id": "301904", "revid": "468892", "url": "https://it.wikipedia.org/wiki?curid=301904", "title": "Operazioni militari diverse dalla guerra", "text": "Le operazioni militari diverse dalla guerra (in inglese \"Military Operations Other Than War\", o \"MOOTWs\") sono operazioni condotte da unit\u00e0 militari al di fuori di un conflitto armato. L'estraneit\u00e0 dell'operazione dal conflitto non presuppone a priori l'assenza di un conflitto in atto, ma significa che quell'operazione in ogni caso non ne fa parte.\nLa dottrina italiana.\nAnalogamente a quanto previsto nella maggior parte dei paesi europei, le \"operazioni militari diverse dalla guerra\" possono assolvere ad uno dei seguenti compiti:\nLa \"salvaguardia delle Istituzioni dello Stato\" prevede il concorso delle unit\u00e0 militari alle forze di polizia per l'esecuzione di missioni di controllo del territorio. Il controllo pu\u00f2 essere diretto quando l'unit\u00e0 militare, di norma affiancata da personale di Polizia, effettua rastrellamenti, posti di blocco o di controllo, vigilanza e sorveglianza di obiettivi non militari. Pu\u00f2 essere invece indiretto quando l'unit\u00e0 militare, nello svolgere proprie attivit\u00e0 istituzionali, occupa un certo territorio, sottraendolo in tal modo al controllo di organizzazioni criminali alle quali riduce le possibilit\u00e0 di manovra.\nNegli anni '90 del XX secolo sono state effettuate diverse operazioni di controllo del territorio, come l'\"Operazione Vespri siciliani\", l'Operazione Partenope\" e l'\"Operazione Testuggine\", di controllo diretto, e l'\"Operazione Forza Paris\", di controllo indiretto.\nIl \"soccorso alla comunit\u00e0 nazionale\" prevede due diversi tipi di intervento. Il primo \u00e8 costituito dagli interventi di Protezione Civile, della cui organizzazione le Forze armate sono parte significativa. Il secondo, prettamente militare, consiste nella evacuazione di concittadini non combattenti da zone di rischio, definite \"Non-Combatants Evacuation Operations\" (NEOs).\nLe forze armate italiane hanno al loro attivo una lunga storia di interventi di Protezione civile, mentre non altrettanto frequenti sono state le NEOs.\nLe \"missioni di sostegno alla pace\" sono quelle effettuate da unit\u00e0 delle Forze armate italiane, da sole o inquadrate in Forze multilaterali, in forza di accordi bi- o multilaterali o su mandato dell'ONU o di una organizzazione regionale, per il conseguimento di uno o pi\u00f9 fra gli scopi enunciati dal Segretario Generale dell'ONU nei documenti della \"Agenda For Peace\" e del \"Supplement To An Agenda For Peace\"."}
{"id": "301906", "revid": "21880", "url": "https://it.wikipedia.org/wiki?curid=301906", "title": "Rhizophorales", "text": ""}
{"id": "301908", "revid": "465036", "url": "https://it.wikipedia.org/wiki?curid=301908", "title": "Caracciolini", "text": ""}
{"id": "301909", "revid": "486946", "url": "https://it.wikipedia.org/wiki?curid=301909", "title": "Burellato", "text": ""}
{"id": "301910", "revid": "124021286", "url": "https://it.wikipedia.org/wiki?curid=301910", "title": "Chierici regolari minori", "text": "I chierici regolari minori (in latino \"Ordo Clericorum Regularium Minorium\") sono un istituto religioso maschile di diritto pontificio: i membri di questo ordine, detti popolarmente caracciolini, pospongono al loro nome la sigla C.R.M.\nStoria.\nL'ordine sorse a Napoli nel 1588 nel clima di restaurazione cattolica dopo il concilio di Trento. Venne fondato da Giovanni Agostino Adorno (1551-1591), di famiglia patrizia e ducale genovese, insieme con l'abate Fabrizio Caracciolo (1555-1615), della famiglia dei principi di Marsicovetere, e Francesco Caracciolo (1563-1608), del ramo dei principi di San Buono: poich\u00e9 dei tre fu quest'ultimo il solo a essere innalzato agli onori degli altari, Francesco Caracciolo \u00e8 ritenuto il principale fondatore ed \u00e8 da lui che i religiosi dell'ordine prendono il nome di \"caracciolini\".\nDi nobile famiglia genovese, abbandonata la carriera politica, Adorno aveva deciso di dedicarsi alla vita religiosa e si era stabilito a Napoli seguendo il suo direttore spirituale, il padre teatino Basilio Pignatelli; nella citt\u00e0 partenopea aveva aderito alla compagnia dei Bianchi, una confraternita dedita all'assistenza dei condannati a morte. Ordinato sacerdote, inizi\u00f2 a progettare di istituire una nuova famiglia religiosa.\nAdorno richiese la collaborazione di Fabrizio e Francesco Caracciolo (anch'egli membro della compagnia dei Bianchi): i tre si ritirarono nell'eremo dei Camaldoli di San Salvatore di Napoli, dove stesero la regola della futura congregazione, poi i due Caracciolo si recarono a Roma, dove ottennero l'approvazione di papa Sisto V (la bolla \"Sacrae religionis\" del 1\u00ba luglio 1588).\nI tre fondatori e i loro primi nove compagni si stabilirono inizialmente presso la chiesa di Santa Maria della Misericordia, ma nel 1591 ottennero la chiesa di Santa Maria Maggiore, di cui Fabrizio Caracciolo era abate. Papa Gregorio XIV conferm\u00f2 l'ordine ed estese ai chierici regolari minori tutti i privilegi gi\u00e0 concessi ai teatini (bolla del 18 febbraio 1591) e nel 1592 papa Clemente VIII concesse loro di emettere un quarto voto, quello di non ambire a dignit\u00e0 ecclesiastiche.\nNel 1595 i caracciolini fondarono la loro prima casa a Roma, presso la chiesa di San Lorenzo in Lucina, dove in seguito sarebbe stata stabilita anche la curia generalizia. A opera di Francesco Caracciolo, che fond\u00f2 case a Madrid, Valladolid e Alcal\u00e1 de Henares, l'ordine si diffuse rapidamente anche in Spagna. Nel XVIII secolo raggiunsero la Cina come missionari.\nFrancesco Caracciolo venne beatificato da papa Clemente XIV nel 1769 e canonizzato da papa Pio VII il 24 maggio 1807.\nAttivit\u00e0 e diffusione.\nI caracciolini si dedicano al ministero sacerdotale (direzione spirituale, missioni, predicazione) e a varie opere di misericordia (assistenza degli infermi, dei carcerati): sono obbligati a un'ora al giorno di adorazione al Santissimo Sacramento (preghiera circolare continua) e a una penitenza straordinaria a turno.\nComunit\u00e0 caraccioline sono presenti in Congo, Kenya, Filippine, Germania, India, Italia e Stati Uniti d'America; il moderatore supremo, che porta il titolo di preposito generale, risiede a Roma, presso la chiesa dei Santi Angeli Custodi.\nAl 31 dicembre 2005, l'istituto contava 15 case e 86 religiosi, 44 dei quali sacerdoti."}
{"id": "301911", "revid": "131358", "url": "https://it.wikipedia.org/wiki?curid=301911", "title": "Burella", "text": ""}
{"id": "301912", "revid": "16758", "url": "https://it.wikipedia.org/wiki?curid=301912", "title": "HC Devils Milano", "text": ""}
{"id": "301917", "revid": "119096662", "url": "https://it.wikipedia.org/wiki?curid=301917", "title": "Tramezzo", "text": "Il tramezzo o tramezza \u00e8 un'infrastruttura edilizia costituita da una parete verticale che ha la funzione di suddividere in vani gli spazi interni, delimitati dai muri perimetrali di un edificio. Generalmente costituita da elementi di limitato spessore, non rientra nel novero delle strutture portanti e, in alcuni casi, pu\u00f2 essere progettato come struttura collaborante, quale irrigidimento o collegamento delle strutture primarie.\nSi distingue dalla tamponatura, che \u00e8 il muro perimetrale che divide l'interno dall'esterno, e dal muro portante, che pu\u00f2 essere interno o esterno ma svolge anche funzioni statiche.\nNell'architettura ecclesiastica \u00e8 nello specifico la parete che divide la chiesa aperta al pubblico da quella riservata ai soli religiosi.\nComposizione di un tramezzo.\nIl tramezzo \u00e8 un elemento di separazione tra due ambienti che pu\u00f2 essere spostato o rimosso con facilit\u00e0; esso pu\u00f2 essere composto da molti materiali rispondenti alle pi\u00f9 diverse esigenze. \nFino a pochi decenni fa i tramezzi venivano realizzati esclusivamente con blocchi di laterizio forato (il cosiddetto mattone forato) che \u00e8 leggero, resistente e facile da produrre e montare. \nOggi esistono molte pi\u00f9 soluzioni dettate soprattutto dal tipo di materiale utilizzato: calcestruzzo soffiato, calcestruzzo alleggerito, gesso, cartongesso, pannelli sandwich prefabbricati. \nCiascuno di questi materiali d\u00e0 al tramezzo una maggiore o minore robustezza, resistenza termica e acustica, peso specifico, costo e facilit\u00e0 di montaggio, che sono le caratteristiche in base alle quali va scelta la soluzione pi\u00f9 adatta alle proprie esigenze.\nPer i tramezzi delle abitazioni sono particolarmente indicati i mattoni forati o i mattoni di cemento soffiato. Le altre soluzioni sono pi\u00f9 adatte ad altre destinazioni d'uso.\nLo spessore del tramezzo.\nAttualmente comunque non esiste un vero e proprio limite all'altezza del tramezzo che dipende dal suo spessore.\nAumentare lo spessore del muro pu\u00f2 servire per\u00f2 a diversi scopi:\nIn genere tramezzi spessi si usano per separare unit\u00e0 abitative differenti (come due appartamenti) per evitare che l'uno possa disturbare l'altro.\nUn muro con un forte spessore, per\u00f2, incrementa notevolmente il peso che va a gravare sul solaio.\nIn linea di principio, i tramezzi non superano mai i 15\u00a0cm di spessore all'interno degli appartamenti e i 25\u00a0cm se si devono dividere due appartamenti diversi.\nAmmorsatura del tramezzo.\nQuando si realizza un tramezzo \u00e8 importante che gli elementi che lo compongono, se si tratta di mattoni, siano montati in file sovrapposte e sfalsate, evitando di far cadere i giunti tra due mattoni in corrispondenza dei giunti della fila sottostante. Ci\u00f2 infatti provocherebbe una minore robustezza nel muro. \u00c8 pratica comune tra gli operatori, nel punto in cui la tramezzatura si appoggia alla muratura perimetrale, inserire dei pezzi di ferro (tondini) in orizzontale previa foratura della parete stessa. Questo al fine di legare la parete in tramezzi a quella esterna.\nQuando si realizzano tramezzi che formano spigoli o che si innestano a \"T\" su altri tramezzi, \u00e8 bene che i mattoni siano disposti in modo alternato nella giuntura tra gli elementi del primo e quelli del secondo muro (come le dita delle mani intrecciate). Questo sistema prende il nome di \"ammorsatura\" degli elementi del tramezzo, tecnica fondamentale per garantirne robustezza e durata nel tempo.\nImpiantistica nel tramezzo.\nIl tramezzo, nonostante non sia funzionale a portare il peso del fabbricato, pu\u00f2 comunque accogliere al suo interno gli impianti dell'edificio: l'impianto elettrico, quello di distribuzione del segnale televisivo e quello della rete di trasmissione dati (effettuando una traccia nella parete e murandovi dentro un tubo \"corrugato\"). \nUn altro sistema per far passare questi impianti \u00e8 quello di murare sulla superficie del tramezzo una canalina per filature elettriche. \nAll'interno del tramezzo possono inoltre essere murate le scatole dei frutti e le scatole di derivazione, prodotte di dimensioni apposite allo scopo.\nIl tramezzo pu\u00f2 anche accogliere alcuni elementi dell'impianto sanitario, purch\u00e9 i tubi da alloggiare non superino i 5\u00a0cm di diametro (questo nell'ipotesi in cui il tramezzo sia da 8\u00a0cm)."}
{"id": "301921", "revid": "119464707", "url": "https://it.wikipedia.org/wiki?curid=301921", "title": "Terziario", "text": ""}
{"id": "301925", "revid": "104458", "url": "https://it.wikipedia.org/wiki?curid=301925", "title": "Corsier-sur-Vevey", "text": "Corsier-sur-Vevey (toponimo francese; fino al 1953 Corsier) \u00e8 un comune svizzero di 3\u00a0420 abitanti del Canton Vaud, nel distretto della Riviera-Pays-d'Enhaut.\nStoria.\nNel 1892 le localit\u00e0 di Crosets, Faubourg-Saint-Antoine, L'Arabie, Plan-Dessous, Plan-Dessus e Sous-Cr\u00eat, gi\u00e0 quartieri di Corsier-sur-Vevey, furono assegnate a Vevey.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "301927", "revid": "14263", "url": "https://it.wikipedia.org/wiki?curid=301927", "title": "Exbb", "text": ""}
{"id": "301931", "revid": "1543377", "url": "https://it.wikipedia.org/wiki?curid=301931", "title": "Odonata", "text": "Gli odonati (Odonata ) sono un ordine di insetti emimetaboli legati all'elemento acquatico. Gli stadi giovanili (neanidi o naiadi, e ninfe) vivono infatti nell'acqua mentre gli adulti sono abilissimi volatori e predatori diurni che vivono nei pressi di stagni, pozze o corsi d'acqua calmi. Sono tra gli insetti che raggiungono le taglie maggiori e i colori pi\u00f9 sgargianti. L'apertura alare \u00e8 sovente maggiore della lunghezza del loro corpo.\nComunemente gli esemplari di Odonata sono indicati per analogia anche come \"libellule\", sebbene questo termine appartenga specificamente a tutti gli esemplari del genere \"Libellula\" inserito nel medesimo ordine.\nMorfologia.\nGli esemplari adulti degli Odonati presentano un corpo allungato e snello, antenne poco sviluppate e ali dalle venature molto complesse.\nLe ali si muovono in maniera indipendente, permettendo agli insetti di planare o di volare all'indietro. Nel sottordine degli Zigotteri (vedi Tassonomia) le ali anteriori e quelle posteriori sono praticamente identiche e terminano, spesso, con una struttura peduncolata, mentre negli Anisotteri le ali anteriori sono pi\u00f9 sviluppate di quelle posteriori.\nPresentano tre ocelli e degli occhi compositi molto prominenti costituiti da numerosissime faccette, che in alcune specie possono arrivare fino a 30.000; rendendo cos\u00ec gli Odonati sensibili a ogni minima forma di movimento. Gli occhi sono nettamente separati negli Zigotteri, mentre sono quasi sempre riuniti sulla faccia dorsale negli Anisotteri.\nIl capo pu\u00f2 liberamente muoversi sull'esile collo, assicurandogli una visione panoramica che li rende dei perfetti predatori carnivori. L'apparato masticatore, caratterizzato da mandibole dentate (Odonata \u00e8 una contrazione di Odontognata = mandibola provvista di denti), permette infatti a questi esemplari di seguire liberamente una simile dieta, costituita spesso da zanzare e altri piccoli ditteri catturati in volo.\nTra i tre segmenti toracici il protorace risulta molto pi\u00f9 piccolo, cosicch\u00e9 il mesotorace e il metatorace si trovano uniti in uno pterotorace molto pi\u00f9 sviluppato. La parte ventrale di quest'ultimo, dove sono situate le zampe, risulta spinta in avanti; mentre la parte dorsale, dove sono invece inserite le ali, viene a trovarsi rialzata all'indietro.\nUn particolare sviluppo verso l'alto degli epistemi del pterotorace crea una sorta di scudo davanti alle ali, di modo che le ultime due paia di zampe si trovino avvicinate al primo paio anteriore, creando una struttura a forma di cesta utile a trattenere le prede durante il pasto. Questa struttura rende gli Odonati poco o quasi per niente atti alla locomozione, mentre rappresenta un valido aiuto per sostenersi a steli di piante o altri supporti.\nLungo l'addome sono riconoscibili dieci segmenti ben distinti, mentre solo in alcune specie si ritrovano le vestigia di un undicesimo segmento finale. Unico caso tra gli insetti, gli Odonati maschi posseggono alcuni organi specializzati per la riproduzione sul secondo e sul terzo segmento addominale. Tutti i maschi posseggono delle appendici finali sull'ultimo segmento, mentre tra le femmine questa caratteristica si ritrova solo in alcune specie di Anisotteri. L'ovopositore degli esemplari femminili si ritrova tra l'ottavo e il nono segmento addominale.\nIn varie specie di odonati la femmina pu\u00f2 presentarsi in due o pi\u00f9 forme di colore, distinte in \"androcroma\" (o \"omeocroma\"), ossia pi\u00f9 o meno simili al maschio, e \"ginocroma\" (o \"eterocroma\"), ossia con colorazione del tutto differente.\nBiologia.\nRiproduzione.\nL'accoppiamento avviene sempre nelle vicinanze dell'acqua. Il maschio provvede a trasferire lo sperma dall'orifizio genitale, posto sul nono segmento, nei genitali secondari, posti nei segmenti due e tre; dopodich\u00e9 si avvia alla ricerca di una compagna. Dopo averla individuata la afferra per la nuca tramite le appendici terminali fino a che la femmina non curva la propria estremit\u00e0 addominale raggiungendo gli organi riproduttori del maschio, ricevendo cos\u00ec lo sperma. La locazione dei diversi organi riproduttori fa s\u00ec che durante l'accoppiamento gli Odonati seguano delle forme e delle posizioni molto complesse. La riproduzione avviene prevalentemente in assenza di volo, fermi sulla vegetazione, ma gli insetti sono comunque in grado di volare per allontanarsi da eventuali nemici. A seconda della specie pu\u00f2 durare pochi secondi o diverse ore.\nSpesso, a fecondazione ultimata, il maschio si alza in volo continuando a trattenere la femmina per la nuca con le appendici finali, stimolandola \u2013 in alcune specie di Zigotteri\u00a0\u2013 a depositare le uova. La maggioranza degli Anisotteri disperde le uova nell'acqua, immergendo ritmicamente l'addome sotto la superficie. Le femmine degli Zigotteri preferiscono invece depositare le uova nei tessuti di piante acquatiche vive o morte, servendosi dell'ovopositore per perforarle. Soltanto gli Aeschnidi, tra gli Anisotteri, sono provvisti di ovopositore. Salvo che in alcune specie le uova schiudono dopo circa un mese.\nSviluppo postembrionale.\nL'embrione presenta una conformazione tale da favorirne la schiusa e la fuoriuscita dal materiale vegetale circostante. La prima muta avviene subito dopo, entrando in una fase di sviluppo postembrionale che durer\u00e0 dagli 1 ai 5 anni negli Anisotteri. Si contano dalle 10 alle 15 mute, regolate in gran parte dalla temperatura ambientale e dalla disponibilit\u00e0 di cibo. Le ninfe respirano grazie a tracheobranchie a pareti sottili, al cui interno sono disposte delle trachee. Negli Zigotteri queste sono costituite da due cerci appositamente modificati che sporgono dal segmento finale assieme a un terzo prolungamento mediano. Negli Anisotteri, invece, le trachee sono nascoste nel retto.\nLe particolarit\u00e0 nell'apparato masticatore che caratterizzano questo ordine di insetti si ritrovano gi\u00e0 a partire dallo stadio larvale. Tutti gli stadi giovanili degli Odonati presentano infatti uno sviluppo prominente del labium, articolato nel mezzo e provvisto di palpi terminali che conferiscono all'estremit\u00e0 una funzione di pinza mobile, talvolta foggiata invece a cucchiaio. Questa struttura prende il nome di \"maschera\" perch\u00e9, quando \u00e8 inutilizzata, si trova ripiegata sotto il capo tra il primo paio di zampe, nascondendo cos\u00ec il resto della faccia. La maschera pu\u00f2 essere protrusa di scatto per afferrare le prede, rendendo cos\u00ec le neanidi abili cacciatori da posta, vista la loro scarsa agilit\u00e0 nel mezzo acquatico.\nPoco prima della muta finale la ninfa si arrampica gradualmente sullo stelo emerso di una pianta per abituarsi al nuovo tipo di respirazione. Il tegumento si asciuga gradatamente permettendo la fuoriuscita, in diversi fasi, delle parti del corpo della forma adulta. Terminato lo sfarfallamento l'esemplare dispiega a poco a poco le proprie ali fino a volare via una volta asciugate al sole.\nTassonomia.\nTradizionalmente gli Odonati sono suddivisi in tre sottordini viventi:\nUno studio filogenetico del 2003, pur confermando la monofilia di Anisoptera e Zygoptera, individuava Anisozygoptera come un raggruppamento parafiletico; secondo tale studio le uniche due specie viventi presenti nel raggruppamento Anisozygoptera andrebbero classificate nell'infraordine Epiophlebioptera da accorpare, assieme agli Anisoptera (anch'essi declassati al rango di infraordine), nel sottordine Epiprocta.\nTale orientamento non viene tuttavia accettato dai compilatori della World Odonata List, che continuano a ritenere valida la suddivisione tradizionale in tre sottordini.\nDibattito filogenetico.\nI fossili pi\u00f9 antichi che testimoniano la presenza delle famiglie moderne si ritrovano nell'Era giurassica o anche nel periodo Cretaceo. I fossili delle specie non assegnabili ad alcuno dei sottordini esistenti vengono convenzionalmente collocati in uno dei quattro sottordini fossili: Archizygoptera, Protanisoptera, Protozygoptera e Triadophlebiomorpha. Alcuni studiosi considerano un ulteriore sottordine, quello dei Protodonata, nel quale sono inserite le specie pi\u00f9 grandi ed enormi di Odonati risalenti al Carbonifero superiore e al Permiano. Tra queste le specie pi\u00f9 grandi in assoluto erano la \"Meganeuropsis permiana\" e \"Meganeura monyi\", con un'apertura alare stimata intorno ai 720\u00a0mm, mentre nei casi pi\u00f9 eccezionali gli Odonati moderni non superano i 190\u00a0mm di apertura alare (\"Megaloprepus caerulatus\", \"Pseudostigmatidae\").\nIl dibattito filogenetico \u00e8 tuttora ampiamente aperto e verte su alcuni punti fondamentali. Ad esempio si tende a stabilire se gli Zigotteri sono il clade base parafiletico dal quale si sono generati Anisotteri e Anisozigotteri, o se Zigotteri e Anisotteri sono entrambi gruppi monofiletici; o ancora se esista un gruppo fossile da identificare come progenitore delle specie contemporanee; ecc. Finora la maggior parte degli studiosi conviene che gli Odonati sono un ordine monofiletico separato dagli Ephemeroptera, Neoptera e dagli estinti Palaeodictyopteroidea gi\u00e0 dalla fine del pi\u00f9 basso Carbonifero superiore; che i tre sottordini attualmente esistenti sono strettamente imparentati e che il sottordine fossile degli Archizygoptera sia in realt\u00e0 un sottoinsieme dei Protozygoptera.\nGli interventi sul dibattito filogenetico degli Odonati si sono basati, fino a prima del 2001, sugli studi compiuti sull'evoluzione delle venature alari degli insetti. Misoft inaugur\u00f2 invece la serie di teorie pi\u00f9 recenti basate sullo studio delle sequenze genetiche.\nTra gli schemi tassonomici proposti, grande adesioni hanno riscosso in passato quello di Handlirsch (1906-08) e quelle di Fraser (1957).\nHandlirsch ipotizz\u00f2 gli Anisozigotteri come ceppo madre da cui sarebbero derivati Zigotteri e Anisotteri secondo linee evolutive indipendenti.\nRappresentazione dell'albero filogenetico proposto da Handlirsch (1906-08):\nAlle teorie di Handlirsch si oppose, nel 1928, Tillyard. Fraser si ispir\u00f2 a queste teorie quando, nel 1957, individu\u00f2 negli Zigotteri i progenitori degli Odonati.\nRappresentazione dell'albero filogenetico proposto da Tillyard (1928) e Fraser (1957):\nIn risposta a Fraser intervenne, nel 1996, G\u00fcnter Bechly, che propose l'ultima teoria non basata sugli studi del materiale genetico. Essa prende in considerazione elementi filogenetici differenti da quelli fino a quel momento utilizzati, andando cos\u00ec ad affiancare al sottordine degli Zigotteri un nuovo sottordine chiamato \"Epiproctophora\", al quale apparterrebbero gli Anisotteri e gli \"Epiophlebia\".\nCladogramma proposto da Bechly nel 1996: \nLa revisione filogenetica pi\u00f9 recente, condotta da Rehn nel 2003, conferma la monofilia di Anisoptera e Zygoptera ma individua Anisozygoptera come un raggruppamento parafiletico e lo accorpa, assieme agli Anisoptera (declassati al rango di infraordine), nel sottordine Epiprocta. Le uniche due specie viventi presenti nel raggruppamento \"Anisozygoptera\" sono state classificate nell'infraordine Epiophlebioptera. All'interno degli Zigotteri vengono individuati due cladi: uno che comprende la superfamiglia Calopterygoidea (esclusi gli Amphipterygidae), ed il secondo che raggruppa Lestinoidea e Coenagrionoidea (anch'essi in realt\u00e0 raggruppamenti parafiletici) e Amphipterygidae.\nCladogramma proposto da Rehn nel 2003: "}
{"id": "301933", "revid": "1573940", "url": "https://it.wikipedia.org/wiki?curid=301933", "title": "Orthoptera", "text": "Gli Ortotteri (Orthoptera ) sono un Ordine di insetti terrestri, raramente subacquatici.\nSono insetti di piccole, medie o anche grandi dimensioni.\nComprendono specie alate, meiottere o anche attere. Hanno livree con colorazioni varie, alcune omocromiche con l'ambiente, altre brillantissime, ed esoscheletro piuttosto consistente.\nAlcuni sono polimorfici anfipecilici.\nGeneralmente sono classificati in due Sottordini: Caelifera (Acridoidea), comunemente detti \"cavallette\" e \"locuste\", e Ensifera (Tettigonioidea, Grylloidea) in cui sono compresi i cosiddetti \"grilli\" (\"Gryllus campestris\" e \"Acheta domesticus\").\nDistribuzione e habitat.\nAmpiamente diffusi sulla Terra, gli Ortotteri comprendono un gran numero di specie, quasi 25.000, per la maggior parte concentrate nelle regioni tropicali e in quelle subtropicali, ma pi\u00f9 generalmente si rinvengono negli ambienti pi\u00f9 disparati, dal livello del mare fino a quote molto elevate. Sono tra i pi\u00f9 numericamente presenti anche nelle aree temperate.\nIl regime alimentare \u00e8 prevalentemente fitofago, anche se alcune specie sono zoofaghe, generalmente entomofaghe, ed altre onnivore. Sono presenti anche rari casi di cannibalismo.\nSono di dimensioni variabili, da pochi millimetri a una quindicina di centimetri e il loro colore varia dal verde al marrone.\nSe si escludono i flagelli gi\u00e0 di biblica memoria, provocati dalle invasioni delle forme gregarie migratrici, questi insetti non arrecano danni apprezzabili alla vegetazione e alle colture.\nIn Italia vi sono 380 taxa di cui buona parte endemiche, in Europa se ne conoscono pi\u00f9 di 1000.\nEtimologia.\nOrthoptera deriva dal greco: pteros; ala, e ortho; retto, quest'ultimo fa riferimento al paio d'ali posteriore di questi insetti, che se aperto l'ala si piega a ventaglio formando un angolo retto quasi perfetto, da cui il nome.\nMorfologia.\nGli ortotteri hanno un capo ipognato o metagnato, da cui parte un paio di antenne di forma e lunghezza varia, provvisto di due occhi composti ben sviluppati e solitamente due o tre ocelli. L'apparato boccale \u00e8 masticatore, dotato di robuste mandibole denticolate.\nIl primo segmento del torace, sul quale si inseriscono le tre paia di zampe e le due paia di ali, \u00e8 maggiormente sviluppato rispetto agli altri due, mentre l'addome, che \u00e8 formato da undici segmenti, termina con due cerci e negli esemplari di sesso femminile \u00e8 presente un ovopositore di forma variabile, che serve per deporre le uova dentro i tessuti vegetali o nel terreno.\nIl paio anteriore di zampe pu\u00f2 avere funzione cursoria, raptatoria o fossoria. Il paio mediano \u00e8 cursorio, mentre quello posteriore saltatorio.\nGeneralmente sono provvisti di due paia di ali, di cui le anteriori leggermente sclerificate con funzione protettiva delle posteriori, membranose e ampie, che durante il riposo sono piegate e protette sotto le tegmine, tuttavia esistono anche ortotteri con ali ridotte o assenti.\nLa percezione dei suoni avviene attraverso rudimentali organi uditivi, costituiti da fini membrane situate nelle tibie delle zampe anteriori (negli Ensifera) oppure nel primo segmento addominale (nei Caelifera). \nRiproduzione e ciclo biologico.\nLa riproduzione \u00e8 normalmente anfigonica, ma sono anche presenti rari casi di partenogenesi. Dopo l'accoppiamento, le femmine depongono le uova prodotte in quantit\u00e0 limitate dentro i vegetali o riunite entro particolari involucri, detti ooteche, formati dal secreto di apposite ghiandole.\nDall'uovo fuoriesce una preneanide che subito muta e si trasforma in una vera neanide. Lo sviluppo dal primo stadio larvale alla forma adulta avviene attraverso una metamorfosi di tipo incompleto (eterometaboli): questo significa che le forme giovanili, appena uscite dall'uovo, hanno gi\u00e0 l'aspetto dell'insetto adulto salvo che per le dimensioni ridotte e per l'assenza di ali.\nLe specie italiane generalmente compiono una generazione all'anno: in autunno gli adulti muoiono e l'inverno \u00e8 superato allo stadio di uovo. Nelle specie il cui ciclo si compie in due anni, l'inverno \u00e8 trascorso allo stadio giovanile.\nGeneralmente la dieta alimentare \u00e8 di tipo vegetale ma vi sono anche onnivori e zoofagi.\nCaratteristiche peculiari.\nGli Ortotteri sono noti per emettere canti caratteristici per ogni specie, principalmente mediante un apparato stridulante: i suoni vengono prodotti dallo sfregamento tra le nervature delle tegmine o per sfregamento delle tegmine contro i femori posteriori. La stridulazione \u00e8 generalmente una caratteristica maschile, ma in alcune specie pu\u00f2 essere presente anche nelle femmine.\nAltre modalit\u00e0 di suoni monospecifici sono prodotti tramite percussione del substrato di appoggio con le zampe posteriori, la crepitazione delle ali, la tremulazione del corpo. La funzione principale dei canti \u00e8 il richiamo sessuale, oltre alla marcatura del territorio.\nUno dei fenomeno pi\u00f9 interessanti, e piuttosto diffuso in quest'ordine di insetti, \u00e8 quello del gregarismo che porta alla ciclica formazione di orde migratrici costituite da un numero sterminato di individui, che divorano completamente tutta la vegetazione al loro passaggio e che per questo ha un'enorme importanza dal punto di vista agrario in quanto distruggono intere coltivazioni.\nMolte specie vengono usate per scopi alimentari.\nTassonomia.\nGli Ortotteri vengono divisi in due sottordini: Ensifera e Caelifera.\nGli Ensifera si distinguono per la presenza di antenne pi\u00f9 lunghe di met\u00e0 corpo (ma quasi sempre pi\u00f9 lunghe dell'intero corpo), con pi\u00f9 di 30 articoli. Le femmine (tranne in Gryllotalpa) hanno un ovopositore vistoso, spesso a forma di sciabola o stiliforme. Posseggono un apparato sonoro stridulante tegmino-tegminale e un organo uditivo situato nelle tibie anteriori.\nI Caelifera invece hanno antenne pi\u00f9 corte di met\u00e0 corpo, con meno di 30 articoli. Le femmine presentano ovopositore corto, non evidente. Posseggono un apparato sonoro tegmino-femorale ed un organo uditivo ai lati del I urite."}
{"id": "301934", "revid": "3542", "url": "https://it.wikipedia.org/wiki?curid=301934", "title": "Universit\u00e0 degli studi di Firenze", "text": ""}
{"id": "301938", "revid": "1573940", "url": "https://it.wikipedia.org/wiki?curid=301938", "title": "Isoptera", "text": "Gli isotteri o t\u00e8rmiti (Isoptera ) (dal greco \"iso\", \"uguale\", e \"ptera\", \"ali\") sono un ordine di insetti terrestri, sociali, di piccole o medie dimensioni, noti allo stato fossile gi\u00e0 nel Terziario.\nPresentazione.\nSono insetti alati, meiotteri o atteri, con livree di colori uniformi, pallidi o poco vivaci, e con esoscheletro di solito di debole o mediocre consistenza.\nPresentano un polimorfismo anfipecilico, con maschi e femmine fecondate inizialmente alati e maschi e femmine sterili (operai e soldati) sempre atteri, monomorfici o polimorfici.\nLe termiti sono organismi xilofagi (cio\u00e8 mangiano il legno); la loro importanza ecologica dipende dal fatto che l'equivalente di un terzo di tutta la materia prodotta ogni anno dalle piante viene divorata da loro. In un ecosistema terrestre, la produzione di materia vivente \u00e8 pressoch\u00e9 ininterrotta, e se essa non venisse demolita con una velocit\u00e0 correlata a quella con cui viene formata, dopo poco tempo il sistema entrerebbe in crisi, perch\u00e9 verrebbero a mancare sia lo spazio per i nuovi organismi, sia i materiali per continuare la produzione. La distruzione del legno, delle altre parti vegetali e degli altri residui organici, assicura la liberazione di nutrienti nel terreno che, in tal modo, diviene fertile.\nCon le loro robuste mandibole esse frantumano la massa legnosa e se ne nutrono; inoltre l'alimento viene distribuito tra gli individui della colonia mediante il rigurgito bocca a bocca (trofallassi oro-orale), o anche mediante trofallassi oro-anale.\nCon la trofallassi le termiti si passano anche i protozoi e i batteri simbionti. I batteri sono utili per la digestione della cellulosa, che essi trasformano in lipidi. Molto spesso essi sono ospitati nei protozoi che, in cambio dei nutrienti lipidici, forniscono loro l'ambiente adatto e altri prodotti metabolici.\nSolo una piccola parte dei protozoi viene digerita dalle termiti, quale alimento proteico per sopperire alla mancanza di proteine nel legno. Si ha, dunque, una cooperazione fra le popolazioni di batteri e di protozoi, nei quali i batteri possono penetrare attivamente, una cooperazione tra la termite e la comunit\u00e0 di microrganismi che vive nel suo intestino. Questa cooperazione riconduce la biocenosi al biotopo e chiude la catena trofica degli ecosistemi abitati dalle termiti.\nTassonomia.\nL'ordine raccoglie circa 2800 specie raggruppate in cinque famiglie: Mastotermitidae, Hodotermitidae, Kalotermitidae, Rhinotermitidae, Termitidae.\nAlcuni sistematici classificano, forse pi\u00f9 opportunamente, gli Isoptera in sette Famiglie, scorporando i Termopsidae e i Serritermitidae, ma su ci\u00f2 non vi \u00e8 ancora piena concordanza di pareri tra gli specialisti dell'Ordine.\nIn Italia sono presenti due specie in pianta stabile, il Kalotermitide \"Kalotermes flavicollis\" e il Rinotermitide \"Reticulitermes lucifugus\" . Ultimamente si sta importando, causa trasporti internazionali, una nuova termite della famiglia dei Kalotermitidi, la \"Cryptotermes brevis\", originaria della zona Indio-asiatica. \u00c8 stata localizzata solo in alcune citt\u00e0 italiane, specialmente al centro-sud.\nMorfologia e anatomia.\nMorfologia.\nIl capo \u00e8 prognato o subprognato, libero, abbastanza mobile, di forma e dimensioni varie a seconda delle specie e/o delle caste; in certi casi (\"soldati nasuti\") \u00e8 prolungato dorsalmente e anteriormente in una sorta di tubulo al cui apice si apre il dotto della ghiandola frontale, frequentemente fornito di solco epicraniale variamente sviluppato.\nOcchi e 2 ocelli, o mancanti.\nLe antenne sono di modesta lunghezza, moniliformi, composte di un numero di antennomeri tra 9 e 32.\nApparato boccale masticatore. \"Labrum\" sviluppato, ma assai variabile nella forma e talvolta allungatissimo. Mandibole robuste, di forma e dimensioni varie, talora (nei soldati) enormi, mostruose o asimmetriche, talora piccolissime o subatrofiche. Mascelle con lobi distinti, galea spesso bisegmentata, lacinia sclerificata e distalmente fornita di formazioni spiniformi, palpi 5-articolati. \"Labium\" con submento e mento fusi assieme e con premento provvisto di glosse, paraglosse e palpi 3-articolati. Collo con scleriti cervicali.\nTorace depresso e con noti ampi. Protorace libero e a volte pi\u00f9 grande dei segmenti seguenti; questi ultimi sono simili tra loro.\nZampe ambulatorie, simili tra loro, con coxe grandi e ravvicinate, tarsi comunemente di 4 articoli, raramente 5-articolati o imperfettamente 5-articolati, pretarsi con 2 unghie e forniti, o no, di arolio.\nAli grandi, membranose, subuguali (da cui il nome), con venulazione primitiva o ridotta, e priva di nervature trasverse (queste ultime spesso sostituite da un finissimo e irregolare reticolo); con l'eccezione dei Mastodermatidi, le ali presentano subprossimalmente una linea trasversa preformata di rottura (detta \"solco omerale\"), lungo la quale si spezzeranno dopo il volo prenuziale, lasciando attaccata al torace la cosiddetta \"squama omerale\".\nAddome sessile, composto da 10 uriti, con l'XI urotergo fuso con il X, e l'XI urosterno ridotto e rappresentato da un paio di paraprocti. VII urosterno molto grande nella femmina, in cui ricopre, completamente o parzialmente, l'VIII e il IX. IX urosterno provvisto, o no, di stili in ambedue i sessi. Cerci 1-8 articolati.\nAnatomia.\nSistema nervoso. Apparato centrale variamente sviluppato, in relazione al cerebro e agli occhi, nella casta riproduttrice e in quella sterile. 3 gangli toracici e 6 addominali.\nApparato digerente. Canale alimentare pi\u00f9 o meno convoluto, con stomodeo fornito di ingluvie e di ventriglio ad armatura pi\u00f9 o meno sviluppata. Mesenteron abbastanza lungo e tubolare e provvisto, nelle specie pi\u00f9 primitive, di 4-5 ciechi gastrici. Proctodeo con colon spesso separato dall'ileo mediante una valvola, assai dilatato nelle specie che ospitano Protozoi simbionti.\nApparato tracheale. Presenta 10 paia di stigmi (2 al torace e 8 addominali) e trachee anastomizzate.\nApparato circolatorio. Vaso dorsale sviluppato e 8-10 paia di ostioli.\nApparato escretore. Presenta 2-8 tubi malpighiani.\nApparato secretore. Ghiandole del \"labrum\", in esso incluse, che sfociano nella volta alatina (mancano nelle immagini e in qualche soldato); ghiandole mandibolari (in \"Kalotermes flavicollis\" secondo Lambinet costituite da due tipi di cellule: grandi e secretrici e piccole generanti nuovi canalicoli ghiandolari); ghiandole labiali (o salivari) acinose, fornite di serbatoio e sfocianti nella prefaringe, particolarmente sviluppate negli operai, e addirittura enormi nei soldati di \"Pseudacanthotermes\" Sj\u00f6st; \"ghiandola frontale\", caratteristica dell'ordine (e delle Famiglie dei Rinotermidi e dei Termitidi), che si origina dalla differenziazione di un gruppo di cellule epidermiche della zona mediale-dorsale del capo, reperibile in tutte le caste, ma specialmente sviluppata e complessa nei soldati, dove assume talora dimensioni tali da raggiungere l'estremit\u00e0 caudale dell'addome, sboccante mediante un poro che si apre in un'area depressa edepigmentata detta \"finestra\" o \"fontanella\" innervata da un nervo fontanellare proveniente dal cerebro, la cui funzione \u00e8 ancora problematica, ma in alcuni casi difensiva. Ghiandole epidermali sternali (negli urosterni IV, o V, ovvero, nelle Mastotermitidi, III, IV, V); queste ghiandole sono presenti in tutte le caste ma si involvono negli anfigonici funzionali, secondo Noirot, e secernono un fermone-traccia; numerose ghiandole tegumentali. Apparato endocrino retrocecebrale con corpi cardiaci fusi posteriormente e corpi allati pari.\nApparato riproduttore. Ovari a numero molto variabile di ovarioli panostici, spermateca e un paio di ghiandole colleteriche simmetriche, costituite da numerosi tubuli. Ovopositore formato da tre paia piccole valve in \"Mastotermes\" e dai rudimenti del loro primo paio in altri generi. Testicoli plurifollicolari, ghiandole accessorie variamente sviluppate e vescicole spermatiche pi\u00f9 o meno ridotte. Gonotrema fra VII-VIII urosterno. Organo copulatorio membranaceo. Gli organi genitali nelle termiti sono ben sviluppati quasi solamente negli anfigonici. Negli operai e nei soldati essi si presentano pi\u00f9 o meno abortiti, nonch\u00e9 talora completamente atrofizzati (come in \"Hospitalitermes monoceros\" ).\nPolimorfismi funzionali.\nGli Isotteri sono Insetti paurometabolici o pseudoametabolici, con stadi pi\u00f9 o meno pronunciati di quiescenza nello sviluppo post-embrionale, ovipari e normalmente anfigonici. In qualche Genere \u00e8 stata osservata partenogenesi telitoca.\nGli Isotteri vivono tutti in societ\u00e0 coniugali persistenti (pluriannuali), costituite da un numero vario, talora enorme, di individui che presentano un polimorfismo anfipecilico molto notevole. Nelle loro popolazioni \u00e8 possibile infatti riconoscere due caste principali: quella dei riproduttori e quella degli \"sterili\", ambedue comprendenti tanto maschi quanto femmine, e ambedue suscettibili di includere sottocaste temporanee o stabili, e anche intercaste. Le caste spesso si confondono per via dell'esistenza di forme intermedie. La struttura castale poi varia a seconda delle Famiglie, Generi e Specie.\nCasta riproduttiva.\nAnfigonici immaginali.\nRappresentano la casta ancestrale.\nSono maschi e femmine aventi esoscheletro abbastanza consistente, livree dai colori piuttosto carichi, grandi ali membranacee, occhi composti normali, spesso due ocelli e gonadi perfettamente funzionanti. Fuoriescono dal nido per un volo prenuziale, dopo di che perdono le ali e fondano (in coppia) nuove societ\u00e0 di cui divengono \"reali veri\" (\"re\" e \"regina\"). Le femmine, via via che progrediscono nell'et\u00e0, subiscono un accrescimento post-metamorfico rimarchevole dell'addome (fisogastria), previa estensione delle sue membrane intersegmentali, che \u00e8 limitato nelle specie primitive ma diviene grandissimo nelle specie pi\u00f9 evolute che costituiscono colonie molto popolose. \nL'addome pu\u00f2 diventare milioni di volte pi\u00f9 grande di quanto era al momento della sciamatura; in esso si ha un enorme sviluppo degli ovari, gli ovarioli si allungano e aumentano di numero fino ad alcune migliaia e aumenta enormemente la massa di emolinfa; si riscontra anche un accrescimento del corpo adiposo, che si riorganizza, l'ingrandimento del vaso dorsale, l'ipertrofia delle trachee addominali, dei corpi faringei e dei corpi allati, l'allungamento dei tubi malpighiani, l'allungamento e la specializzazione del mesenteron; nonch\u00e9, per converso, la scomparsa (per istolisi) dei muscoli alari, la degenerazione di quelli mandibolari, della parte interna degli occhi, delle ghiandole salivari, ecc. Le \"regine\" sono quindi trasformate in mostruose fabbriche di gemi, non possono assolutamente pi\u00f9 spostarsi, fino al punto da non riuscire a toccare con le zampe il pavimento della cella reale.\nAnfigonici neotenici.\n(detti anche \"sessuati neotenici\", \"forme submacrottere, brachittere o attere\", \"riproduttori di seconda e terza forma\", \"riproduttori supplementari\", \"reali di complemento di sostituzione\").Sono maschi e femmine aventi l'esoscheletro meno consistente di quello degli anfigonici immaginali, livree pi\u00f9 chiare, pteroteche lunghe e spesse, o appiattite, o brevi, o assenti; occhi piccoli o rudimentali, gonadi di notevole o modesto sviluppo. Possono corrispondere per grandezza e fabbrica a vari stadi post-embrionali. Possono infatti derivare, in seguito a una muta, da neanidi, ninfe o pseudoergati, tutti ontogeneticamente deviati e promossi alla funzione di riproduttori. I loro caratteri esteriori rimangono pre-immaginali, ma l'addome delle femmine si ingrandisce con l'et\u00e0 fino quasi a raggiungere le dimensioni delle regine immaginali. Bisogna ricordare che la facolt\u00e0 di formare neotenici diminuisce via via che si sale la scala gerarchico-evolutiva dell'Ordine, e che nei Termitidi superiori essi non si presentano pi\u00f9. I neotenici compaiono in numero vario, da poche unit\u00e0 a qualche centinaio, nelle comunit\u00e0 allorch\u00e9 in queste, per qualsiasi ragione, vengono a mancare i riproduttori immaginali o, eventualmente, altri neotenici. Se la colonia \u00e8 orfanata della coppia reale, essa \u00e8 sostituita con neotenici di entrambi i sessi; se \u00e8 orfanata di un solo sesso, allora \u00e8 sostituito da neotenici di quel sesso. Pu\u00f2 per\u00f2 accadere che in un termitaio privato solo del re o della regina, si formino neotenici maschi e femmine. Oltre alla funzione di \"sostituzione\", i neotenici possono averne una di \"complemento\" nei quartieri eccentrici dei nidi molto vasti.\nPseudoimmagini.\n(cos\u00ec denominati da ) sono anfigonici provenienti da ninfe del 7\u00ba stadio che, in una comunit\u00e0 orfanata della regina, subiscono prima delle altre la muta immaginale. Essi si strappano le ali con le mandibole, non si pigmentano (imbruniscono solo leggermente gli occhi), non sciamano, ma divengono riproduttori funzionali. Dovrebbero considerarsi come neotenici derivati dagli ultimi stadi postembrionali.\nAnfigonici inutilizzati.\n(detti anche \"reali spuri\" o \"acrestogonini\").\nIn diverse specie di Termiti alcuni anfigonici, provenienti da ninfe ritardatarie che hanno sub\u00ecto la muta immaginale dopo la sciamatura degli adulti, rimangono nel nido e finiscono col perdere le ali (forse per autotom\u00eca, ma non \u00e8 ancora chiaro) e col subire una regressione degli organi genitali (forse per effetto del feromone reale), per cui non presentano alcuna attivit\u00e0 sessuale. Sono ignorati, tollerati o mangiati (in caso di carenza di cibo) dalla comunit\u00e0.\nCasta sterile.\nSoldati.\nSono costituenti specializzati e nettamente definiti delle societ\u00e0 delle T\u00e8rmiti; sono individui atteri o subatteri, maschi e femmine (talora, in specie determinate, di ambedue i sessi, talora solo femmine, talora solo maschi), con caratteri sessuali secondari esternamente poco o nulla evidenti, fatta eccezione per alcune specie primitive, e con gonadi pi\u00f9 o meno involute, il che porta in genere alla sterilit\u00e0, caratterizzati da vistosissimo sviluppo del capo, dalla sclerificazione della cuticola e dal suo colore pi\u00f9 carico, che contrastano con la scarsa robustezza e con il pallore del tegumento delle restanti regioni del corpo.\nSi conoscono due categorie principali di soldati: quella degli individui con il capo non particolarmente differenziato e forniti di grandi mandibole (poderose e forbiciformi, ovvero allungate rettilinee o ondulate, o anche asimmetriche avendo la sinistra ritorta, ecc.); quella degli individui con il capo prolungato in un processo coniforme pi\u00f9 o meno vistoso, all'estremit\u00e0 distale del quale si apre il dotto della ghiandola frontale, e provvisti di mandibole piccole e vestigiali (i cosiddetti \"nasuti\"). Gli occhi, sviluppati o ridotti nelle specie primitive, mancano nelle altre.\nI soldati sono monomorfici in certe specie, polimorfici (dimorfici e anche trimorfici) in altre; in quest'ultimo caso le varie forme possono risultare, oppure no, collegate da individui a caratteri intermedi. Il loro numero (il 2 o l'1 per mille della popolazione), confrontato a quello delle altre caste, \u00e8 piuttosto costante, probabilmente regolato dallo stesso meccanismo che determina le caste. Pu\u00f2 subire riduzioni per diversi fattori (adelfofagia compresa), ma di solito \u00e8 inferiore a quello degli operai. I soldati provengono da neanidi di diversa et\u00e0, da ninfe o da pseudoergati; non sono capaci di alimentarsi da soli e dipendono per il cibo dagli operai o dalle neanidi di et\u00e0 avanzata; isolati muoiono rapidamente di inanizione. Risultano ugualmente incapaci di triturare il legno, di scavare il suolo, di impastare terra ed escrementi, di contribuire alla edificazione del nido. A parte alcuni modesti servigi che essi possono compiere, la loro funzione \u00e8 difensiva, particolarmente contro le Formiche, principali nemici degli Isotteri e dispongono di armi come: mandibole che tagliano o sventrano (per quanto non sempre interpretabili come adattamenti a una particolare funzione), teste che chiudono come tappi gallerie e aperture, secreti viscosi o tossici che vengono talora gettati a due o tre centimetri di distanza o fatti scorrere lungo la doccia di un lunghissimo labrum o volatilizzati in gas mortali, ecc. Essi accorrono allorch\u00e9 nel nido si determina una breccia; accompagnano, fiancheggiandole le colonne di esploratrici e di bottinatrici, o anche formano ai loro lati due barriere rivolgendo le teste verso l'esterno; formano dei cerchi protettivi attorno alle aperture da cui sciamano gli alati; si dispongono innanzi e attorno agli operai che lavorano, ecc.\nOperai.\nGli operai provvedono a tutte le necessit\u00e0 della colonia, riproduzione esclusa: scavano gallerie; costruiscono, riparano e ingrandiscono i nidi; fabbricano coperture per le spedizioni di rifornimento; vanno in cerca di cibo; nutrono gli altri membri della societ\u00e0; raccolgono, trasportano e leccano la covata; allevano la prole; facilitano la fuoriuscita degli alati sciamanti preparando, ad esempio, speciali camere periferiche di radunata e aprendo vie di sortita; partecipano alla difesa della comunit\u00e0 elevando rapidamente ostacoli per impedire l'accesso al nido di estranei e mordendo gli avversari; ecc.\nSono individui atteri, maschi o femmine (talora, in una specie determinata, di ambedue i sessi, talora solo femmine, talora solo maschi), con caratteristiche sessuali secondarie a volte esteriormente percettibili, a volte no, con gonadi pi\u00f9 o meno regredite, mandibole robuste, esoscheletro poco consistente e colori pallidi. Vanno visti come forme neanidiali (varie a seconda della famiglia di appartenenza) che subiscono precocemente un arresto della differenziazione, ma non un arresto dello sviluppo. Nel corso dell'evoluzione dell'Ordine si procede per\u00f2 verso una stabilizzazione progressiva della casta. Nelle T\u00e8rmiti inferiori, infatti, sono in grado di trasformarsi in soldati o in neotenici (quindi arrivare alla maturit\u00e0 sessuale), a seconda delle esigenze della colonia. Nelle T\u00e8rmiti superiori, invece, si riscontrano operai stabili, anche se, in caso di squilibrio nel rapporto numerico delle varie caste, possano ancora evolversi in soldati.\nPseudoergati.\nGrandi neanidi di et\u00e0 avanzata differenti dalle ninfe solo per mancanza delle pteroteche (o per loro estrema riduzione) e di abbozzi oculari visibili. Quelle che derivano da neanidi della quarta et\u00e0, dopo avere subito una muta, non acquistano le pteroteche e costituiscono una sorta di ninfe attere; quelle che derivano da ninfe della settima et\u00e0, dopo avere subito una muta, riducono o perdono le pteroteche e anche gli abbozzi oculari. Queste ultime possono fermarsi in tale stadio o rappresentare degli equivalenti esatti degli operai. Gli pseudoergati conservano la possibilit\u00e0 di trasformarsi in soldati e in prolificatori neotenici.\nIntercaste.\nNei termitai, pi\u00f9 o meno raramente a seconda delle famiglie, si riscontrano individui aventi caratteri di caste diverse (intercaste). Possono avere caratteri intermedi tra anfigonici e soldati; di quelli intermedi tra operai e soldati (pi\u00f9 rari dei precedenti); di quelli, infine, che divengono tali in conseguenza di parassitismi.\nRegolazione sociale delle caste.\nIn seno alla popolazione di un termitaio si verifica il fenomeno della \"regolazione sociale\" (\"sensu\" GRASS\u00c9) dovuto a un complicatissimo e integrato sistema di diversi feromoni, alcuni dei quali promuovono, altri inibiscono, certe specifiche determinazioni, mentre un terzo gruppo agisce stimolando organi di senso e conduce alla eliminazione di caste (L\u00dcSCHER). Tale regolazione fa s\u00ec che, ogni volta che in una comunit\u00e0 si rompe l'equilibrio del rapporto numerico tra i suoi costituenti, a essa segua la formazione di categorie mancanti, e ci\u00f2 rispecchia le capacit\u00e0 fisiologiche e morfogenetiche degli individui che non si sono ancora stabilizzati. Nella maggior parte dei nidi la produzione delle caste avviene ritmicamente in reazione alle stagioni, e ci\u00f2 pu\u00f2 fissarsi ritmicamente. Noirot pensa che il potenziale evolutivo dell'ordine si sia concentrato, con l'insorgere della vita sociale, sul piano etologico; afferma anche che questa evoluzione \u00e8 avvenuta in svariatissime direzioni e ha condotto alla formazione di tipi adeguati agli ambienti pi\u00f9 diversi. Al livello pi\u00f9 evoluto la societ\u00e0 delle T\u00e8rmiti tende a liberarsi delle servit\u00f9 ecologiche e, invece di subire l'ambiente, lo adatta ai suoi costumi.\nFondazione delle societ\u00e0.\nLa fondazione delle societ\u00e0 degli Isotteri pu\u00f2 avvenire per sciamatura, per propaggine o per sociotom\u00eca.\nSciamatura.\n\u00c8 la modalit\u00e0 tipica e maggiormente diffusa. Gli alati abbandonano il nido dove sono cresciuti di giorno, o pi\u00f9 raramente di notte in periodi diversi dell'anno (secondo le specie e il clima, a una data temperatura e umidit\u00e0 relativa e, naturalmente, quando hanno raggiunto la maturit\u00e0 fisiologica), una o pi\u00f9 volte l'anno, oppure a piccoli gruppi per diversi mesi, oppure in periodi pi\u00f9 brevi e in masse imponenti. La maturit\u00e0 riproduttiva si mantiene a lungo, talvolta anche per alcuni mesi, ma non indefinitamente; dopo un certo periodo di tempo gli alati perdono questa facolt\u00e0 e non sono pi\u00f9 in grado di lasciare il termitaio materno, dove invecchiano, degenerano di solito genitalmente, oppure vengono soppressi. Nei giorni, e particolarmente, nelle ore che precedono l'esodo tutta la colonia si mostra irrequieta; neanidi o operai, secondo i casi, lavorano per aprire le vie d'uscita, si affollano vicino a tali aperture e a volte dilagano fuori per formare una sorta di cerchio di protezione. Nei casi pi\u00f9 complicati sono preparate camere di adunata per i partenti, pedane oblique a forma di imbuto, camini ramificati o no e di notevole altezza, ecc. Il volo (prenuziale) non porta le T\u00e8rmiti troppo lontano o troppo in alto, a meno che non siano aiutate dal vento. Solo una piccola parte di esse, inoltre, si salva perch\u00e9 la maggior parte vengono divorate da artropodi vari, anfibi, rettili, uccelli, mammiferi e anche dalle popolazioni indigene. Spesso i maschi precedono le femmine nello sviluppo; ne consegue che gli sciami dei vari termitai di una specie possono risultare diversamente costituiti riguardo al sesso, il che favorisce la fecondazione incrociata. L'adelfogamia \u00e8 un fenomeno abituale e porta a differenziare le specie in sottospecie locali. A volo terminato e discesi sul terreno gli insetti si mostrano agitatissimi e, prima o dopo la caduta delle ali si ricercano per unirsi in coppie. Appena la coppia (tandem) si \u00e8 formata comincia una sorta di passeggiata (anch'essa prenuziale), che pu\u00f2 durare ore o giorni e che si conclude con lo scavo di una celletta (detta \"copulario\") dove si effettuano i primi accoppiamenti e che sar\u00e0 il centro di origine del nuovo nido. In alcune T\u00e9rmiti si riscontrano per\u00f2 comportamenti diversi\nPropaggine.\nIn una comunit\u00e0 normalmente fondata da due anfigonici, a volte accade che neanidi siano trasportate lontano dal centro originario e in luoghi collegati con esso mediante una rete di gallerie. In queste coloniole secondarie si formano numerosi neotenici che funzionano da riproduttori di complemento. Questo fatto si verifica sicuramente solo nei \"Reticulitermes\" .\nSociotom\u00eca.\nIn altri casi Grass\u00e9 e Noirot hanno osservato che una frazione importante della popolazione di un termitaio (che comprende tutte le caste, ivi inclusi gli anfigonici alati che debbono ancora compiere il volo prenuziale) fuoriesce dal nido in colonna, cammina per parecchie ore e fonda un nido e una comunit\u00e0 nuova avente per riproduttori anfigonici immaginali o neotenici.\nSviluppo e longevit\u00e0.\nL'accrescimento delle comunit\u00e0 degli Isotteri \u00e8 lento perch\u00e9 coordinato con la fecondit\u00e0 della regina, che aumenta gradualmente nel tempo, raggiunge il suo massimo e poi declina.\nDopo che i due reali hanno ultimato lo scavo del copulario, essi si amputano con le mandibole gli ultimi (3 - 6 o pi\u00f9) antennomeri, riducendo cos\u00ec la propria sensibilit\u00e0. La femmina fecondata depone un piccolo numero di uova (anche pi\u00f9 di un mese dopo la sciamatura) dalle quali nasceranno giovani rappresentanti della casta sterile (pi\u00f9 piccoli di quelli che nasceranno in seguito), che saranno allevati dai genitori. Alla prima ovideposizione segue un periodo di riposo, e la prolificazione non riprende finch\u00e9 non siano schiuse tutte le uova deposte precedentemente. Le uova sono emesse, in genere, isolatamente, ma nei Mastotermitidi (forme primitive che si riallacciano per vari caratteri ai Blattoridei) essi appaiono riuniti in masse allungate, costituite da una doppia serie di 16-24 elementi inclinati sulla verticale con un angolo di 65-80\u00b0, e agglutinati mediante una sostanza gelatinosa brunastra. La fecondit\u00e0 della regina varia con le specie: \u00e8 relativamente modesta nelle T\u00e9rmiti inferiori (\"Mastotermes\" eccettuati), dove la femmina pu\u00f2 deporre solo 200-300 uova l'anno, e aumenta via via che si sale la scala gerarchico-evolutiva dell'Ordine, fino a raggiungere, ad esempio, in \"Macrotermese natalensis\" 36'000'000 uova ogni 24 ore, circa 13'000'000'000 l'anno, senza considerare che altri \"Macrotermes\" , che hanno femmine pi\u00f9 grosse, dovrebbero essere ancor pi\u00f9 fecondi. Lo sviluppo embrionale (almeno nelle specie dei climi temperati) e quello postembrionale (pi\u00f9 rapido nelle comunit\u00e0 anziane), procedono lentamente, e il secondo include diverse mute, prima delle quali l'insetto trascorre, in parecchie specie, un periodo di immobilit\u00e0 completa (\"ipnosi\" di ), coricato su un fianco e con le antenne e le zampe piegate all'indietro lungo il corpo.\nL'accrescimento della comunit\u00e0 \u00e8 correlato, oltre che con la fecondit\u00e0 della regina, con la natura e il microclima del luogo dove viene edificato il nido. Vi sono, ad esempio, piccole societ\u00e0 costituite da 200-300 individui, che raggiungono il massimo di popolazione in quattro anni e mezzo e si spengono dopo sei-sette anni; societ\u00e0 modeste, di poco meno di un migliaio di individui, che si sviluppano in cinque anni e mezzo e si estinguono in dieci anni circa; societ\u00e0 di circa 3000 individui, che si evolvono in otto anni e vivono sedici-diciassette anni; infine societ\u00e0 grandissime, composte da milioni di individui, che divengono centenarie.\nI reali dei Termitidi superiori possono avere una prodigiosa longevit\u00e0 e arrivare a vivere 180-200 anni; gli sterili vivono assai meno, parecchi mesi o alcuni anni.\nDi regola un termitaio ospita una sola coppia reale, ma a volte pi\u00f9 d'una, e allora esse abitano la medesima cella; la cella reale, nelle T\u00e9rmiti superiori, presenta alcune aperture, che per\u00f2 non permettono agli anfigonici di uscire e pareti di notevole spessore: Essa pu\u00f2 venire ingrandita quando aumenta la fisogastria della regine e si trova al centro del nido, talvolta sopra il livello del suolo talvolta sotto, se il nido \u00e8 costruito nel terreno. Si sono per\u00f2 riscontrati casi di spostamento della sua ubicazione da un punto all'altro dell'edificio e, quindi, la coppia reale, o almeno la regina, doveva essere spostata nella nuova sede dagli operai. Il maschio si intrattiene in prossimit\u00e0 della compagna e la feconda di tanto in tanto. Talvolta re e regina abitano una camera da Funghi; entrambi sono custoditi dagli operai, che li nutrono, li leccano, asportano le uova, assorbono il liquido emesso dall'ano dalla femmina, ecc. Nelle specie meno evolute, con regine di modeste dimensioni, i reali, mobili e attivi, non sono necessariamente e permanentemente chiusi in celle e sono reperibili, secondo la stagione, in recessi diversi del nido.\nNutrimento.\nIl regime dietetico degli Isotteri \u00e8 essenzialmente erbivoro. Questi insetti si alimentano soprattutto di cellulosa che ricavano da varie sostanze: legno di piante viventi, secco, marcio, infiltrato da colonie di batteri o da miceli fungini, foglie, steli, semi, funghi, licheni, manufatti (carta, cartone, ovatta, stoffe di cotone, ecc.). Oltre alla cellulosa fanno parte della loro dieta alimenti elaborati (stomodeali e proctodeali), sostanze animali (uova di t\u00e8rmiti stesse, esuvie, corpi morti, ammalati o feriti, o viventi di compagni di comunit\u00e0, protozoi simbiontici). Vi sono, ancora, alcune specie eterofaghe, come il \"Mastotermes darwiniensis\" (che, a tale riguardo, richiama le sue affinit\u00e0 con i Blattodei), che attaccano zucchero, cuoio, corno, avorio, lana, ecc. L'alimento stomodeale \u00e8 rappresentato sia da un liquido opalescente e viscoso (che sembra saliva), sia da una sostanza includente frammenti legnosi rigurgitati. L'alimento proctodeale \u00e8 costituito da un fluido proveniente dal colon e contenente protozoi simbionti. Gli escrementi veri e propri invece, pastosi o liquidi, vengono utilizzati per chiudere fessure o per formare un cemento che serve a costruire piccoli tramezzi, a confezionare una sorta di cartone, a spalmare le pareti del nido, ecc. L'alimento proctodeale viene sollecitato dai richiedenti con varie manovre e particolarmente con le antenne, e il suo scambio fra i membri della societ\u00e0 (trofallassi) \u00e8 estremamente intenso. Gli alimenti elaborati costituiscono il solo nutrimento per varie caste, o stadi, della societ\u00e0.\nPer rifornirsi di cibo le t\u00e8rmiti, che sono luc\u00ecfughe, abbandonano frequentemente i loro rifugi e intraprendono spedizioni talora lungo gallerie sotterranee, talora esternamente, ma proteggendosi con coperture tubolari di terra o di legno masticato o di sterco impastato, che permettono loro di camminare e lavorare protette dalla luce, dai nemici e in condizioni di confacente umidit\u00e0; talora infine all'aria libera, sotto la vigilanza dei soldati e scegliendo di solito ore antelucane o notturne, o anche giornate nuvolose e umide. Vi sono t\u00e8rmiti che immagazzinano provviste vegetali, e perfino quelle che ammassano centinaia di corpi morti e disseccati dei loro compagni.\nNidi e nidificazione.\nIn base alla localizzazione del nido, le T\u00e8rmiti sono distinte in \"terricole, lignicole\" e \"arboricole\".\nDimensioni\nI nidi delle T\u00e8rmiti variano molto come ubicazione, materiali da costruzione, architettura, complessit\u00e0, ecc. Tutti per\u00f2 richiedono determinate condizioni (alto grado igrometrico, elevato tenore di anidride carbonica, oscurit\u00e0 assoluta) che costituiscono il microclima caratteristico. Fatte salve le proporzioni, neppure l'uomo pu\u00f2 competere con le T\u00e8rmiti per la grandiosit\u00e0 dei lavori edilizi.\nMicroclima\nI nidi degli Isotteri sono sistemi chiusi, completamente isolati dal mondo esterno, con cui non vi sono comunicazioni; quando si rende necessario praticare aperture, esse vengono poi subito tappate. Non esiste una ventilazione che permetta la penetrazione diretta dell'aria atmosferica e tutti gli scambi gassosi avvengono per diffusione attraverso le pareti. Per mantenere costante il grado igrometrico gli operai umettano con saliva il pavimento e le parti del nido, e l'acqua richiesta, perch\u00e9 la saliva non manchi, la vanno ad attingere a grandi profondit\u00e0 nel suolo, talora fino alle falde acquifere.\nMateriali da costruzione\nVi sono specie primitive che scavano il legno e costruiscono nidi relativamente semplici; altre che utilizzano cartone e sterco, sopra o sotto la superficie del suolo, sugli alberi, confinati o nascosti altrimenti; altre ancora che li costruiscono con terra cementata, o sul suolo o contro tronchi d'albero. Parecchie scavano le loro citt\u00e0 esclusivamente sottoterra, o utilizzano terra e cartone, rivestendo di cartone le gallerie scavate nella terra; alcune T\u00e9rmiti di piccole dimensioni costruiscono il loro termitaio sulle pareti dei giganteschi termitai epigei delle Macrotermitine, istituendo forme pi\u00f9 o meno complesse di parabiosi (o simbiosi sociale), permanenti o accidentali.\nSpazi e funzioni\nLe costruzioni dei grandi termitidi sono gli edifici pi\u00f9 complicati che si ritrovano nel mondo animale. Grass\u00e9 distingue in questi nidi quattro sistemi di cavit\u00e0:\n1) l'abitazione propriamente detta, che comprende le camere e i vani dove si trovano i reali, la covata, le provviste e i giardini di Funghi (\"endoecia\"); 2) la rete di gallerie che mette in comunicazione questo centro con gli alimenti e i materiali da costruzione, che si estende talvolta a notevole distanza dal termitaio (\"periecia\"); 3) il complesso di corridoi e crateri (non sempre presente) che si affonda nel termitaio senza comunicare con i primi due sistemi, e che sfocia esternamente mediante larghi orifizi (\"esoecia\"); 4) lo spazio libero che alcune T\u00e9rmiti stabiliscono fra il nido ipogeo e il terreno circostante, ma che serve raramente come vi di passaggio (\"paraecia\").\nAgricoltura.\nNei nidi delle T\u00e8rmiti si riscontrano i cosiddetti \"giardini dei Funghi\". Si tratta di ammassi spugnosi di frammenti vegetali sminuzzati e aventi dimensioni da una nocciola a una testa d'uomo. Per fabbricarli gli operai masticano a lungo il legno (o altre parti di piante) impregnandolo di saliva lo riducono in pasta e lo modellano in sferule che dispongono, comprimendole, vicine, magari cementandole reciprocamente con altra pasta.\nSu questo substrato si sviluppa il \"Termitomyces\" (Basidomicete Agariaceo), il cui micelio riveste la spugna, e i cui filamenti conidiofori costituiscono masserelle sferoidali, dette \"sporodochi\"; in condizioni particolari di ambiente il fungo si riproduce sessualmente. Insieme al \"Termitomyces\" vegeta poi \"Xylaria\" (Ascomicete Xilariaceo), che non fruttifica mai nelle spugne, probabilmente a causa della natura chimica del substrato, del particolare microclima e dell'azione di una sostanza antibiotica del Basidiomicete. Le T\u00e8rmiti non si nutrono degli sporodochi; e accertarono che questi insetti si nutrono, in realt\u00e0, della sostanza vegetale trasformata dal fungo che, mediante le sue potenti diastasi, digerisce la lignina e libera la cellulosa e altre sostanze. Gli operai, infatti, rodono la parte inferiore degli ammassi spugnosi invasi dal fungo, aggiungono continuamente frammenti di legno e di foglie sopra di essa, e quindi imboccano, per rigurgito stomodeale (trofallassi oro-orale) certe categorie di neanidi. osserv\u00f2, in \"Reticulitermes flavipes\" operai e soldati che trasportavano le uova in tali giardini affinch\u00e9 i giovani appena sgusciati potessero trovare appropriate condizioni di vita. pensa che gli ammassi funzionino anche come riserve di umidit\u00e0 e assicurino al termitaio una costante igrometrica, e sostiene che le fermentazioni degli ammassi spugnosi mantengano costante la temperatura.\nSinfili termitofili.\nI termitai sono anche frequentati da piccoli animali, in maggioranza esapodi (Collemboli, Coleotteri, ecc.), fortemente adattati alla vita associativa con le T\u00e8rmiti, le quali dimostrano di gradire molto le speciali sostanze da essi prodotte. L'evoluzione morfo-fisiologica di questi ospiti, definiti \"termitofili\", si \u00e8 sviluppata parallelamente a quella delle stesse T\u00e8rmiti.\nPrevenzione.\nPrestare attenzione quando:\nPer questi motivi \u00e8 caldamente consigliato l'isolamento delle testate delle travi con nicchie apposite composte da mattoni pressati per evitare accumuli di umidit\u00e0, separare le travi dal muro con 0,5\u00a0cm di vuoto per far passare l'aria oppure riempito di isolante.\nNelle biblioteche bisogna aerare gli ambienti, isolare armadi e scaffali e anche i libri dagli scaffali (per l'accumulo di umidit\u00e0) con una movimentazione annuale di tutto l'archivio.\nDifesa.\nUso di mezzi chimici come la permetrina miscelati con acqua da distribuire sui nidi (quando si\ntrovano) ma spesso non sono definitivi.\nSembrano riscuotere successo l'uso di regolatori di crescita come l'hexaflumuron, che blocca la muta; \u00e8 dato con esche alimentari e portato nel nido dalle operaie, poi con la trofallassi si contagiano a vicenda arrivando fino alla regina.\nPer i mobili (ancora salvabili) si usa il riscaldamento fino a 53\u00a0\u00b0C oppure l'atmosfera controllata per lunghi periodi."}
{"id": "301942", "revid": "919135", "url": "https://it.wikipedia.org/wiki?curid=301942", "title": "Spazio normato", "text": "In matematica, uno spazio vettoriale normato, o pi\u00f9 semplicemente spazio normato, \u00e8 uno spazio vettoriale in cui ogni vettore ha definita una lunghezza, cio\u00e8 una norma.\nIntroduzione informale.\nL'idea di \"lunghezza\" di un vettore a 2 o 3 dimensioni con componenti a valori reali \u00e8 intuitiva e pu\u00f2 essere facilmente estesa a un qualunque spazio vettoriale reale formula_1. Risulta che le seguenti propriet\u00e0 di \"lunghezza di un vettore\" sono quelle cruciali:\nLa loro generalizzazione per pi\u00f9 astratti spazi vettoriali, porta alla nozione di norma.\nDefinizione.\nUno spazio vettoriale \"semi-normato\" \u00e8 una coppia formula_2 dove formula_3 \u00e8 uno spazio vettoriale reale o complesso e formula_4 una seminorma su formula_3.\nUno spazio vettoriale normato \u00e8 una coppia formula_6 dove formula_3 \u00e8 uno spazio vettoriale reale o complesso e formula_8 una norma su formula_3.\nQuando \u00e8 chiaro dal contesto, spesso si omette di descrivere la (semi-)norma e si scrive semplicemente formula_3.\nUna generalizzazione degli spazi semi-normati sono gli spazi localmente convessi.\nStruttura topologica.\nMetrica e topologia.\nUno spazio vettoriale normato \u00e8 anche uno spazio metrico: la \"distanza\" tra due vettori formula_11 e formula_12 \u00e8 definita come formula_13. In particolare, \u00e8 quindi anche uno spazio vettoriale topologico.\nSe lo spazio \u00e8 dotato solo di una semi-norma, con vettori non nulli formula_14 con norma nulla formula_15, lo spazio non \u00e8 naturalmente dotato di una metrica (una definizione come quella sopra genererebbe dei punti a distanza zero), ma di una pseudometrica, e pu\u00f2 essere comunque dotato di una topologia, che non \u00e8 per\u00f2 di Hausdorff (non \u00e8 neppure T0).\nIn ogni caso, metrica e/o topologia permettono la definizione di nozioni quali continuit\u00e0 e convergenza.\nCompletezza.\nDi speciale interesse sono gli spazi normati completi, gli spazi di Banach. Ogni spazio vettoriale normato formula_3 risiede come sottospazio denso in uno spazio di Banach: questo spazio di Banach \u00e8 essenzialmente definito unicamente da formula_3 ed \u00e8 chiamato il \"completamento\" di formula_3. Gli spazi di Banach hanno molte propriet\u00e0 notevoli, e per questo motivo \u00e8 spesso pi\u00f9 agevole studiare le propriet\u00e0 di uno spazio normato come sottoinsieme del suo completamento.\nDimensione finita.\nUno spazio vettoriale reale o complesso di dimensione formula_19 \u00e8 isomorfo allo spazio formula_20 o formula_21. Un tale spazio ammette molte norme differenti fra loro. Queste norme possono essere visualizzate geometricamente disegnando la sfera unitaria, cio\u00e8 il sottoinsieme formato da tutti i vettori aventi norma 1.\nTutte le norme su uno spazio vettoriale finito-dimensionale sono per\u00f2 equivalenti da un punto di vista topologico, in quanto inducono la stessa topologia, detta topologia euclidea. Poich\u00e9 tale topologia \u00e8 completa, tutti gli spazi vettoriali normati finito-dimensionali sono spazi di Banach.\nPalla unitaria e intorni.\nUno spazio vettoriale normato formula_3 \u00e8 finito-dimensionale se e solo se la palla unitaria:\n\u00e8 compatta, il che si verifica se e solo se formula_3 \u00e8 localmente compatto.\nLa topologia di uno spazio vettoriale semi-normato ha molte interessanti propriet\u00e0. Dato un sistema di intorni formula_25 dello zero possiamo costruire tutti gli altri sistemi di intorni come:\ncon:\nInoltre esiste una base di intorni per lo zero che consiste di insiemi assorbenti e convessi. Siccome questa propriet\u00e0 \u00e8 molto utile in analisi funzionale, generalizzazioni di spazi vettoriali normati con questa propriet\u00e0 vengono studiati sotto il nome di spazi localmente convessi.\nApplicazioni lineari e spazi duali.\nLe pi\u00f9 importanti applicazioni tra spazi vettoriali normati sono le applicazioni lineari continue. Insieme con queste applicazioni, gli spazi vettoriali normati formano una categoria. \nLa norma \u00e8 una trasformazione continua. Inoltre tutte le applicazioni lineari tra spazi vettoriali finito-dimensionali sono continue. \nUn'isometria tra due spazi vettoriali normati \u00e8 una applicazione lineare formula_28 che conserva la norma:\nLe isometrie sono sempre continue e iniettive. Una isometria suriettiva tra gli spazi vettoriali normati formula_3 e formula_31 viene chiamata \"isomorfismo isometrico\", e formula_3 e formula_31 vengono detti \"isometricamente isomorfi\". Spazi vettoriali normati isometricamente isomorfi sono identici per tutti gli scopi pratici.\nQuando parliamo di spazi vettoriali normati, allarghiamo la nozione di spazio duale per tener conto della norma. Il duale formula_34 di uno spazio vettoriale normato formula_3 \u00e8 lo spazio di tutte le applicazioni lineari continue da formula_3 al campo base (quello complesso o quello reale) \u2014 tali applicazioni lineari vengono chiamati \"funzionali\". La norma di un funzionale formula_37 \u00e8 definita come l'estremo superiore di formula_38 dove formula_12 varia tra tutti i vettori unitari (ovvero i vettori di norma 1) in formula_3. Questo rende formula_34 uno spazio vettoriale normato. Un teorema importante riguardo ai funzionali lineari continui su uno spazio vettoriale normato \u00e8 il teorema di Hahn-Banach.\nSpazi normati come quoziente di spazi semi-normati.\nLa definizione di molti spazi normati (in particolare, spazi di Banach) coinvolgono una semi-norma definita su uno spazio vettoriale e allora lo spazio normato \u00e8 definito come lo spazio vettoriale quoziente rispetto al sottospazio degli elementi di semi-norma zero. Per esempio, con gli spazi L\"p\", la funzione definita da:\n\u00e8 una seminorma sullo spazio vettoriale di tutte le funzioni per cui l'integrale di Lebesgue del membro di destra \u00e8 definito e finito. Le funzioni aventi seminorma nulla sono quelle il cui supporto ha misura di Lebesgue zero: queste funzioni formano un sottospazio. Lo formula_43 \u00e8 ottenuto quozientando lo spazio di funzioni su questo sottospazio.\nSpazi prodotto finiti.\nDati \"n\" spazi semi-normati formula_44 con semi-norme formula_45 si pu\u00f2 definire lo spazio prodotto come:\ncon somma vettoriale definita come:\ne moltiplicazione per scalare definita come:\nDefinendo una nuova funzione formula_49 come:\nessa \u00e8 una semi-norma su formula_51. La funzione formula_4 \u00e8 una norma se e solo se tutte le formula_45 sono norme.\nInoltre, una semplice argomentazione che coinvolge algebra lineare elementare mostra che i soli spazi semi-normati finito-dimensionali sono quelli che nascono como prodotto di uno spazio normato e di uno spazio con seminorma banale. Di conseguenza, molti degli esempi e delle applicazioni pi\u00f9 interessanti si spazi semi-normati si trovano per spazi vettoriali infinito-dimensionali."}
{"id": "301944", "revid": "228587", "url": "https://it.wikipedia.org/wiki?curid=301944", "title": "Teorema della funzione aperta", "text": ""}
{"id": "301946", "revid": "174925", "url": "https://it.wikipedia.org/wiki?curid=301946", "title": "Teorema del grafico chiuso", "text": "In matematica, il teorema del grafico chiuso \u00e8 un risultato basilare in analisi funzionale che caratterizza gli operatori lineari continui tra spazi di Banach in termini del grafico dell'operatore.\nLa dimostrazione del teorema del grafico chiuso fa uso del teorema della funzione aperta.\nIl teorema.\nSiano dati due insiemi formula_1 e formula_2, ed una funzione formula_3. Il grafico di formula_4 \u00e8 il sottoinsieme del prodotto cartesiano formula_5 dato da:\nSi supponga che formula_1 e formula_2 siano spazi di Banach, e che formula_9 sia un operatore lineare. Il teorema del grafico chiuso afferma che formula_4 \u00e8 continuo (e dunque limitato) se e solo se il suo grafico \u00e8 chiuso nello spazio formula_5 dotato della topologia prodotto.\nIn modo equivalente, le seguenti affermazioni sono equivalenti:\nLa restrizione sul dominio \u00e8 necessaria a causa dell'esistenza di operatori lineari chiusi illimitati, che non sono necessariamente continui. Un operatore chiuso \u00e8 infatti limitato solo se \u00e8 definito sull'intero spazio.\nDimostrazione.\nLa topologia prodotto sullo spazio vettoriale formula_25 \u00e8 definita attraverso la norma:\nConseguentemente il grafico di formula_4, che \u00e8 un sottospazio di formula_25, pu\u00f2 essere dotato della norma indotta che viene detta anche \"norma del grafico\":\nSi supponga dapprima formula_4 continuo. Ovviamente il grafico formula_31 \u00e8 chiuso ed una implicazione \u00e8 banalmente provata.\nSi supponga ora formula_31 chiuso. \u00c8 evidente che formula_31, dotato della norma del grafico, \u00e8 uno spazio di Banach. Si definiscono i seguenti operatori:\nOvviamente formula_36 e formula_37 sono lineari e continui e formula_36 \u00e8 una biiezione. Quindi, per il teorema dell'inversa (corollario del teorema della funzione aperta) l'operatore inverso:\n\u00e8 lineare e continuo. Ne segue che:\n\u00e8 continuo.\nGeneralizzazione.\nIl teorema del grafico chiuso pu\u00f2 essere generalizzato a pi\u00f9 astratti spazi vettoriali topologici nel modo seguente. Un operatore lineare da uno spazio botte formula_1 a uno spazio di Fr\u00e9chet formula_2 \u00e8 continuo se e solo so il suo grafico \u00e8 chiuso nello spazio formula_5 dotato della topologia prodotto."}
{"id": "301951", "revid": "110157", "url": "https://it.wikipedia.org/wiki?curid=301951", "title": "Virgin Records", "text": "La Virgin Records \u00e8 una etichetta discografica inglese, la cui sede principale si trova a Stoccolma con succursali a Londra e New York. Verso la fine degli anni novanta \u00e8 stata dichiarata come la pi\u00f9 influente casa discografica del mondo.\nFu fondata dall'imprenditore Richard Branson e da Nik Powell nel 1972; all'epoca la centrale operativa si trovava nel retrobottega del negozio di dischi dello stesso Branson. Il nome Virgin venne scelto da un'idea di Branson, che sugger\u00ec questo nome come per indicare come loro erano nuovi in quel campo, esattamente come delle \"virgins\" (vergini). Il logo dell'etichetta discografica venne ideato quando incontrarono un disegnatore, che scrisse il nome Virgin su un pezzo di carta. Non ingaggiarono il disegnatore, ma tennero il suo scarabocchio su carta, che divenne quindi il famoso logo.\nStoria.\nIl primo disco ad essere pubblicato con l'etichetta Virgin fu il classico del progressive rock \"Tubular Bells\", di Mike Oldfield nel 1973.\nNel 1977 misero sotto contratto i Sex Pistols, e questo inizi\u00f2 a rendere l'etichetta molto conosciuta oltre i confini europei. Subito dopo infatti, ingaggiarono gruppi come The Human League, Culture Club, Simple Minds, Genesis ed altri ancora.\nLa Virgin Records apr\u00ec la sua divisione statunitense nel 1987, la Virgin Records America. Le produzioni della Virgin americana vennero distribuite dalla WEA International in accordo con la Atlantic Records fino al 1992. Prima della nascita della divisione americana della Virgin, le produzioni degli artisti sotto contratto con l'etichetta venivano distribuiti negli Stati Uniti da etichette come la CBS Records, la A&amp;M Records, la Warner Brothers ed altre.\nLa Virgin Records fu venduta da Branson alla EMI nel 1992 per circa 550 milioni di sterline, continuando comunque ad essere presidente della EMI. Nel 1995 Branson ha ricomprato la Virgin e anche la EMI unendole. Le ragioni che portarono Branson a vendere la Virgin Records furono quelle di trovare fondi per la sua compagnia aerea, la Virgin Atlantic Airways.\nDopo l'acquisto da parte della EMI, la Virgin lanci\u00f2 varie etichette sussidiarie come la Realworld Records, la Innocent Records, la Point Blank Records (specializzata in musica blues), e la Hut Records, e continu\u00f2 a scritturare nuovi e gi\u00e0 affermati artisti come Swedish House Mafia, Thirty Seconds to Mars, Beenie Man, Korn, Depeche Mode, The Rolling Stones, The Smashing Pumpkins, Ima Robot, We Are Scientists, The Kooks, Bubba Sparxxx, Sharissa, Bossman, Purple Ribbon All-Stars, Janet Jackson, The Chemical Brothers, Shapeshifters, Daft Punk, Juliet Richardson, Spice Girls e Paula Abdul."}
{"id": "301955", "revid": "287204", "url": "https://it.wikipedia.org/wiki?curid=301955", "title": "Fiorone", "text": "Fiorone \u00e8 un termine con diverse accezioni:"}
{"id": "301956", "revid": "1124164", "url": "https://it.wikipedia.org/wiki?curid=301956", "title": "David Maria Turoldo", "text": "\u00c8 stato, oltre che poeta, figura profetica in ambito ecclesiale e civile, resistente sostenitore delle istanze di rinnovamento culturale e religioso, di ispirazione conciliare.\n\u00c8 ritenuto da alcuni uno dei pi\u00f9 rappresentativi esponenti di un cambiamento del cattolicesimo nella seconda met\u00e0 del '900, il che gli ha valso il titolo di \"coscienza inquieta della Chiesa\".\nBiografia.\nPeriodo formativo.\nNono di dieci fratelli, Giuseppe Turoldo recep\u00ec con intensit\u00e0 le caratteristiche della semplice cultura umana del suo ambiente nativo e prevalentemente contadino. Colse e fece propria la dignit\u00e0 delle condizioni povere della sua terra, che costituirono una solida radice informante tutto lo sviluppo della sua sensibilit\u00e0 e della sua attivit\u00e0 futura.\nA soli 13 anni fu accolto tra i Servi di Maria nel convento di Santa Maria al Cengio a Isola Vicentina, sede triveneta della Casa di Formazione dell'Ordine Servita: dove trascorse l\u2019anno di noviziato, assumendo il nome di fra David Maria; il 2 agosto 1935 emise la professione religiosa; il 30 ottobre 1938 pronunci\u00f2 i voti solenni a Vicenza. Incominci\u00f2 gli studi filosofici e teologici a Venezia. Il 18 agosto 1940 nel santuario della Madonna di Monte Berico di Vicenza venne ordinato presbitero da monsignor Ferdinando Rodolfi, arcivescovo di Vicenza.\nNel 1940 fu assegnato al convento di Santa Maria dei Servi in San Carlo al Corso in Milano. Su invito del cardinale Ildefonso Schuster, arcivescovo della citt\u00e0, per circa un decennio tenne la predicazione domenicale nel duomo milanese. Insieme con il suo confratello, compagno di studi durante tutto l\"iter\" formativo nell\u2019Ordine dei Servi e amico Camillo de Piaz, si iscrisse al corso di laurea in Filosofia all'Universit\u00e0 Cattolica di Milano e consegu\u00ec la laurea l'11 novembre 1946 con una tesi dal titolo: \"La fatica della ragione - Contributo per un'ontologia dell'uomo\", redatta sotto la guida del prof. Gustavo Bontadini. Sia Bontadini sia Carlo Bo gli offriranno il ruolo di Assistente universitario, il primo presso Filosofia teoretica a Milano, il secondo presso la cattedra di Letteratura all'Universit\u00e0 di Urbino.\nPresenza milanese.\nDurante l'occupazione nazista di Milano (8 settembre 1943 - 25 aprile 1945) collabor\u00f2 attivamente con la resistenza antifascista, creando e diffondendo dal suo convento il periodico clandestino \"l'Uomo\". Il titolo testimonia la sua scelta dell'umano contro il disumano, perch\u00e9 \u00abLa realizzazione della propria umanit\u00e0: questo \u00e8 il solo scopo della vita\u00bb. La sua militanza dur\u00f2 tutta la vita, interpretando il comando evangelico \"essere nel mondo senza essere del mondo\" come un \"essere nel sistema senza essere del sistema\". Rifiut\u00f2 sempre di schierarsi con un partito.\nIl suo impegno nel dialogo senza preconcetti e nel confronto di idee talvolta anche duro, si tradusse in particolare nel far nascere, insieme con Camillo De Piaz, il centro culturale la \"Corsia dei Servi\" (il vecchio nome della strada che dal convento dei Servi conduceva al duomo).\nTuroldo fu uno dei principali sostenitori del progetto Nomadelfia, il villaggio nato per accogliere gli orfani di guerra \u201ccon la fraternit\u00e0 come unica legge\u201d, fondato da don Zeno Saltini nell'ex campo di concentramento di Fossoli presso Carpi, raccogliendo fondi presso la ricca borghesia milanese.\nTra il 1948 e il 1952 si rende noto al grande pubblico con due raccolte di liriche \"Io non ho mani\" (che gli valse il Premio letterario \"Saint Vincent\") e \"Gli occhi miei lo vedranno\", presentato nella collana mondadoriana \"Lo Specchio\" da Giuseppe Ungaretti.\nA seguito di prese di posizione assunte da politici locali e da alcune autorit\u00e0 ecclesiastiche, nel 1953 deve lasciare Milano e soggiornare in conventi dei Servi dell\u2019Austria e della Baviera.\nLa ripresa.\nNel 1955 Turoldo venne dai superiori dell\u2019Ordine assegnato al convento della Santissima Annunziata di Firenze, e qui incontr\u00f2 personalit\u00e0 affini al suo modo di sentire, quali fra Giovanni Vannucci, padre Ernesto Balducci, il sindaco Giorgio La Pira, e molti altri che nell\u2019ambiente fiorentino animano un tempo in cui si accendono speranze di rinnovamento a tutti i livelli. Ma anche da Firenze sar\u00e0 costretto ad allontanarsi e trascorrer\u00e0 un periodo di peregrinazioni all\u2019estero.\nRientrato in Italia, nel 1961 venne assegnato al convento di Santa Maria delle Grazie, nella \u201csua\u201d Udine. Ma con il rientro in Italia aveva portato con s\u00e9 un progetto, nato a contatto con le nuove generazioni nate all\u2019estero dagli emigrati friulani: realizzare un film che raccontasse la nobilt\u00e0 della povera vita rurale del suo Friuli. Il film con il titolo Gli ultimi e ispirato al racconto \"Io non ero fanciullo\" scritto da Turoldo in precedenza, venne concluso nel 1962 con la regia di Vito Pandolfi. Presentato all\u2019inizio del 1963 a Udine, il film tuttavia fu ben presto rifiutato dall\u2019opinione pubblica friulana, che lo ritenne addirittura offensivo.\nNello stesso anno 1963 Turoldo incominci\u00f2 a cercare un sito dove dare avvio a una nuova esperienza religiosa comunitaria, allargata alla partecipazione anche di laici. Questo luogo, con le indicazioni ricevute da amici, venne individuato da padre David nell\u2019antico Priorato cluniacense di Sant'Egidio in Fontanella.\nOttenuto il consenso del vescovo bergamasco Clemente Gaddi, nel 1964 vi si insedi\u00f2 ufficialmente il 1\u00ba novembre.\nCostru\u00ec accanto allo storico edificio del Priorato una casa per l\u2019ospitalit\u00e0, che chiam\u00f2 \u201cCasa di Emmaus\u201d, titolo ispirato all\u2019episodio della cena a Emmaus, in cui Ges\u00f9 risorto si manifest\u00f2 ai due discepoli nello spezzare il pane. La casa costitu\u00ec un simbolico richiamo alla semplice accoglienza, senza distinzioni di censo, di religione, o altro: aspetti che caratterizzarono tutta la presenza e la multiforme opera di Turoldo. Costitu\u00ec inoltre un punto di riferimento per molti protagonisti della storia culturale e civile italiana ed estera, in particolare dell\u2019America latina; per molte personalit\u00e0 del mondo ecclesiale e di altre confessioni cristiane; un solido incentivo al rinnovamento di linguaggi e di strutture; un laboratorio di creazioni liturgiche e celebrative, di cui continuano a essere testimoni la versione metrica per il canto dei \"Salmi\" e migliaia di inni liturgici. Insieme con altri frati, impegnati particolarmente in iniziative di rinnovamento spirituale e culturale, diede avvio alla pubblicazione di una rivista, il cui titolo \u00e8 ispirato all\u2019Ordine dei Servi di Maria: \"Servitium\", e ad altre pubblicazioni che si ricollegavano all\u2019esperienza editoriale della Corsia dei Servi. La pubblicazione della rivista continua tuttora con cadenza bimestrale, unitamente all\u2019edizione di altre proposte librarie edite sotto l\u2019omonimo marchio Servitium.\nInnumerevoli furono gli interventi di padre David sui \"media\", dalla carta stampata alle trasmissioni radio e televisive; innumerevoli i luoghi e le circostanze in cui \u00e8 stato chiamato a intervenire con la sua avvincente parola. Da ricordare in particolare i suoi \u201cviaggi della memoria\u201d nei luoghi della Shoah, tra cui spicca quello del maggio 1979 a Mauthausen. In quell'occasione compose una preghiera, poi recitata nella cerimonia conclusiva, pubblicata successivamente nel libro \u201cRitorniamo ai giorni del rischio\u201d (1985).\nLa morte.\nColpito alla fine degli anni ottanta da un tumore del pancreas, visse con lucida consapevolezza e trasparente coraggio l'ultimo periodo della vita, dando una incoraggiante testimonianza sul cammino verso \u201csorella morte\u201d. Mor\u00ec nella clinica \u201cSan Pio X\u201d in Milano il 6 febbraio 1992. Migliaia di persone sfilarono accanto alla bara in cui era esposto il corpo di padre David. I funerali a Milano videro la partecipazione di una numerosa folla nella chiesa di San Carlo al Corso, dove presiedette le esequie il cardinale Carlo Maria Martini, che, qualche mese prima della morte, aveva consegnato a padre Turoldo il primo \"Premio Giuseppe Lazzati\", affermando la propria opinione secondo la quale \u00abla Chiesa riconosce la profezia troppo tardi\u00bb. Un secondo rito funebre venne celebrato nel pomeriggio a Fontanella di Sotto il Monte, presente ancora una folla che copriva tutta la collina circostante l\u2019antico Priorato. Nel piccolo cimitero locale riposa sotto una semplice croce lignea, in mezzo alla \u201csua gente\u201d.\nLa rivista \"Servitium\" dedic\u00f2 perci\u00f2 alla sua figura un quaderno alla fine del 1992: \u00abDavid M. Turoldo, frate dei Servi di santa Maria\u00bb; e ugualmente fece nel decennale (n. 139, gennaio febbraio 2002): \u00abLa grande passione. A dieci anni dalla morte di D.M. Turoldo\u00bb."}
{"id": "301957", "revid": "767487", "url": "https://it.wikipedia.org/wiki?curid=301957", "title": "La regina vergine", "text": "La regina vergine (\"Young Bess\") \u00e8 un film in Technicolor del 1953 diretto da George Sidney.\nCharles Laughton reinterpreta il personaggio che gli aveva fatto vincere l'Oscar in \"Le sei mogli di Enrico VIII\" (1933).\nTrama.\nFiglia di Enrico VIII ed Anna Bolena, ad Elisabetta viene concesso di entrare a corte poco prima della morte del padre.\nSi innamora dell'ammiraglio Tom Seymour, il quale, pur provando amore per lei, sposa Caterina Parr, vedova del re.\nAlla morte di Caterina, i due potrebbero finalmente sposarsi se non fosse per Ned Seymour che accusa il fratello Tom di alto tradimento e lo fa mandare al patibolo.\nQuando Elisabetta diventa regina, decide di non sposarsi mai in memoria di Tom."}
{"id": "301958", "revid": "30610", "url": "https://it.wikipedia.org/wiki?curid=301958", "title": "Ivan T. Sanderson", "text": "Biografia.\nCondusse alcune spedizioni in aree tropicali negli anni trenta e conquist\u00f2 una buona fama per i suoi scritti sulla natura e sui viaggi. In seguito si segnal\u00f2 anche come scrittore di criptozoologia, specialmente sull'argomento dello Yeti, si occup\u00f2 anche di ufologia ed extraterrestri. \u00c8 l'ideatore del termine \"globster\" usato per definire grosse masse organiche di origine non identificata talvolta rinvenute sulle coste degli oceani.\nDurante gli anni cinquanta e sessanta, articoli di Sanderson furono diffusamente pubblicati sulle pagine delle riviste popolari di avventura come \"True\", \"Sports Afield\" e \"Argosy\", e anche nelle testate di interesse generale come il \"The Saturday Evening Post\". Mor\u00ec di cancro negli Stati Uniti.\nEredit\u00e0 ed influenza culturale.\nOggi Sanderson \u00e8 ricordato soprattutto per due suoi principali scritti sulla natura: \"Animal Treasure\" (il resoconto di una spedizione nelle giungle dell'allora Africa Inglese Occidentale), e \"Caribbean Treasure\" (il racconto di una spedizione in varie isole caraibiche e della Guyana Inglese).\nEntrambi sono resoconti ben scritti e umoristici di queste spedizioni scientifiche, e anticipano lavori successivi di scrittori-naturalisti come ad esempio Gerald Durrell."}
{"id": "301959", "revid": "394", "url": "https://it.wikipedia.org/wiki?curid=301959", "title": "Calendano", "text": ""}
{"id": "301961", "revid": "253269", "url": "https://it.wikipedia.org/wiki?curid=301961", "title": "Jean Simmons", "text": "Biografia.\nJean Merilyn Simmons nacque a Crouch Hill, nei pressi di Londra, il 31 gennaio 1929, da Winifred Aida Loveland e da Charles Simmons, campione olimpico di ginnastica artistica, che mor\u00ec per un'ulcera quando Jean aveva 16 anni. Studentessa di danza, la Simmons inizi\u00f2 a recitare a 14 anni, quando fu scelta per interpretare la sorella di Margaret Lockwood in \"Give Us the Moon\" (1944). Successivamente si fece notare in \"Cesare e Cleopatra\" (1946) di Gabriel Pascal, accanto a Vivien Leigh, in \"Grandi speranze\" (1946) di David Lean, in \"Narciso nero\" (1947) di Michael Powell ed Emeric Pressburger, accanto a Deborah Kerr e David Farrar, e per il ruolo di Ofelia in \"Amleto\" (1948), diretto da Laurence Olivier, film per il quale ottenne la sua prima candidatura all'Oscar alla miglior attrice non protagonista e per il quale fu premiata al Festival del Cinema di Venezia.\nAffermatasi in patria, si trasfer\u00ec a Hollywood dopo il matrimonio con l'attore inglese Stewart Granger, con il quale apparve in numerosi film. La sua ascesa fu rapida, grazie a numerosi film di successo, tra cui \"Androclo e il leone\" (1952) di Chester Erskine, tratto dalla \"pi\u00e8ce\" di George Bernard Shaw, \"Seduzione mortale\" (1953) di Otto Preminger, \"L'attrice\" (1953) di George Cukor, \"La tunica\" (1953) di Henry Koster, con Victor Mature e Richard Burton, \"La regina vergine\" (1953) di George Sidney, accanto a Granger, \"Sinuhe l'egiziano\" (1954) di Michael Curtiz, con Edmund Purdom e Gene Tierney, \"D\u00e9sir\u00e9e\" (1954) di Henry Koster, con Marlon Brando, \"Bulli e pupe\" (1955) di Joseph L. Mankiewicz, ancora con Brando e con Frank Sinatra, in cui si ciment\u00f2 come cantante e ottenne un Golden Globe, \"I perversi\" (1955) di Arthur Lubin, che nel 1956 le valse il David di Donatello quale miglior attrice straniera, e \"Paura d'amare\" (1956) di Philip Dunne, accanto a Guy Madison.\nDopo le pellicole \"Quattro donne aspettano\" (1957) di Robert Wise, \"Il grande paese\" (1958) di William Wyler e \"La mia terra\" (1959) di Henry King, l'attrice chiuse un decennio di successi col kolossal \"Spartacus\" (1960), capolavoro di Stanley Kubrick, ove recit\u00f2 con Kirk Douglas, Laurence Olivier, Charles Laughton, Tony Curtis e Peter Ustinov. Nello stesso anno fu diretta dal secondo marito, il regista Richard Brooks, nel dramma \"Il figlio di Giuda\" (1960), al fianco di Burt Lancaster e Shirley Jones, potente adattamento del romanzo di Sinclair Lewis. Recit\u00f2 anche con Cary Grant, Deborah Kerr e Robert Mitchum nella commedia \"L'erba del vicino \u00e8 sempre pi\u00f9 verde\" (1960) di Stanley Donen, rivelando sorprendenti doti comiche. \nLa Simmons forn\u00ec ottime prove anche in \"Al di l\u00e0 della vita\" (1963) di Alex Segal, \"Flagrante adulterio\" (1965) di Ted Kotcheff, \"Una donna senza volto\" (1966) di Delbert Mann, \"Due stelle nella polvere\" (1967) di Arnold Laven e \"Lieto fine\" (1969), diretta ancora da Brooks e per il quale ottenne la seconda candidatura al premio Oscar. Nel 1967 torn\u00f2 al genere brillante, affiancando Debbie Reynolds, Dick Van Dyke e Van Johnson in \"Divorzio all'americana\" di Bud Yorkin. Dopo \"Il ragazzo e la quarantenne\" (1971) di Alvin Rakoff, che non ebbe molto successo, la Simmons si orient\u00f2 verso il teatro e le produzioni televisive. Port\u00f2 in tourn\u00e9e negli Stati Uniti il musical \"A Little Night Music\", con buone recensioni. Replic\u00f2 lo spettacolo a Londra dal 1975 al 1977. Ritiratasi temporaneamente dal cinema, nel 1983 con il ruolo di Fiona Cleary partecip\u00f2 alla celebre miniserie televisiva \"Uccelli di rovo\", per la quale vinse un Emmy Award; nella stagione 1985-1986 fu inserita nel cast delle due serie di \"Nord e Sud\", con Patrick Swayze e Kirstie Alley. Nel 1988 ritorn\u00f2 al cinema, con \"L'irlandese\" di Robert Knights, accanto a Anthony Hopkins e Hugh Grant. Nello stesso anno ricevette il premio alla carriera al Festival di Cannes e l'anno successivo recit\u00f2 in una versione televisiva di \"Grandi speranze\". Nel 1991 partecip\u00f2 anche a un episodio di \"\" e ad altri telefilm di successo. Tra le sue ultime apparizioni per il cinema si segnala \"Gli anni dei ricordi\" (1995) di Jocelyn Moorhouse, ove recit\u00f2 con Anne Bancroft e Winona Ryder.\nVita privata.\nJean Simmons si spos\u00f2 il 20 dicembre 1950 con l'attore inglese Stewart Granger, dal quale ebbe una figlia, Tracy (1956). La coppia divorzi\u00f2 il 12 agosto 1960. Il 1\u00ba novembre dello stesso anno si spos\u00f2 con il regista Richard Brooks, dal quale ebbe una figlia, Kate (1961). La coppia divorzi\u00f2 nel 1977. Nel 1986 si sottopose a terapia per dipendenza da alcol e visse a Santa Monica fino alla morte, il 22 gennaio 2010 a 80 anni, per un tumore ai polmoni.\nDoppiatrici italiane.\nNelle versioni in italiano dei suoi film, Jean Simmons \u00e8 stata doppiata da:"}
{"id": "301962", "revid": "599013", "url": "https://it.wikipedia.org/wiki?curid=301962", "title": "Settembre Nero (organizzazione)", "text": " \nL\u2019Organizzazione Settembre Nero (pi\u00f9 comunemente detta Settembre Nero) era un gruppo terroristico di stampo socialista e laico fondato nel 1970 da fedayyin palestinesi. \nL'organizzazione \u00e8 nota soprattutto per il massacro di Monaco, ovvero il rapimento e l'assassinio di 11 atleti israeliani, e l'omicidio di un poliziotto tedesco, durante l'attacco del settembre 1972 al villaggio olimpico di Monaco di Baviera.\nStoria.\nIl nome deriva dal conflitto noto come Settembre nero in Giordania, che ebbe inizio il 16 settembre 1970, quando Re Husayn, in risposta ad una serie di attentati operati da palestinesi residenti in Giordania, si mosse per riprendere il totale controllo del suo paese. Il tentativo si concluse con la morte o l'espulsione dalla Giordania di migliaia di palestinesi. L'Organizzazione Settembre Nero prese vita come una piccola cellula di uomini di al-Fat\u1e25, determinati a vendicarsi dell'esercito giordano. Ad esso si unirono persone reclutate dall'FPLP, da al-S\u0101\u02beiqa e da altri gruppi.\nStruttura del gruppo.\nC'\u00e8 disaccordo tra storici, giornalisti e fonti primarie, riguardo alla natura di Settembre Nero e su fino a che punto fu controllato da al-Fat\u1e25 (la fazione dell'OLP controllata all'epoca da Y\u0101sir Araf\u0101t).\nNel suo libro \"Stateless\", \u1e62al\u0101h Khalaf (Ab\u016b Iy\u0101d), capo della sicurezza di Araf\u0101t e membro fondatore di al-Fat\u1e25, scrisse che: \"Settembre Nero non era un'organizzazione terroristica, ma era piuttosto un'unit\u00e0 ausiliaria del movimento di resistenza, in un periodo in cui quest'ultimo non era in grado di realizzare pienamente il suo potenziale politico e militare. Gli appartenenti negarono sempre qualsiasi legame tra la loro organizzazione e al-Fat\u1e25 o l'OLP.\"\nQuanto sostenuto da Ab\u016b Iy\u0101d venne contraddetto da Mu\u1e25ammad D\u0101w\u016bd \u02bfAwda (Oudeh), noto anche come Ab\u016b D\u0101w\u016bd, un operativo di Settembre Nero ed ex membro anziano dell'OLP, il quale, secondo un articolo del 1972 apparso sul quotidiano giordano \"al-Dust\u016br\" (La costituzione), disse alla polizia giordana: \"Non esiste una organizzazione Settembre Nero. Al-Fatah annuncia le sue operazioni con questo nome cos\u00ec che non appaia come esecutore diretto dell'operazione.\" Un documento del marzo 1973, pubblicato nel 1981 dal Dipartimento di Stato USA, sembr\u00f2 confermare che al-Fat\u1e25 fosse l'organizzazione madre di Settembre Nero.\nSecondo il giornalista statunitense John K. Cooley, Settembre Nero rappresent\u00f2 una \"rottura totale con i vecchi metodi operativi e organizzativi dei \"Fedayy\u00ecn\". I suoi membri operavano in cellule a tenuta stagna di quattro elementi. I membri di ogni cellula erano tenuti all'oscuro delle altre cellule. La leadership veniva esercitata dall'esterno da parte di intermediari e 'cut-offs' [sic]\", non c'era quindi una leadership centralizzata (Cooley 1973).\nCooley scrive che molte delle cellule in Europa e nel resto del mondo erano composte da palestinesi e altri arabi, che avevano vissuto per molti anni nei loro paesi di residenza come studenti, insegnanti, uomini d'affari e diplomatici. Operando senza una guida centrale, aveva una \"vera direzione collegiale\" (\"ibid.\"). La struttura a cellule e la filosofia operativa \"need-to-know\", protessero gli operativi assicurando che la cattura o la sorveglianza di una cellula non avesse effetto sulle altre. La struttura offriva una plausibile declinazione di responsabilit\u00e0 alla leadership di al-Fat\u1e25, che fu attenta a distanziarsi dalle operazioni di Settembre Nero.\nSecondo Benny Morris, storico \"revisionista\" israeliano, professore di storia all'Universit\u00e0 Ben-Gurion, al-Fat\u1e25 aveva bisogno di Settembre Nero. Egli scrive che ci fu un \"problema di coesione interna dell'OLP o di al-Fat\u1e25, con gli estremisti che chiedevano una militanza sempre maggiore. Apparentemente i moderati acconsentirono alla creazione di Settembre Nero per poter sopravvivere\" (Morris 2001, p. 379). Come risultato della pressione dei militanti, scrive Morris, un congresso di al-Fat\u1e25 a Damasco nell'agosto/settembre del 1971, si disse d'accordo sul fondare Settembre Nero. La nuova organizzazione si basava sull'esistente apparato di intelligence e sicurezza di al-Fat\u1e25, e sugli uffici e i rappresentanti dell'OLP in diverse capitali europee, e fin dall'inizio, ci fu cooperazione tra Settembre Nero e il FPLP (\"ibid.\")\nSecondo Vittorio Lojacono, inviato del \"Corriere\" ed esperto di questioni vicino-orientali, Settembre nero venne fondato da 9 dirigenti palestinesi: Bassam Abu Sharif, Ghassan Kanafani, Wadi Haddad, Salah Khalaf, noto anche come Abu Ayad o Abu Iyad, capo del servizio di sicurezza del Jihaz al-Rasd (il servizio segreto di al-Fat\u1e25), Abd al-Rahman Barad'i, Muhammad Yusuf Naijar, detto Abu Yusuf, Wazil el-Halil, Al\u012b \u1e24asan Salama, detto Abu Hassan, e Muhammad Awah, detto Abu Dawud (V. Lojacono, \"I dossier di Settembre nero, un quadro del problema arabo-israeliano attraverso uno dei suoi fenomeni pi\u00f9 drammatici e sconvolgenti\", Milano, Bietti 1974, 403 pp., cap. 5).\nL'OLP chiuse Settembre Nero nell'autunno del 1973, spinta, dice Morris, dal \"calcolo politico per cui nient'altro di buono sarebbe arrivato dal terrorismo all'estero.\" (\"ibid.\" p. 383). Nel 1974 Araf\u0101t ordin\u00f2 all'OLP di abbandonare gli atti di violenza al di fuori di Israele, della Cisgiordania e della striscia di Gaza.\nAttentati famosi.\nL'azione pi\u00f9 nota di Settembre Nero fu l'uccisione di 11 atleti israeliani, nove dei quali vennero prima tenuti in ostaggio, e l'uccisione di un agente di polizia tedesco, durante la XX Olimpiade di Monaco di Baviera, nel 1972.\nA seguito dell'attacco, il governo israeliano, guidato dal primo ministro Golda Meir, ordin\u00f2 al Mossad di dare la caccia ai personaggi che si sapevano coinvolti nel massacro. Inizi\u00f2 cos\u00ec quella che \u00e8 nota come \"Operazione baionetta\". Per il 1979, durante quella che divenne nota come \"Operazione Ira di Dio\", almeno una unit\u00e0 del Mossad aveva gi\u00e0 assassinato otto membri dell'OLP. Tra questi vi era la figura di spicco di Al\u012b \u1e24asan Salama, soprannominato il \"Principe Rosso\", facoltoso ed estroverso rampollo di una famiglia dell'alta societ\u00e0, e comandante di Forza 17, la squadra di sicurezza personale di Y\u0101sir Araf\u0101t. Salama era dietro al dirottamento del 1972, del volo Sabena 572 da Vienna a Lod. Venne ucciso da un'autobomba a Beirut il 22 gennaio 1979. Nel corso dell\"'Operazione Primavera di Giovent\u00f9\", nell'aprile 1973, dei commando israeliani uccisero a Beirut tre membri anziani di Settembre Nero (e almeno nove altri). Nel luglio 1973, in quello che divenne noto come l'Affare Lillehammer, sei agenti israeliani vennero arrestati per l'omicidio di Ahmed Bouchiki, un innocente cameriere marocchino, che venne scambiato per Al\u012b \u1e24asan Salama.\nRecenti commenti della presunta mente dietro ai fatti di Monaco, Ab\u016b Iy\u0101d, negano che alcuno dei palestinesi assassinati dal Mossad abbia avuto un legame con tale operazione. Questo nonostante il fatto che la lista degli assassinati comprenda 2 dei 3 sopravvissuti della squadra di attentatori che vennero arrestati dopo lo scontro a fuoco all'aeroporto.\nAltre operazioni.\nAltre azioni attribuite a Settembre Nero comprendono:"}
{"id": "301970", "revid": "9", "url": "https://it.wikipedia.org/wiki?curid=301970", "title": "Marshall (azienda)", "text": ""}
{"id": "301971", "revid": "869733", "url": "https://it.wikipedia.org/wiki?curid=301971", "title": "Conduttimetria", "text": "La conduttimetria \u00e8 una tecnica di analisi elettrochimica che sfrutta appunto la conducibilit\u00e0 degli ioni presenti in soluzione. \nQualsiasi ione presenta una propria conducibilit\u00e0 e i due ioni che conducono di pi\u00f9 in acqua sono H+ ed OH-. L'analisi sfrutta un unico concetto: la variazione della conducibilit\u00e0 in funzione del volume di titolante aggiunto. \nSi prenda il caso che si voglia titolare HCl con NaOH. All'inizio si avr\u00e0 una conducibilit\u00e0 data da H+ e ione cloruro, Cl-. Aggiungendo l'idrossido di sodio si forma acqua per cui prima di raggiungere il punto equivalente si avr\u00e0 una diminuzione della conducibilit\u00e0 (\u00e8 stato prima detto che H+ conduce di pi\u00f9 di un qualsiasi altro catione, che in questo caso \u00e8 Na+). La conducibilit\u00e0 diminuisce con l'avanzare della titolazione e raggiunge un minimo che \u00e8 dato dai soli Cl- e Na+, siamo al punto equivalente. Dopo il punto equivalente si avr\u00e0 un eccesso di ioni ossidrili che conducono molto, per cui si innalza la conducibilit\u00e0 e la titolazione deve proseguire fino ad un volume doppio del volume equivalente.\nDiagrammando la conducibilit\u00e0 in funzione del volume di titolante aggiunto, si ottiene un grafico a forma di V e il minimo indica il punto equivalente. Essendo due rette che si incrociano, bastano solo \"pochi\" punti prima e dopo il punto equivalente, per poter determinare quest'ultimo. Un approccio del tutto analogo lo si ha nella titolazione dei cloruri (o qualsiasi altro anione che d\u00e0 precipitato quantitativo) con AgNO3.\nIn realt\u00e0 per capire meglio la conduttimetria e per poterla applicare si deve fare riferimento alla legge di Ohm, dalla quale si ricava la resistenza, la resistenza specifica e il suo inverso che \u00e8 la conducibilit\u00e0 specifica, la quale \u00e8 proporzionale alla concentrazione dello ione. La diluizione che si avrebbe durante la titolazione potrebbe falsare l'analisi, cosa che si pu\u00f2 evitare utilizzando titolanti molto concentrati ed apportando una modifica alla conducibilit\u00e0 letta sullo strumento, che tenga conto della diluizione."}
{"id": "301972", "revid": "1234826", "url": "https://it.wikipedia.org/wiki?curid=301972", "title": "Tramonto", "text": "Il tramonto \u00e8 il momento in cui un astro scompare sotto l'orizzonte.\nDescrizione.\nDal punto di vista strettamente astronomico, il punto sull'orizzonte dal quale al tramonto transita il centro del disco solare corrisponde esattamente alla direzione dell'ovest solo nelle date degli equinozi: ad esempio, nell'emisfero boreale, esso si sposta rispettivamente a nord-ovest nei mesi primaverili ed estivi (raggiungendo il punto pi\u00f9 a nord al solstizio d'estate) e a sud-ovest nei mesi autunnali e invernali (analogamente, raggiungendo il punto pi\u00f9 a sud al solstizio d'inverno). La zona dell'orizzonte compresa tra il punto pi\u00f9 a nord e quello pi\u00f9 a sud \u00e8 detta \"zona occasa\".\nAl tramonto o al sorgere del Sole \u00e8 possibile, a volte, osservare un raggio verde.\nTramonto su altri pianeti.\nIl tramonto esiste anche sugli altri pianeti, ma \u00e8 differente a causa della distanza dal sole al pianeta e della composizione atmosferica.\nSu Marte, dato che il pianeta \u00e8 pi\u00f9 distante dal Sole che la Terra, il sole appare solamente di una grandezza di 2/3 rispetto a quello terrestre; a causa dell'atmosfera rarefatta, inoltre, al tramonto il cielo si colora di blu, non di rosso."}
{"id": "301975", "revid": "767487", "url": "https://it.wikipedia.org/wiki?curid=301975", "title": "Loun\u00e8s Matoub", "text": "La vita di Loun\u00e8s Matoub \u00e8 sempre stata piuttosto turbolenta (ha scritto un'autobiografia dall'eloquente titolo \"Il ribelle\") e fin dagli anni di scuola \u00e8 stato coinvolto in risse violente, finendo anche in prigione. Il suo amore per la musica, coltivato fin da ragazzo, diventa professionale dopo il 1978, quando si reca a Parigi dove conosce Idir, Slimane Azem e H'nifa. Raggiunto a Parigi dagli echi della \"Primavera berbera\" (\"Tafsut Imazighen\") del 1980, decide di impegnarsi totalmente per la causa della sua lingua e della sua cultura.\nPersonaggio \"scomodo\" per il potere algerino, la sua personalit\u00e0 poco propensa ai compromessi lo ha portato a pi\u00f9 riprese a scontrarsi sia col potere costituito sia con i terroristi islamici, che nel 1994 lo rapirono, rilasciandolo dopo 15 giorni per l'impressionante reazione suscitata in tutta la Cabilia dallo sdegno per questa azione. La sua fine violenta era per\u00f2 solo rimandata, perch\u00e9 pochi anni dopo, nel 1998, venne assassinato da un commando armato nei pressi del suo villaggio.\nNelle sue canzoni egli ha sempre difeso la propria lingua, messa al bando dalla costituzione e da ogni istanza ufficiale algerina. Le armi di Matub erano le parole, che egli dominava con rara maestria, contribuendo ad elevare il proprio idioma da gergo reietto e disprezzato a lingua di una cultura moderna e viva. Per questo egli \u00e8 indubbiamente da considerare uno degli esponenti di spicco della cultura berbera contemporanea.\nImpegno politico di Matoub.\nPoliticamente, Matoub Loun\u00e8s sosteneva i valori di federalismo, laicit\u00e0, democrazia, libert\u00e0 di parola. Rivendicava il riconoscimento della lingua berbera come lingua nazionale e ufficiale, e il decentramento dell'istruzione pubblica.\nPer qualche tempo ha fatto parte dell'RCD, un partito politico laico e berberista, nato dopo la primavera del 1980, ma ha lasciato il partito poco prima della sua morte.\nDiscografia.\nCanzoni di Matoub.\nL'opera di Loun\u00e8s Matoub si compone di 28 album (di cui sei doppi, in totale 34 volumi):"}
{"id": "301977", "revid": "116338828", "url": "https://it.wikipedia.org/wiki?curid=301977", "title": "Teorema di Hahn-Banach", "text": "In matematica, in particolare in analisi funzionale, il teorema di Hahn-Banach \u00e8 un teorema che permette di estendere operatori lineari limitati definiti su un sottospazio di qualche spazio vettoriale a tutto lo spazio, e mostra inoltre che ci sono sufficienti funzionali lineari continui definiti su ogni spazio normato tali da rendere lo studio dello spazio duale interessante. \u00c8 cos\u00ec chiamato grazie a Hans Hahn e Stefan Banach, che provarono questo teorema indipendentemente l'uno dall'altro negli anni venti.\nIl teorema.\nSia formula_1 uno spazio vettoriale sul campo formula_2 (che pu\u00f2 essere quello reale formula_3 o quello complesso formula_4). Una funzione formula_5 si dice sublineare se:\nOgni seminorma su formula_1, ed in particolare ogni norma su formula_1, \u00e8 sublineare.\nSi dice inoltre che una funzione formula_10 \u00e8 l'estensione di una funzione formula_11 se il dominio di formula_10 contiene quello di formula_11 e le funzioni coincidono in ogni punto del dominio di formula_11.\nEnunciato.\nIl teorema di Hahn\u2013Banach afferma che se formula_15 \u00e8 una funzione sublineare e formula_16 \u00e8 un funzionale lineare su un sottospazio vettoriale formula_17 e formula_18 \u00e8 dominato da formula_19 su formula_20, ovvero:\nallora esiste un'estensione lineare formula_22 di formula_23 definita sull'intero spazio. In altri termini, esiste un funzionale lineare formula_24 tale che:\nL'estensione formula_24 non \u00e8 in generale unicamente determinata da formula_18, e la dimostrazione non fornisce un metodo per trovare formula_24 nel caso di uno spazio a dimensione infinita formula_1, ma si appoggia al lemma di Zorn.\nLa condizione di sublinearit\u00e0 su formula_19 pu\u00f2 essere leggermente indebolita assumendo che:\nper tutti gli formula_32 e formula_33 in formula_2 tali che formula_35.\nDimostrazione.\nSia formula_36 uno spazio vettoriale su formula_3 e sia formula_38 una funzione tale che:\nSia formula_40 un sottospazio di formula_36 e sia formula_42 una funzione lineare tale che:\nAllora esiste una funzione lineare formula_44 tale che:\nPer dimostrare questo fatto, sia formula_47 e si consideri il sottospazio di formula_36 definito nel modo seguente:\nSi estende formula_11 su tutto formula_51 ponendo:\ndove formula_53 \u00e8 un numero reale che viene determinato nel seguito. La funzione formula_54 \u00e8 una estensione lineare di formula_11.\nSiano ora formula_56 e formula_57. Si ha:\nPertanto risulta:\ne quindi:\nQuindi esiste formula_64 tale che:\nDa tale disuguaglianza si evince che:\nSi pone quindi:\nPer ogni formula_68 e per ogni formula_69 risulta:\ncio\u00e8:\nSia ora formula_72 l'insieme delle estensioni lineari formula_73 di formula_11 tali che formula_75 per ogni formula_76 appartenente al dominio di definizione di formula_73. Per il punto precedente formula_72 \u00e8 un insieme non banale.\nSi definisce in formula_72 una relazione d'ordine dicendo che formula_80 se il dominio di definizione di formula_81 \u00e8 contenuto nel dominio di definizione di formula_82 e formula_81 ed formula_82 coincidono sul dominio di definizione di formula_81.\nSi consideri un arbitrario sottoinsieme totalmente ordinato di formula_72, denotato con formula_87, dove formula_88 \u00e8 un arbitrario insieme di indici, e sia formula_89 il dominio di definizione di formula_90. Si pone formula_91 e, dato formula_68, si definisce formula_93, dove formula_94\n\u00e8 un qualsiasi indice di formula_88 tale che formula_96. La definizione di formula_73 \u00e8 ben posta, ed formula_73 \u00e8 una estensione lineare di ogni formula_90. Inoltre risulta formula_100.\nSi deduce che formula_73 \u00e8 un limite superiore per formula_20. Essendo formula_20 un arbitrario sottoinsieme totalmente ordinato di formula_72 il lemma di Zorn implica che esiste un elemento massimale di formula_72 denotato con formula_10. Sia formula_107 il dominio di definizione di formula_10. Se si mostra che formula_109, il teorema \u00e8 provato.\nL'insieme formula_107 \u00e8 un sottospazio di formula_36. Si supponga, per assurdo, che esista formula_112. Applicando il primo punto al sottospazio:\nsi pu\u00f2 costruire una estensione non banale di formula_10 che, per le propriet\u00e0 dimostrate nel primo punto, contraddice la massimalit\u00e0 di formula_10 su formula_72. Di qui l'assurdo che conclude la dimostrazione.\nConseguenze.\nEsistono alcune importanti conseguenze del teorema che talvolta vengono anch'esse chiamate \"teorema di Hahn\u2013Banach\":\nIl Mizar project ha completamente formalizzato e controllato automaticamente la dimostrazione del teorema di Hahn\u2013Banach nel file HAHNBAN.\nForme geometriche.\nIl teorema di Hahn-Banach ha due importanti corollari, noti anche come prima e seconda forma geometrica, la cui formulazione richiede alcune nozioni preliminari. Sia formula_36 uno spazio vettoriale normato su formula_3 e sia formula_134 un funzionale lineare continuo non nullo. Dato formula_69, l'insieme:\nsi dice iperpiano in formula_36 di equazione formula_138. Dati due sottoinsiemi formula_139 di formula_36 non vuoti e disgiunti, si dice che l'iperpiano formula_141 separa formula_88 e formula_143 se risulta:\ne:\nSi dice che l'iperpiano formula_141 separa formula_88 e formula_143 in senso stretto se esiste un numero formula_149 tale che:\ne:\nValgono quindi i seguenti corollari del teorema di Hahn-Banach.\nPrima forma geometrica del teorema di Hahn-Banach.\nSiano formula_36 uno spazio vettoriale normato su formula_3, formula_139 due sottoinsiemi non vuoti, convessi e disgiunti di formula_36 e si supponga che almeno uno di essi sia aperto. Allora esiste un iperpiano di equazione formula_138 che separa formula_88 e formula_143.\nSeconda forma geometrica del teorema di Hahn-Banach.\nSiano formula_36 uno spazio vettoriale normato su formula_3, formula_139 due sottoinsiemi chiusi non vuoti, convessi e disgiunti di formula_36 e si supponga che almeno uno di essi sia compatto. Allora esiste un iperpiano di equazione formula_138 che separa formula_88 e formula_143 in senso stretto."}
{"id": "301981", "revid": "287204", "url": "https://it.wikipedia.org/wiki?curid=301981", "title": "Sintesi organica", "text": "La sintesi organica \u00e8 la costruzione di molecole organiche attraverso processi chimici. Le molecole organiche hanno spesso un grado di complessit\u00e0 superiore ai composti inorganici, perci\u00f2 la sintesi di composti organici \u00e8 via via diventata uno dei pi\u00f9 importanti aspetti della chimica organica. Le due grandi aree in cui \u00e8 divisa la sintesi organica sono la \"sintesi totale\" e la \"metodologia\".\nSintesi totale.\nUna sintesi totale \u00e8 \"la sintesi chimica completa di molecole organiche complesse, a partire da precursori facilmente disponibili in commercio\". In una sintesi \"lineare\" vengono percorsi una serie di passaggi uno dopo l'altro, fino all'ottenimento della molecola desiderata. I composti chimici ottenuti prima del prodotto finale sono detti intermedi di sintesi.\nPer molecole pi\u00f9 complesse, si preferisce spesso una sintesi convergente. In questo caso, si sintetizzano separatamente diversi \"pezzi\" (intermedi chiave) del prodotto finale, che poi vengono uniti insieme verso la fine della sintesi.\nRobert Burns Woodward, che per diversi esempi di sintesi totale (come la sintesi della stricnina) ha ricevuto il premio Nobel per la chimica nel 1965, \u00e8 unanimemente riconosciuto come il padre della sintesi organica.\nMetodologia.\nOgni passaggio di una sintesi coinvolge una reazione chimica: per ottenere una resa e una purezza soddisfacenti con il minore sforzo possibile, \u00e8 necessario scegliere accuratamente i reagenti, e trovare le migliori condizioni sperimentali.\nSe \u00e8 \"disponibile in letteratura\" un metodo per sintetizzare uno degli intermedi di una sintesi, si preferisce utilizzarlo, piuttosto che ripartire da zero: tuttavia, la maggior parte degli intermedi sono composti mai sintetizzati prima, e per ottenerli vengono usati dei metodi sviluppati seguendo regole generali, che prendono il nome di \"metodologia\".\nQuesti metodi devono dare rese alte ed essere disponibili per un gran numero di substrati. La ricerca sulla metodologia avviene solitamente in tre fasi: scoperta, ottimizzazione, e lo studio delle applicazioni e limitazioni. L'ottimizzazione riguarda lo studio di una reazione variando la temperatura, la durata della reazione, il solvente, ecc. fino alla scoperta delle \"condizioni ottimali\" per ottenere la massima resa e la massima purezza. Nel terzo stadio, il metodo viene studiato su un'ampia classe di substrati, per verificarne l'applicabilit\u00e0 e le limitazioni. Talvolta, per dimostrare il valore del nuovo metodo di sintesi con un'applicazione reale, viene condotta una sintesi totale.\nSintesi asimmetrica.\nLa maggior parte delle molecole organiche complesse esiste in natura come unico enantiomero. Tuttavia, con metodi chimici convenzionali \u00e8 solitamente possibile ottenere soltanto miscele racemiche, ovvero miscele di due enantiomeri, che possono poi essere separati successivamente con diversi metodi.\nNella seconda met\u00e0 del XX secolo, si sono andati sviluppando \"metodi di catalisi asimmetrica in modo da dirigere le reazioni verso un solo enantiomero\", piuttosto che verso la miscela racemica. In questo modo, \u00e8 diventato molto pi\u00f9 semplice ed economico commercializzare enantiomeri di sintesi. Per lo sviluppo di questi metodi (come l'epossidazione di Sharpless, o l'idrogenazione asimmetrica), William S. Knowles, Ry\u014dji Noyori e K. Barry Sharpless hanno diviso il premio Nobel per la chimica nel 2001.\nProgettazione della sintesi.\nElias James Corey ha contribuito al campo della sintesi organica con un approccio formale, chiamato analisi retrosintetica (per la quale ha ricevuto il premio Nobel per la chimica nel 1990). In questo approccio, la sintesi \u00e8 progettata al contrario, partendo dalla molecola obiettivo. Ogni passaggio della retrosintesi \u00e8 legato al successivo usando le speciali frecce (formula_1, che significa \"che viene da\"). "}
{"id": "301990", "revid": "2187", "url": "https://it.wikipedia.org/wiki?curid=301990", "title": "Zoe (nome)", "text": "Origine e diffusione.\nDeriva dal termine greco \u03b6\u03c9\u03b7 (\"zoe\"), che significa \"vita\"; il greco antico ha due accezioni per indicare la vita: \u03b2\u03b9\u03bf\u03c2 (\"bios\"), la \"vita quam vivimus\", cio\u00e8 la vita qualificata, di qualsiasi genere, che ha un inizio e una fine, e \u03b6\u03c9\u03ae (\"zo\u00e9\"), la \"vita qua vivimus\", quella che \u00e8 l'essenza della vita.\nIl nome \u00e8 quindi affine per significato a Enid, Vito, Chaim ed Eva, e dalla stessa radice derivano Zotico, Zosimo e Zoilo; venne in origine adottato dagli ebrei greci proprio come traduzione di quest'ultimo. Era comune nell'Impero Bizantino, e venne portato da un'imperatrice del XII secolo, Zoe Porfirogenita. In lingua inglese \u00e8 in uso solo dal XIX secolo, mentre \u00e8 pi\u00f9 comune nell'oriente cristiano, in diverse forme. La forma rumena \"Zoia\" \u00e8 omografa con una variante dialettale italiana del nome Gioia.\nOnomastico.\nL'onomastico viene festeggiato il 2 maggio in onore di santa Zoe, martire di Attalia, commemorata con il marito Espero e i figli Ciriaco e Teodulo. Si ricorda con questo nome anche santa Zoe, martire a Roma sotto Diocleziano, commemorata il 5 luglio."}
{"id": "301998", "revid": "122978927", "url": "https://it.wikipedia.org/wiki?curid=301998", "title": "Lucio Fontana", "text": "Di famiglia italiana, ma argentino di nascita, a Milano frequent\u00f2 l'Accademia di Brera dedicandosi alla scultura; rientrato a Buenos Aires redasse il \"Manifiesto blanco\" con cui pose le basi del movimento spazialista. Nei primi anni 50 realizz\u00f2 tele con buchi a cui fecero seguito i celebri \"tagli\". Nelle sue realizzazioni artistiche utilizz\u00f2 numerose tecniche, sia in pittura che in scultura che nella ceramica.\nBiografia.\nFiglio dello scultore italiano Luigi Fontana (1865-1946) e di madre argentina, comincia l'attivit\u00e0 artistica nel 1921 lavorando nell'officina di scultura del padre e del collega e amico del padre Giovanni Scarabelli. Diventa poi seguace di Adolfo Wildt. Sin dal 1949, infrangendo la tela con buchi e tagli, egli supera la distinzione tradizionale tra pittura e scultura. Lo spazio cessa di essere oggetto di rappresentazione secondo le regole convenzionali della prospettiva. La superficie stessa della tela, interrompendosi in rilievi e rientranze, entra in rapporto diretto con lo spazio e la luce reali. Alla fine degli anni quaranta, collabora con la Fontana Arte alla realizzazione di basi in ceramica per tavoli e tavolini (su disegno dell'architetto Roberto Menghi), e con la ditta Borsani.\nNel 1921, ottenuto il diploma di perito edile fa ritorno in Argentina. Nel 1924 dopo aver lavorato con il padre apre il suo studio a Rosario abbandonando lo stile realistico del padre e guardando invece i modi cubisti di Aleksandr Archipenko come in \"Nudo\" (1926) e in \"La mujer y la balde\" (1927). Nella prima opera si notano influenze di Archipenko e del secessionismo, mentre nella seconda opera si nota la lezione di Aristide Maillol.\nNel 1927 torna a Milano e si iscrive all\u2019Accademia di Brera e si diploma nel 1930. Subisce l'influenza del suo professore Adolfo Wildt. \nDir\u00e0 nel 1963 \"\u201cAvevo per guida un grande maestro: Wildt, ero considerato l\u2019allievo migliore del corso. E Wildt, anzi, mi aveva espresso pi\u00f9 volte che io diventassi continuatore della sua arte. Invece, appena uscito dall\u2019Accademia, ho preso una massa di gesso, le ho dato una struttura approssimativamente figurativa di un uomo seduto e le ho gettato addosso del catrame. Cos\u00ec, per una reazione violenta. Wildt si \u00e8 lamentato, e cosa potevo dirgli? Avevo una grande stima di lui, gli ero riconoscente, ma a me interessava trovare una nuova strada, una strada che fosse tutta mia.\u201d\"\n\u00c8 nata cos\u00ec una delle opere pi\u00f9 importanti del primo periodo di Fontana: \"L\u2019uomo nero\" (1930- oggi perduta). Ricordando opere di Archipenko e Zadkine cerca un ritorno alle origini della forma. Il catrame nero e la massa quasi informe, sono in contrasto con il recupero delle forme romane ed etrusche di Arturo Martini e Marino Marini.\nInsieme a Renato Birolli e Aligi Sassu ritiene l\u2019espressionismo una alternativa alla moda del Novecento come in \"Campione olimpico (o Campione in attesa)\" (1932).\nRealizza anche numerose ceramiche dai colori vivaci.\nConosce le avanguardie architettoniche milanesi: Figini e Pollini e il gruppo BBPR cio\u00e8: Belgioioso, Banfi, Peressutti, Rogers. Ha acquisito la lezione di Le Corbusier. La vicinanza all\u2019architettura \u00e8 visibile chiaramente nel monumento a Giuseppe Grandi (Il grande scultore della \"Scapigliatura\" lombarda) purtroppo mai realizzato (1931) e progettato insieme con il cugino architetto Bruno Fontana e l\u2019ingegnere Alcide Rizzardi. Il progetto prevede un cono rovesciato e dei cristalli. Si nota la derivazione dalle opere costruttiviste e razionaliste: vedi Melnikov (\"Faro di Colombo\" 1929) e Tatlin (\"monumento alla III Internazionale\").\nNegli anni trenta Fontana \u00e8 sempre in bilico tra figurazione espressionista e rarefazione della forma e bidimensionalit\u00e0. Vedi \"Il fiocinatore\" (1934) o \"Scultura astratta\" (1934).\nNel 1937 si reca a Parigi per l\u2019Esposizione universale. Conosce Tristan Tzara e Costantin Brancusi e vede le opere di Picasso. Visita i laboratori di ceramica di S\u00e8vres e realizza nuove ceramiche. Dal 1940 al 1947 vive in Argentina e insieme con altri artisti astratti scrive il \"Manifiesto blanco\": \"Si richiede un cambiamento nell'essenza e nella forma. Si richiede il superamento della pittura, della scultura, della poesia e della musica. \u00c8 necessaria un'arte maggiore in accordo con le esigenze dello spirito nuovo.\"\nNel 1947 insieme con Beniamino Joppolo, Giorgio Kaisserlian, Milena Milani scrive il Primo Manifesto dello Spazialismo \"\u00c8 impossibile che l'uomo dalla tela, dal bronzo, dal gesso, dalla plastilina non passi alla pura immagine aerea, universale, sospesa, come fu impossibile che dalla grafite non passasse alla tela, al bronzo, al gesso, alla plastilina, senza per nulla negare la validit\u00e0 eterna delle immagini create attraverso grafite, bronzo, tela, gesso, plastilina.\" Seguito poi dal Manifesto tecnico dello spazialismo nel 1951 \"(La prima forma spaziale costruita dall'uomo \u00e8 l'aereostato. Col dominio dello spazio l'uomo costruisce la prima architettura dell'Era Spaziale- l'aeroplano. A queste architetture spaziali in movimento trasmetteranno le nuove fantasie dell'arte. Si va formando una nuova estetica, forme luminose attraverso gli spazi. Movimento, colore, tempo, e spazio i concetti della nuova arte.)\".\nNel 1952 segue il Manifesto del movimento spaziale per la televisione: \"Noi spaziali trasmettiamo, per la prima volta nel mondo, attraverso la televisione, le nostre nuove forme d'arte, basate sui concetti dello spazio, visto sotto un duplice aspetto:\"\n\"il primo quello degli spazi, una volta considerati misteriosi ed ormai noti e sondati, e quindi da noi usati come materia plastica;\"\n\"il secondo quello degli spazi ancora ignoti del cosmo, che vogliamo affrontare come dati di intuizione e di mistero, dati tipici dell'arte come divinazione.\"\n\"La televisione \u00e8 per noi un mezzo che attendevamo come integrativo dei nostri concetti. Siamo lieti che dall'Italia venga trasmessa questa nostra manifestazione spaziale, destinata a rinnovare i campi dell'arte.\"\nLe sue tele monocrome, spesso dipinte a spruzzo, portano impresso il segno dei gesti precisi, sicuri dell'artista che, lasciati i pennelli, maneggia lame di rasoio, coltelli e seghe. Tutto \u00e8 giocato sulle ombre con cui la luce radente sottolinea le soluzioni di continuit\u00e0.\nL'opera \"Il fiore (o Concetto spaziale)\" del 1952 introduce il movimento: un fiore costituito da lamelle di ferro verniciato di giallo con una serie di buchi ordinati e in movimento tra di loro. Ma forse l'opera pi\u00f9 interessante di questo periodo \u00e8 la \"Struttura al neon per la IX Triennale di Milano\" del 1951. Un neon continuo che si intreccia pi\u00f9 vote appeso a un soffitto colorato di blu (progettato insieme con gli architetti Baldessari e Grisotti) e sembra cristallizzare il movimento di una torcia elettrica oppure il movimento di uno schizzo su carta (come si pu\u00f2 vedere dagli schizzi preparatori) simile ai tracciati spiraliformi di Hans Hartung. Nei successivi anni '50 realizzer\u00e0 una serie di opere sempre pi\u00f9 rappresentative del pensiero informale. La serie delle Pietre, la serie dei barocchi e quella dei gessi. Conosce Yves Klein, che a sua volta lo ammira. Fontana apre un varco verso una ricerca di infinito, di spazio, di spiritualit\u00e0. La stessa ricerca di spiritualit\u00e0 operata da \"Kandinskij, Pollock, Yves Klein\" e da \"Rothcko\".\nFontana giunge alla sua poetica delle opere pi\u00f9 famose (i tagli sulla tela), nel 1958, meditando la lezione del barocco, in cui, come egli scrisse \"le figure pare abbandonino il\" \"piano e continuino nello spazio\". Come gesti apertamente provocatori vanno intese certe sue tele monocrome che, quali i buchi e i tagli, scandalizzarono il pubblico anche per la facilit\u00e0 con cui \u00e8 possibile rifarle. Su uno sfondo sempre pi\u00f9 monocromo, egli incide la tela con un uno o pi\u00f9 tagli per cui si interrompe la illusoriet\u00e0 della tela come supporto per un disegno e l'opera diventa una materia che tramuta la tela in una scultura tridimensionale. Le tele caratterizzate dai tagli sono chiamate anche \"Concetto spaziale-Attese (o Attesa)\" a seconda del numero dei tagli. Le tele all'inizio presentano molti tagli anche disposti in serie pi\u00f9 o meno ordinate e sono colorate con aniline; in seguito i tagli si riducono, le tele sono colorate con idropittura e i tagli chiusi nel retro da garza nera. Ecco raggruppati per tema le serie di opere di Lucio Fontana:\nLe Sculture (1925-1967), I Buchi (1949-1968), Le Pietre (1952-1956), I Barocchi (1954-1957), I Gessi (1954-1958), Gli Inchiostri (1956-1959);\nGli Olii (1957-1968), I Tagli (1958-1968), I Quanta (1959-1960), Le Nature (1959-1960), I Metalli (1961-1968), La Fine Di Dio (1963-1964);\nI Teatrini (1964-1966), Le Ellissi (1964-1967), Le Ambientazioni (1926-1968), I Disegni (1928-1968), Le Ceramiche (1949-1968). \nNumerosi furono i falsari, ma pochi con un segno altrettanto sicuro. Fontana, per cautelarsi, scrisse sul retro di ogni tela frasi insensate, semplice appiglio per una perizia calligrafica. \u00c8 stato pittore, scultore, ceramista, mosaicista, ha trattato il Cemento Dipinto, ha praticato anche l'Architettura. \nIn Piazza Pozzo Garitta, ad Albissola Marina, si trova lo \"Spazio Lucio Fontana\" ove, negli anni '50 e '60, era ubicato l'atelier dell'artista, che, per la locale \"Passeggiata degli Artisti\" fece un disegno per un mosaico e fuse una scultura metallica.\nAd Albissola Marina, lavor\u00f2 anche in via Ferdinando Isola, nella Fornace \"APA Assalini Poggi Albisola\". Agli inizi degli anni Sessanta ebbe corrispondenze con degli ammiratori, fra questi col critico d'arte Franco Russoli. Nel 1963-64 espone alla mostra Peintures italiennes d'aujourd'hui, organizzata in medio oriente e in nordafrica. Mor\u00ec a Comabbio, in provincia di Varese, il 7 settembre del 1968, all'et\u00e0 di 69 anni.\nLa moglie Teresita Rasini, nel 1982, ha dato vita alla Fondazione Lucio Fontana, alla quale lasci\u00f2 oltre seicento opere dell'artista e di cui \u00e8 stata presidente fino alla sua scomparsa nel 1995. La fondazione collabora all'organizzazione di mostre, ospitate da importanti istituzioni pubbliche o private come: la grande antologica, la mostra Guggenheim, la personale itinerante, in Giappone e l'esposizione al Centre Pompidou di Parigi. Attualmente il presidente della fondazione \u00e8 Nini Ardemagni Laurini.\nIl 12 aprile del 2008 nella sala d'asta di Christie's di Londra, l'opera dell'autore \"Concetto spaziale. Attesa\", stimata tra i 3,5 e i 5,5 milioni di sterline, \u00e8 stata aggiudicata nell'asta \"Post-War and Contemporary Art\" a 6.740.500 sterline, pari a 9.018.789 euro.\nStudio Fontana.\nA partire dal 27 marzo 1965 lo Studio Fontana ospita la mostra Zero Avantgarde. Sono esposte opere di Nobuya Abe, Armando, Bernard Aubertin, Hans Bischoffshausen, Agostino Bonalumi, Pol Bury, Enrico Castellani, Lucio Fontana, Hermann Goepfert, Hans Haacke, Yves Klein, Yayoi Kusama, Walter Leblanc, Adolf Luther, Heinz Mack, Piero Manzoni, Christian Megert, Henk Peeters, Otto Piene, George Rickey, Jan Schoonhoven, Turi Simeti, Jes\u00f9s Rafael Soto, Paul Talman, Erwin Thorn, Giancarlo Tognoni, G\u00fcnther Uecker, Jef Verheyen, Nanda Vigo, Herman de Vries."}
{"id": "302000", "revid": "1305772", "url": "https://it.wikipedia.org/wiki?curid=302000", "title": "Dior", "text": ""}
{"id": "302001", "revid": "1545256", "url": "https://it.wikipedia.org/wiki?curid=302001", "title": "Hermann Emil Fischer", "text": "Nel 1875, a 23 anni, scopr\u00ec un importante composto, l'idrazina, largamente impiegata nelle sintesi organiche e nella chimica organica analitica. Durante la prima guerra mondiale, l'idrazina fu utilizzata anche come propellente liquido per razzi, ma Fischer trov\u00f2 in questa sostanza la chiave per accedere alla chimica dei carboidrati (o zuccheri) della quale egli fu il pioniere. E dai suoi zuccheri sintetici giunse alle ricerche sugli enzimi (o fermenti) della cui chimica \u00e8 considerato il fondatore. Stabil\u00ec anche la chimica delle sostanze che sono in relazione con l'acido urico, da lui chiamate \"purine\", e ne inizi\u00f2 la sintesi. Nel 1902 ottenne il premio Nobel per la chimica per i grandissimi risultati ottenuti nel campo della chimica degli zuccheri.\nBiografia.\n\u00c8 l'ottavo figlio di Laurenz Fischer e Julie Poesgen, l'unico maschio rimasto in vita poich\u00e9 erano morti un fratello e una sorella prima della sua nascita. Passa la giovent\u00f9 a Flamersheim, dove inizia gli studi scolastici presso una scuola privata di stampo protestante fondata dal padre. All'et\u00e0 di 12 anni passa alle scuole superiori a Wetzler e nel 1869, all'et\u00e0 di 16 anni, consegue l'esame di maturit\u00e0 a Bonn risultando tra i migliori del suo anno.\nDapprima vuole studiare matematica e fisica, per\u00f2 il padre si oppone ritenendo queste materie \u201castratte e non fruttuose\u201c e gli consiglia piuttosto di studiare chimica: in realt\u00e0 spera che suo figlio si dedichi agli studi di economia. Emil Fischer si decide quindi a frequentare per due semestri la facolt\u00e0 di economia; dopo poco comunque si annoia a tal punto da lasciare quegli studi per passare nel periodo di Pasqua del 1871 alla facolt\u00e0 di chimica dell'universit\u00e0 di Bonn: egli stesso afferma di essere del tutto inadatto al commercio. Suo padre, imprenditore di successo, avrebbe detto dopo aver saputo della scelta del figlio: \u201ccostui \u00e8 troppo stupido per fare l'imprenditore, che studi allora\u201c.\nNon trovandosi bene a Bonn (vuole persino abbandonare la chimica per tornare alla fisica) si trasferisce, nel semestre autunnale del 1872, a Strasburgo, dove nel 1874 consegue il dottorato con il relatore Adolf von Baeyer sull'argomento della ciclizzazione della ftaleina.\nGi\u00e0 durante i suoi anni di studio viene notato da uno dei suoi professori, il chimico Friedrich Rose, per le sue altissime capacit\u00e0 analitiche, a tal punto che viene incaricato dallo stesso professore ad analizzare l'acqua di una sorgente situata nell'Oberalsass.\nCon le sue ricerche sulla idrazina riceve l'abilitazione all'insegnamento nel 1878 a Monaco, per ottenere gi\u00e0 nel 1879 la cattedra di chimica analitica (l'assunzione in termini di tempo cos\u00ec brevi si spiega dal momento che l'edificio dell'universit\u00e0 di Monaco era stato ampliato e quindi servivano nuovi docenti).\nNella primavera del 1880, quando ancora lavora a Monaco l'universit\u00e0 di Aquisgrana gli offre la cattedra che lui per\u00f2 rifiuta in quanto gli strumenti tecnici a disposizione erano per lui insufficienti. Inoltre c'era troppa disorganizzazione per i suoi gusti in tale universit\u00e0 e, ancora, non gli bastava la busta paga. Il direttore dell'universit\u00e0 di Aquisgrana, essendo rimasto deluso dal rifiuto di Fischer, parla con un suo amico chiedendogli cosa avesse sbagliato: costui gli dice che deve alzare la paga. A questo punto quindi viene fatta una nuova offerta di lavoro a Fischer, rifiutata per\u00f2 anche questa volta: la disorganizzazione e la poca preparazione a livello tecnico erano due elementi troppo proibitivi per il noto chimico.\nDopo aver passato alcuni anni a Erlangen, dove inizia le sue ricerche sugli zuccheri, passa a W\u00fcrzburg, citt\u00e0 nella quale conosce e sposa Agnes Gerlach il 22 febbraio 1888. Sua moglie gli d\u00e0 tre figli (il primo dei quali nasce nel 1888, il secondo nel 1891 e l'ultimo nel 1894), prima di morire il 12 novembre 1895. Per essere ammesso alla cattedra di W\u00fcrzburg si dovette sottomettere a un test particolare: essendo stato ammalato per molto tempo, il rettore dell'universit\u00e0 di W\u00fcrzburg voleva prima essere sicuro che si fosse completamente ripreso. Per questo Fischer fu invitato da un veterinario, amico del suddetto rettore, prima a una passeggiata molto lunga, e poi a una bevuta di prosecco: il malcapitato veterinario per\u00f2 non sapeva che bere e fare passeggiate erano due dei passatempi preferiti di Fischer, e quindi, a fine serata, il chimico dovette praticamente portare a casa il suo esaminatore. Il giorno dopo Fischer fu assunto all'universit\u00e0 di W\u00fcrzburg. A questo punto, nel 1892 Fischer si trasferisce definitivamente a Berlino.\nNel 1902 ottiene il Premio Nobel per la chimica \"come riconoscimento per le sue ricerche sugli zuccheri e sulla sintesi delle purine\". Nel 1919, dopo essersi ammalato di cancro, probabilmente sovvenuto dopo aver fatto degli esperimenti con la cancerogena fenilidrazina, e dopo la perdita della moglie e di due figli, decide di suicidarsi con il cianuro.\nDopo la sua morte gli \u00e8 stato intitolato il cratere Fischer sulla Luna.\nAttivit\u00e0 scientifica.\nIn riconoscimento dei suoi risultati nella sintesi dello zucchero e delle purine ebbe il premio Nobel per la chimica nel 1902.\nFischer era un maestro nella determinazione della struttura dei composti chimici organici. Nel 1884 iniziava il suo grande lavoro sugli zuccheri che trasform\u00f2 la conoscenza fino a quel tempo acquisita. Riusciva a far derivare un gruppo carbonilico (carbonile) libero dagli zuccheri a partire dalla fenilidrazina, e pi\u00f9 tardi, nel 1891, determin\u00f2 la configurazione del D-glucosio, D-mannosio e D-arabinosio. Il risultato, derivato dalla determinazione della struttura dello zucchero, \u00e8 conosciuto come la \u201cprova di Fischer\u201d. Attraverso il suo lavoro sulla stereochimica degli zuccheri e il potere ottico rotatorio delle soluzioni zuccherine riusciva a dare un adeguato spazio alla teoria della chiralit\u00e0 di van't Hoff nell'ambito della chimica organica.\nTra i suoi pi\u00f9 importanti contributi alla chimica ci sono la determinazione della struttura del glucosio, la \u201csintesi dell\u2019indolo\u201d (Indolsynthese) di Fischer (1883) e la formulazione del \u201cmodello chiave-serratura\u201d (1894, l'idea di base \u00e8 che ci sono diverse sostanze che devono essere assemblate in un determinato modo, come la chiave con la serratura; un esempio \u00e8 dato dall'insieme enzima-substrato).\nNel 1900 inaugura il nuovo edificio dell'istituto di chimica organica dell'universit\u00e0 di Berlino. Fischer con i suoi studenti insiste sullo svolgimento corretto di ogni lavoro e inoltre sull'importanza della professionalit\u00e0 nella ricerca scientifica.\nDapprima non d\u00e0 molto peso alla caccia dei brevetti e non si cura troppo neanche della fisica\u00a0\u2013 tutto ci\u00f2 cambia pi\u00f9 tardi, durante la prima guerra mondiale: anche se contrario alla guerra (viene da lui descritta come impresa senza speranze e socialmente pericolosa), si occupa tuttavia di alcuni problemi inerenti alla chimica industriale nei periodi di maggiore scarsit\u00e0 di materie prime (si tiene comunque lontano dalla branca della chimica militare, che mirava a produrre armi chimiche).\nFischer, desiderando maggiori libert\u00e0 scientifiche per promettenti novizi chimici, fonda assieme a Harnack la Kaiser Wilhelm-Gesellschaft, un'associazione a fini di ricerca: la cooperazione tra scienza e industria era molto importante per lui.\nScopre, inoltre, la struttura di alcaloidi come la caffeina (contenuta nel caff\u00e8) e la teobromina (contenuta nel cioccolato) e si occup\u00f2 a lungo della loro sintesi. Esegue importanti ricerche anche sulla sintesi delle proteine e studia i lipidi (o grassi). Oggi il suo cognome si trova nei nomi di molte reazioni chimiche o concetti chimici:"}
{"id": "302003", "revid": "115521350", "url": "https://it.wikipedia.org/wiki?curid=302003", "title": "Kenning", "text": "In letteratura, e in particolare nella letteratura medioevale norrena, una kenning (plurale: kenningar) \u00e8 una frase poetica che sostituisce, rimpiazzandolo con una perifrasi, il nome di una persona o di una cosa. Per esempio, il mare veniva spesso indicato nella letteratura inglese antica con frasi come \"se\u0121l-r\u0101d\" (\"strada delle vele\"), \"swan-r\u0101d\" (\"strada dei cigni\"), o \"hw\u00e6l-we\u0121\" (\"via delle balene\"; quest'uso si trova anche in Beowulf, nella forma \"hronr\u0101de\", \"strada delle balene\").\nLa parola \"kenning\" deriva dal norreno \"kenna eitt vi\u00f0\", \"esprimere una cosa in termini di un'altra\". La letteratura norrena, anglosassone e celtica fanno larghissimo uso di questo artificio; associate con la pratica dell'allitterazione, molte kenningar sono divenute formule tradizionali riproposte attraverso i secoli da diversi autori.\nLa comprensione delle \"kenningar\" \u00e8 spesso molto difficile per il lettore moderno, soprattutto perch\u00e9 lo sviluppo della metafora implica riferimenti anche molto specifici a episodi della mitologia. La poesia degli scaldi \u00e8 particolarmente nota per l'uso frequentissimo di \"kenningar\", talvolta anche combinate in catene di sostituzioni successive, con risultati spesso ancora pi\u00f9 oscuri per il lettore inesperto. Cos\u00ec, per esempio, la \"danza del verme della rugiada del massacro\" \u00e8 la battaglia, perch\u00e9 \"la rugiada del massacro\" \u00e8 il sangue, \"il verme del sangue\" \u00e8 la spada, e la \"danza delle spade\" \u00e8 la battaglia. L'Edda in prosa (\"Sk\u00e1ldskaparm\u00e1l\") di Snorri Sturluson mostra chiaramente l'importanza di questo artificio letterario nel mondo norreno: si tratta infatti di un testo inteso come \"manuale di riferimento\" per aspiranti poeti, e ha lo scopo principale di spiegare l'origine e il significato di molte \"kenningar\" tradizionali.\nEsempi di kenningar.\nPer indicare la nave, gli scaldi norreni facevano uso di ben 395 kenningar. \nKenningar per indicare il braccio sono:\nKenningar moderne.\nSebbene il termine \"kenning\" sia usato nel contesto dello studio della letteratura norrena, si pu\u00f2 affermare che lo stesso meccanismo \u00e8 ancora in uso oggi; per esempio, nell'inglese moderno, \"the devil's dandruff\" (\"la forfora del diavolo\") \u00e8 un'espressione spesso usata per indicare la cocaina. Il romanziere (e filologo delle lingue scandinave) J. R. R. Tolkien utilizzava costantemente i kenningar nei suoi romanzi (memorabile l'elenco di perifrasi proposto da Bilbo al drago Smaug, che assumono forma di veri e propri \"indovinelli\"); anche J. K. Rowling (forse influenzata proprio da Tolkien) ricorre spesso al kenning (con perifrasi come \"Tu-sai-chi\" e \"Colui-che-non-deve-essere-nominato\")."}
{"id": "302004", "revid": "14691", "url": "https://it.wikipedia.org/wiki?curid=302004", "title": "Edda minore", "text": ""}
{"id": "302005", "revid": "14691", "url": "https://it.wikipedia.org/wiki?curid=302005", "title": "Edda prosaica", "text": ""}
{"id": "302006", "revid": "111433", "url": "https://it.wikipedia.org/wiki?curid=302006", "title": "Luigi Luca Cavalli-Sforza", "text": "Professore emerito all'Universit\u00e0 di Stanford in California, divenne noto per la sua attivit\u00e0 di ricerca nell'ambito della genetica delle popolazioni. Si \u00e8 occupato anche di antropologia e di storia, nei suoi studi sulle migrazioni dell'uomo.\nBiografia e carriera.\nGli anni della giovinezza.\nLuca Cavalli-Sforza nacque a Genova, il 25 gennaio 1922, figlio di Pio Cavalli e Attilia Manacorda. Il padre, che mor\u00ec nel 1949, si occupava di pubblicit\u00e0 e scrisse il primo libro italiano sull'argomento, \u201c\"La spada dell'America\"\u201d. Egli cerc\u00f2 di far appassionare il figlio all'astronomia, con scarso successo, ma gli trasmise \"\"l'avversione ai padroni\" e lo convinse \"a cercare un mestiere in cui non si dipende da nessuno\"\". La madre era invece laureata in lettere, e segu\u00ec assiduamente la preparazione agli studi del figlio. Insegnandogli a leggere e scrivere direttamente a casa, gli permise di entrare nella scuola elementare Michele Coppino di Torino partendo dalla classe seconda, nel marzo del '28. In quarta elementare pass\u00f2 poi all'Istituto Sociale gestito dai gesuiti, dove rimase per ben due anni. A scuola si rendeva spesso conto che molte cose insegnategli non fossero davvero utili. Quando il padre nel 1929 perse il posto di lavoro, Luca dovette abbandonare la scuola dei gesuiti. Inizi\u00f2 dunque a frequentare il liceo Massimo d'Azeglio, dove assistette a lezioni di illustri professori quali Oreste Badellino (professore di latino) e Casalegno (professore di francese). Del periodo liceale ricorda una lezione in cui il suo professore di religione afferm\u00f2 di non credere nella teoria evoluzionistica. L'allora quattordicenne Luca dichiar\u00f2 di essersi interessato alla lezione non per ribellione, ma perch\u00e9 le prove riportate dal professore non avevano alcuna base logica, a differenza dell'evoluzione, che gli sembrava \u201c\"del tutto ragionevole\"\u201d. Qualche anno dopo si rese conto dell'utilit\u00e0 di quella lezione nell'indirizzare e determinare le sue scelte di vita.\nA causa della noia e della lentezza degli insegnamenti a cui era sottoposto, divenne sempre pi\u00f9 indisciplinato, tanto da rischiare la bocciatura, cos\u00ec decise di studiare privatamente preparando, da solo e in anticipo, gli esami di stato, nei quali riusc\u00ec ad ottenere ottimi voti.\nNell'indecisione sulla facolt\u00e0 in cui proseguire i suoi studi, la madre lo mand\u00f2 durante le vacanze estive all'Universit\u00e0 di Oxford, per seguire corsi di lingua inglese. Qui, passando per i laboratori di biologia, si affascin\u00f2 ai \"microscopi\", e cap\u00ec che l'unica opportunit\u00e0 per lavorare con quegli attrezzi era studiare medicina. Ma una laurea in medicina offriva anche altri vantaggi oltre ai microscopi: la sicurezza economica, e l'interesse verso il prossimo. Tornato a Torino, nel 1938 compil\u00f2 il foglio di iscrizione alla facolt\u00e0 di medicina. A tale proposito, racconta un aneddoto: mentre attendeva allo sportello per la compilazione del modulo, fu preso dal dubbio se non fosse meglio iscriversi alla facolt\u00e0 di scienze. Per pigrizia decise per\u00f2 di non compilare un altro modulo e iniziare una nuova fila. Col senno di poi si trov\u00f2 a non pentirsi della scelta di medicina: se si fosse iscritto alla facolt\u00e0 di scienze, due anni dopo sarebbe stato chiamato alle armi e la sua vita sarebbe stata molto diversa, probabilmente lontana dalle ricerche che l'hanno reso famoso.\nNei suoi studi, paradossalmente, ricorda di aver provato una strana fobia verso le leggi di Mendel.\nNel secondo anno fu nominato \u201c\"allievo interno\"\u201d all'Istituto di Anatomia, il che gli permise di seguire le lezioni di Giuseppe Levi (tra i cui allievi vi furono tre importanti premi Nobel come Salvador Luria, Renato Dulbecco e Rita Levi-Montalcini). In seguito all'espulsione di Levi dalla facolt\u00e0, in applicazione delle leggi razziali fasciste, Luca Cavalli-Sforza non si abbatt\u00e9 e decise di proseguire gli studi al Collegio Ghislieri di Pavia, scuola di fama e prestigio nazionale.\nGli anni al Ghislieri furono caratterizzati da un'\"insolita libert\u00e0 intellettuale\" (\u201cinsolita\u201d perch\u00e9 spesso repressa dalla dittatura fascista del periodo). Qui fece amicizia con Giovanni Magni, suo collega di medicina, con il quale decise di intraprendere le prime ricerche, ma l'universit\u00e0 italiana, privata di molti professori ebrei che vantavano bravura e posizioni eccellenti, era in grave declino e crisi. E il Ghislieri a Pavia non era esente da questa crisi, dovuta anche alle cattedre ereditate per servilismo da alcuni nuovi professori. Per fortuna per\u00f2 c'erano ancora persone valide, come il professor Emilio Veratti, che fu tra i primi a consigliargli, attraverso libri e articoli, di seguire la strada della \"genetica italiana\".\nNel frattempo iniziarono le prime \"ricerche batteriologiche\" con l'amico Magni sul bacillo del carbonchio, ricerche che portarono Cavalli-Sforza in Germania a lezione dal professor Prigge, in un periodo storico molto fortunato per il ricercatore (1942). In seguito Cavalli-Sforza prosegu\u00ec i suoi studi all'Istituto di Anatomia di Torino, dove conobbe il suo primo amore, ma soprattutto, un professore che sazi\u00f2 la sua sete di poter seguire un maestro degno di nota il quale era Adriano Buzzati-Traverso (fratello del famoso scrittore Dino Buzzati).\nCon quest'ultimo iniziarono le ricerche sulla Drosophila melanogaster, il moscerino pi\u00f9 famoso della storia della genetica, per la facilit\u00e0 con cui si individuano al microscopio i suoi cromosomi. Trasferitosi per ulteriori studi a Berlino, Buzzati convinse Cavalli e Magni a seguirlo al Berlin Buch (oggi Max Planck Institute), guidato allora dal famoso genetista russo Nikolaj Wladimirovic Timofeeff-Ressovsky. Questa visita illumin\u00f2 il futuro di Cavalli-Sforza, che da l\u00ec decise che la sua strada sarebbe stata la genetica.\nLa fine degli anni universitari, l'ingresso nella professione e gli studi sui batteri.\nScampato per un pelo all'arresto da parte delle truppe tedesche durante i suoi vari spostamenti, Cavalli-Sforza decise di seguire Buzzati nella sua nuova sede a Pallanza, all'Istituto di Idrobiologia. Il trasferimento gli permise di proseguire i suoi studi indisturbato negli anni della Guerra. Nel frattempo si era fidanzato e poi sposato, a 23 anni, con Albamaria Ramazzotti, nipote di Buzzati. Nel gennaio del 1946 ebbero il primo figlio Matteo. Seguiranno poi Francesco, Tommaso e infine Violetta. Si era anche reso conto di essersi interessato troppo facilmente alla carriera di ricercatore senza nemmeno aver provato, almeno per un po', a fare il medico. Vi si dedic\u00f2 dunque, ma dopo qualche breve esperienza, cap\u00ec che erano ancora una volta i microscopi ad affascinarlo. Inoltre, conscio del fatto che l'istruzione matematica ricevuta al liceo non era stata sufficiente, inizi\u00f2 a studiare statistica, nella convinzione che ci\u00f2 potesse di molto giovare ai suoi futuri studi. E cos\u00ec fu. Di fondamentale importanza anche la collaborazione con Ronald Fisher, \"padre\" della \"statistica moderna\" (divenuto \u201cSir Ronald\u201d), che Cavalli Sforza ebbe la fortuna di conoscere nel 1948 all\"'VIII Congresso internazionale di genetica\" a Stoccolma, e grazie ad una breve permanenza nel Regno Unito.\nQuando collabor\u00f2 ad alcuni studi di Fisher a Cambridge, questi gli fece noto il proprio desiderio di realizzare la mappa cromosomica relativa agli esseri umani. Con Sir Ronald, su suo suggerimento, Cavalli ha ideato e praticato nuovi metodi e teorie di indagine. Proseguendo poi gli studi sulle ricombinazioni dell'Escherichia coli assieme a Joshua Lederberg, gli sembr\u00f2 che tutto procedesse per il meglio e confermasse la speranza di Fisher di giungere a una teoria matematica del crossing-over. Incrociando un batterio della \"serie Hfr\" (high frequency of recombination) con un batterio a cellula tonda e immobile, i due scienziati notarono che i due batteri si tenevano a una certa distanza e che uno dei due utilizzava una \u201c\"corda\"\u201d per agganciarsi all'altro.\nMa le sorprese sulla sessualit\u00e0 batterica non finirono qui. Successivamente, in seguito ad altre osservazioni, lo studioso not\u00f2 che la sessualit\u00e0 veniva quasi innestata tra un batterio e l'altro come un virus: si trattava di sessualit\u00e0 infettiva? A quanto pare vi era un gene che trasmetteva la sessualit\u00e0. Le teorie e gli studi di Cavalli-Sforza, Lederberg e Hayes dovettero per\u00f2 scontrarsi con lo \"scetticismo\" (che generava anche isolamento) da parte di alcuni studiosi, e anche con il \"razzismo\" di altri (\u201cMa come si pu\u00f2 credere a queste fantasie: quando si vede che a proporle \u00e8 Cavalli, un italiano, Lederberg, un ebreo, e Hayes, un irlandese?\u201d). Gli studi sui batteri comunque proseguirono.\nLa carriera nell'universit\u00e0 italiana: dai batteri alla deriva genetica.\nDopo due anni e mezzo passati nel Regno Unito, nel 1950 Luca Cavalli-Sforza rientr\u00f2 in Italia, e gli fu offerto di insegnare statistica a Pavia (quando ormai da tempo egli lavorava \"all'Istituto Sieroterapico Milanese\"). Nel 1951 inizi\u00f2 il suo incarico come professore di genetica e microbiologia all'Universit\u00e0 di Parma, dove conobbe Danilo Mainardi (oggi famoso per i suoi studi di etologia), Antonio Moroni (appassionato di ecologia) e Bruno Schreiber (professore di zoologia). Con Mainardi e Schreiber avvi\u00f2 studi sull'evoluzione degli uccelli, e grazie a Moroni riusc\u00ec ad ottenere materiale di interesse genetico che proveniva dagli archivi della Chiesa, attraverso il quale si appassion\u00f2 nella ricostruzione delle genealogie degli abitanti di Riana. Nel 1954 un funzionario della Rockefeller Foundation gli propose di proseguire le sue ricerche a Madison, dove la Rockefeller avrebbe finanziato i suoi studi. Cavalli-Sforza accett\u00f2 e lo stesso anno si trasfer\u00ec a Madison, dove gi\u00e0 insegnava l'amico Lederberg. Tornato che fu dagli Stati Uniti d'America, la Rockefeller gli propose ancora un contratto di ricerca da svolgere sull'argomento che pi\u00f9 lo interessasse e senza dover abbandonare Parma. In quel periodo Cavalli-Sforza si era appassionato anche agli studi sulla \"\u201cderiva genetica\u201d\", in base alla quale veniva studiata la variazione casuale delle proporzioni dei geni in popolazioni diverse. Approfondire la deriva genetica significava aprire un ramo nuovo negli studi, del tutto inesplorato, e Cavalli Sforza decise che la sua ricerca finanziata dalla Rockefeller avrebbe avuto come oggetto gli studi della deriva genetica nella popolazione della val Parma. Con l'aiuto di Moroni, divenuto professore di scienze naturali al seminario arcivescovile, riusc\u00ec ad ottenere un certo numero di campioni da studiare: fra 30 e 50 per parrocchia e in 75 parrocchie diverse. I dati raccolti, dimostravano una variazione nettamente superiore in montagna, e intermedia in collina, rispetto a quella registrata in pianura. Nel 1965 lo studioso invit\u00f2 a Parma Motoo Kimura, un genetista botanico che era diventato anche matematico di fama internazionale per i suoi studi sulla genetica delle popolazioni. Con lui prosegu\u00ec quest'esperienza di studio. I risultati delle ricerche nella provincia di Parma, sono stati di recente pubblicati con la collaborazione di Antonio Moroni e Gianna Zei in un libro \"\u201cConsanguinity, Inbreeding and Genetic Drift in Italy\u201d\". Nel 1962 Luca Cavalli Sforza \u00e8 diventato \"\u201cprofessore straordinario\u201d\" di genetica. Con non pochi problemi, tuttavia, dovuti ai giochi di potere che caratterizzano la burocrazia delle universit\u00e0 italiane. Divenuto direttore del Dipartimento di genetica in un laboratorio del CNR, in seguito ne affid\u00f2 la direzione ad Arturo Falaschi.\nLe ricerche sull'evoluzione umana.\nCome ha spesso ammesso di persona, dopo gli studi di genetica nella val di Parma gli venne il desiderio di sviluppare una ricerca che interessasse l'evoluzione dell'uomo dal principio ad oggi. E cos\u00ec fece. Il problema principale da risolvere era quello di ricostruire \"l'albero evolutivo del genoma umano\". Luca Cavalli-Sforza decise di farsi aiutare da un allievo di Fisher, Anthony Edwards. Lo invit\u00f2 quindi a Pavia e gli chiese di procurarsi attraverso Arthur Ernest Mourant (dell'Istituto Lister di Londra) le informazioni necessarie sui gruppi sanguigni delle popolazioni del mondo, che Mourant stesso aveva catalogato. Nel 1963 da l\u00ec arrivarono a creare il primo albero evolutivo. Risult\u00f2 allora evidente che la massima differenza riscontrabile era fra africani e aborigeni australiani, i due gruppi che rappresentavano i poli estremi della variazione. Ipotizzando che la differenziazione massima si fosse prodotta da Est ad Ovest. Inoltre, i rami degli europei e degli asiatici erano pi\u00f9 corti di quelli africani ed australiani. Attraverso i dati antropometrici, quelli derivati dalla morfologia di ognuno di noi, e considerando anche il peso che le variazioni climatiche hanno sulla nostra costituzione, gli studi proseguirono. Quell'anno stesso Cavalli-Sforza fu invitato alla sessione generale del \"Congresso internazionale di genetica\" all'Aia. In quella occasione, risult\u00f2 chiaro che il drift (la \u201cderiva genetica\u201d) aveva anch'esso un ruolo fondamentale nello studio condotto da Cavalli Sforza.\nCon Anthony Edwards e Alberto Piazza egli riusc\u00ec a dimostrare che le analisi dei dati riscontrate utilizzando gli alberi evolutivi, combaciavano con quelle eseguite dall'analisi delle \u201c\"componenti principali\"\u201d (le cosiddette \"CP\"). Sempre con Edwards, Cavalli-Sforza scrisse due articoli, uno di tassonomia e uno di genetica, pubblicati nel 1964, in cui si rendevano pubblici gli studi condotti attraverso la teoria degli alberi. Sforza stesso defin\u00ec lo studio prodotto come una ricerca di tipo \u201cmultidisciplinare\u201d, perch\u00e9 in essa ci si era serviti di informazioni provenienti dall'archeologia, dall'antropologia culturale, dall'etnografia, dalla demografia e dalla linguistica.\nNegli anni sessanta, mentre insegnava a Parma e a Pavia, Cavalli-Sforza aveva condotto anche una ricerca sui Pigmei. Era stato affascinato da questa popolazione cos\u00ec gentile e laboriosa, che si era prestata (superate le difficolt\u00e0 iniziali) a numerosi prelievi sanguigni, diventati utilissimi per il proseguimento degli studi sull'evoluzione umana. il ricercatore aveva concentrato per un breve periodo i suoi studi anche sulle prime tracce neolitiche in Italia (i Nuraghi di Sardegna, le Specchie della Puglia), impegnandosi in studi archeologici che gli permisero quindi di partecipare al \"Congresso di archeologia\" a Mamaia, in Romania, nel 1970. Attraverso successivi studi Sforza si occup\u00f2 della diffusione dell'agricoltura, poi della diffusione culturale della ceramica. Tali ricerche, condotte con Albert Ammerman, gli procurarono non poche polemiche con Brian Sykes che nel 1996 accus\u00f2 Cavalli-Sforza e Bodmer di aver sostenuto in un libro del 1976 che la diffusione fosse solo demica.\nNegli anni ottanta l'attenzione del ricercatore si spost\u00f2 dai pigmei ai Boscimani, per condurre indagini sull'evoluzione utilizzando le variazioni di Dna, ma le sue ricerche sul DNA mitocondriale si conclusero presto perch\u00e9 Allan Wilson, a Berkeley, utilizzando come sorgente del Dna la placenta, aveva trovato una nuova strada, pi\u00f9 proficua, per quel tipo di studi.\nCavalli-Sforza inoltre per qualche tempo prov\u00f2 anche ad occuparsi di malattie genetiche, partendo dalla ricerca del gene responsabile della fibrosi cistica, che fu poi trovato da Lap-Chi Tsui; prosegu\u00ec con la neurofibromatosi, ma fu battuto sul tempo da Mark Skolnick. L'ultima sua ricerca di questo genere riguard\u00f2 l'autismo, con la collaborazione dello psichiatra di Stanford Roland Ciaranello.\nAttraverso le indagini evolutive sulle popolazioni africane e gli studi archeologici, in seguito Cavalli-Sforza si \u00e8 occupato dell'evoluzione culturale, individuando nel linguaggio il motore e il testimone di tale evoluzione. Egli si \u00e8 interessato quindi delle \"relazioni tra genetica e linguistica.\" Utilizzando i precedenti modelli degli alberi evolutivi not\u00f2 che le due maggiori superfamiglie proposte dai linguisti, l'eurasiatica e la nostratica corrispondevano ai rami principali dell'albero. Anche queste ricerche incontrarono dapprima lo scetticismo della comunit\u00e0 scientifica. Esse sono contenute nel lavoro, iniziato nel '78, che diverr\u00e0 famoso con la sigla \"HGHG\", ovvero \u201c\"History and Geography of Human Genes\"\u201d. Questi risultati hanno influenzato le teorie di Jared Diamond.\nLa carriera universitaria negli Stati Uniti d'America.\nNel 1960, su invito di Lederberg, tenne un corso di due mesi a Stanford sulla genetica delle popolazioni umane, che ripet\u00e9 dopo due anni con Walter Bodmer. Dopo il secondo corso, gli fu offerta la cattedra di genetica a Stanford. Nel biennio tra il 1968 e il 1969 si spost\u00f2 \u201cin prova\u201d con la famiglia negli Stati Uniti d'America e dal 1971 inizi\u00f2 a insegnare a Stanford stabilmente.\nLe ricerche degli ultimi anni hanno fornito buona parte del materiale per il libro divulgativo \"Chi siamo. La storia della diversit\u00e0 umana\" (Mondadori, 1993) scritto insieme al figlio Francesco.\nStudi scientifici.\nCavalli-Sforza \u00e8 stato uno dei primi genetisti a chiedersi se i geni dell'uomo moderno contengano ancora una traccia della storia dell'umanit\u00e0. Ha dato inizio ad un nuovo campo di ricerca combinando la demografia con le analisi dei gruppi sanguigni nella popolazione. I suoi studi hanno permesso di ritrovare nell'attuale patrimonio genetico dell'uomo i segni lasciati dai grandi movimenti migratori del passato e delle societ\u00e0 multietniche.\nCritiche.\nGli studi di Cavalli-Sforza, in special modo il suo ambizioso Human Genome Diversity Project, hanno ricevuto negli anni molte critiche, tra cui le accuse di neocolonialismo e biopirateria.\nIl linguista Bill Poser nel blog \"Language Log\" ha criticato alcuni commenti di Cavalli-Sforza riguardo alla linguistica, in particolare i punti in cui si rif\u00e0 alle teorie dei linguisti Merritt Ruhlen e Joseph Greenberg, che nei loro studi hanno raggruppato i linguaggi del mondo in grandissime famiglie, usando spesso (specialmente per quanto riguarda lingue di cui non abbiamo tradizione scritta e che sono state poco indagate) criteri giudicati da alcuni studiosi poco scientifici o discutibili. Queste ipotetiche \"mega-famiglie\" linguistiche sono, nello studio di Cavalli-Sforza, il punto di partenza per la comparazione con classificazioni genetiche di eguale scala della popolazione umana.\nRiconoscimenti.\n\u00c8 stato socio nazionale dell'Accademia dei Lincei per la classe delle Scienze Fisiche, membro ordinario della Pontificia Accademia delle Scienze., socio onorario della Societ\u00e0 italiana di biologia evoluzionistica.\nBibliografia.\n\"Stone, Linda; Lurquin, Paul F. (2005). A Genetic and Cultural Odyssey: The Life and Work of L. Luca Cavalli-Sforza. New York: Columbia University Press. ISBN 978-0-231-13396-8. Lay summary (October 23, 2010).\""}
{"id": "302014", "revid": "767487", "url": "https://it.wikipedia.org/wiki?curid=302014", "title": "Aplacophora", "text": "Il termine Aplacofori \u00e8 usato in alcune classificazioni meno recenti per indicare una classe di Molluschi comprendente specie caratterizzate da corpo vermiforme, piede, nefridi e cavit\u00e0 palleale ridotti, conchiglia assente. In passato ritenuti Echinodermi oloturoidei, sono stati collocati fra i Molluschi solo nel 1875. Gli Aplacofori riuniscono quelle che secondo molti autori rappresentano due classi differenti: i Solenogastri e i Caudofoveati. \nLa concezione degli Aplacofori come gruppo monofiletico \u00e8 un argomento tutt'oggi in discussione, cos\u00ec come \u00e8 probabilmente innaturale il raggruppamento degli Anfineuri (o Aculiferi), comprendente Aplacofori e Poliplacofori."}
{"id": "302018", "revid": "121167036", "url": "https://it.wikipedia.org/wiki?curid=302018", "title": "Milestone (project management)", "text": "Milestone \u00e8 un termine inglese che letteralmente significa pietra miliare. Nella forma inglese, il termine viene utilizzato soprattutto in discipline tecniche come ingegneria del software o project management.\nIndica importanti traguardi intermedi nello svolgimento del progetto. Molto spesso sono rappresentate da \"eventi\", cio\u00e8 da attivit\u00e0 con durata zero o di un giorno, e vengono evidenziate in maniera diversa dalle altre attivit\u00e0 nell'ambito dei documenti di progetto. Esempi di \"milestone\" sono: la fine dei collaudi di un impianto, la firma di un contratto, il varo di una nave, la fine delle opere di muratura di un edificio, eccetera.\nUtilizzo del termine.\nIl termine milestone viene tipicamente utilizzato nella pianificazione e gestione di progetti complessi per indicare il raggiungimento di obiettivi stabiliti in fase di definizione del progetto stesso.\nNei casi di progetti regolati da standard di qualit\u00e0 il raggiungimento delle milestone viene decretato tramite documenti ufficiali redatti dai vari attori del progetto e monitorato tramite metriche attraverso le quali risulta possibile fornire una stima della bont\u00e0 del progetto e del suo stato di avanzamento. \nIl termine milestone pu\u00f2 anche essere usato per indicare un progetto \"pietra miliare\" svolto da un'azienda, quindi qualcosa di molto importante che rimarr\u00e0 nella sua storia. \nRappresentazione grafica.\nEsistono pure strumenti grafici per rappresentare le milestone di un progetto: ad esempio il diagramma di Gantt.\nIl Gantt viene dedotto da una work breakdown structure (WBS) che scompone su tre livelli le fasi di un processo fino alle attivit\u00e0 elementari, anche dette work action. Il Gantt pu\u00f2 essere fatto per ogni livello dell'albero WBS: al massimo dettaglio, riguarda le attivit\u00e0 elementari.\nPer ogni fase/attivit\u00e0, riporta una data attesa di conclusione, una data al pi\u00f9 presto e una al pi\u00f9 tardi, che sono una deviazione standard non necessariamente simmetrica della data attesa.\nSulla base di questo Gantt \u00e8 possibile redigere il PERT, grafo che riporta numero dell'attivit\u00e0, durata attesa, al pi\u00f9 presto e al pi\u00f9 tardi, calcolate per differenza rispetto all'attivit\u00e0 consecutiva.\nQuesti grafici, detti cammini di Eulero, vengono ottimizzati nel rispetto dei vincoli di precedenza fra attivit\u00e0, con la funzione obiettivo di minimizzare la durata dell'intero processo, che si ottiene mettendo in parallelo il maggior numero possibile di attivit\u00e0, oltre ad un bilanciamento delle durate attese assegnate a ciascuna. Esistono sia algoritmi esatti e teoremi sui grafi scoperti da Eulero, che algoritmi euristici (approssimati) per queste ottimizzazioni."}
{"id": "302021", "revid": "111433", "url": "https://it.wikipedia.org/wiki?curid=302021", "title": "Edda poetica", "text": "L'Edda poetica (Titolo originale: Eddukv\u00e6\u00f0i, anche nota come Edda in poesia, Edda maggiore, Edda antica o Canzoniere eddico) \u00e8 una raccolta di poemi in norreno, tratti dal manoscritto medioevale islandese \"Codex Regius\". Insieme alla \"Edda in prosa\" di Snorri Sturluson, dell\"Edda poetica\" rappresenta la pi\u00f9 importante fonte di informazioni a nostra disposizione sulla mitologia norrena e sulle leggende degli eroi germanici.\nIl \"Codex Regius\" fu scritto nel XIII secolo. Non si sa nulla della storia del manoscritto fino al 1643, quando fu scoperto da Brynj\u00f3lfur Sveinsson, vescovo di Sk\u00e1lholt, nel sud-ovest dell'Islanda. L'antico manoscritto conteneva 29 canti su d\u00e8i ed eroi, e Brynj\u00f3lfur ritenne con gioia di aver trovato la raccolta che aveva fornito a Snorri Sturluson le numerose citazioni esemplificative della sua \"Edda\". Il manoscritto si componeva di 45 fogli, con una grossa lacuna di 16 pagine dopo il trentaduesimo. La scoperta del \"Codex Regius\" sembr\u00f2 provare la correttezza di queste ipotesi. Al manoscritto mancava un titolo e Brynj\u00f3lfur lo chiam\u00f2 puntualmente \"Edda\" (riprendendo il nome dell'opera di Snorri). Da quel momento l'opera fu nota come \"Edda poetica\", mentre quella di Snorri come \"Edda in prosa\". Gli occorreva anche un autore e il vescovo pens\u00f2 che un'opera cos\u00ec importante era degna del dotto prete S\u00e6mundr Sigf\u00fasson (1056-1133), conosciuto dalla tradizione come un grande sapiente. Fece copiare il manoscritto e sulla copia scrisse di proprio pugno la pomposa epigrafe \"Edda S\u00e6mundi Multiscii\".\nIl vescovo Brynj\u00f3lfur don\u00f2 il Codex Regius al re danese (da qui il nome in seguito assegnato al manoscritto). Il volume fu conservato per secoli presso la Biblioteca Reale di Copenaghen; nel 1971 fu restituito all'Islanda.\nForma letteraria.\nL\"Edda poetica\" \u00e8 in versi legati da allitterazione. Il metro principale \u00e8 il \"fornyr\u00f0islag\", con variazioni basate sui metri \"m\u00e1lah\u00e1ttr\" e \"lj\u00f3\u00f0ah\u00e1ttr\". Il linguaggio dell'opera \u00e8 generalmente semplice e disadorno; le \"kenningar\", pur utilizzate, non sono frequenti o oscure come nella poesia scaldica.\nOrigine dell'opera.\nLa maggior parte dei poemi dell\"Edda\" sono certamente nati dalla tradizione dei menestrelli medioevali, e tramandati oralmente. Di nessuno di esse \u00e8 stato possibile individuare uno specifico autore.\nLa datazione dell\"Edda\" \u00e8 un altro argomento a lungo dibattuto dagli studiosi. Sebbene versi dell\"Edda\" appaiano in altre fonti, \u00e8 spesso difficile valutare se queste fonti stiano citando dl\"Edda\" stessa o se siano invece da essa citate. I pochi personaggi storici menzionati dall\"Edda\": per esempio Attila, forniscono un \"terminus post quem\"; la data dei manoscritti fornisce invece un (pi\u00f9 utile) \"terminus ante quem\" (il XIII secolo). In generale, la datazione deve essere fatta indipendente per ciascuna composizione raccolta nell\"Edda\", non essendovi alcuna garanzia che tutti i versi raccolti risalgano allo stesso periodo.\nAnaloghe difficolt\u00e0 riguardano l'identificazione del luogo d'origine dell\"Edda\". Poich\u00e9 l'Islanda non fu colonizzata prima dell'870, qualsiasi composizione precedente deve necessariamente provenire da altri luoghi, molto probabilmente dalla Norvegia. Eventuali poemi pi\u00f9 recenti, invece, sono probabilmente di origine islandese.\nGli studiosi hanno cercato di studiare il problema della localizzazione geografica dell\"Edda\" esaminando i riferimenti alla flora e alla fauna contenuti nel testo; ma anche questo approccio non ha dato risultati certi. Sebbene non vi siano lupi in Islanda, per esempio, \u00e8 certo che i poeti islandesi, discendenti dei norvegesi, conoscevano molto bene questa specie. Al contrario, l'apocalittica descrizione della V\u01eblusp\u00e1, che potrebbe ricordare un'eruzione vulcanica, non viene considerata prova certa di un'origine islandese dei versi.\nStruttura.\nI ventinove canti che compongono l\"Edda poetica\", di differente antichit\u00e0 e provenienza, possono essere divisi pi\u00f9 o meno in due categorie: i primi dieci canti sono di argomento sapienziale-mitologico e riguardano le imprese degli d\u00e8i; i seguenti diciannove sono di argomento eroico, incentrati - tranne il primo, il \"Carme di V\u00f6lundr\" - sulle gesta degli eroi dei V\u00f6lsunghi, tra cui spiccano Helgi e Sigur\u00f0r.\nPresenti solamente in manoscritti recenti rispetto al Codex Regius, non anteriori al XVII secolo, sono, invece, altri due carmi eddici: \"Gr\u00f3galdr\" (\"Incantesimo di Gr\u00f3a\") e il \"Fj\u00f6lsvinnsm\u00e1l\" (\"Il lamento di Fj\u00f6lsvidhr\"), editi normalmente assieme col nome di \"Svipdagsm\u00e1l\" (\"Il lamento di Svipdagr\"). Lo \"Svipdagsm\u00e1l\" \u00e8 un poema epico simbolico che presenta varie similitudini con un canto canonico dell\"Edda poetica\": \"Sk\u00edrnism\u00e1l\" (\"Il discorso di Sk\u00edrnir\").\nParte del contenuto della lacuna di 16 pagine pu\u00f2 essere ricostruito confrontando il manoscritto dell\"Edda\" con la \"Saga dei Volsunghi\".\nEdda minore.\nA questi canti, contenuti nel manoscritto del Codex Regius, possono essere aggiunti altri canti mitologici, di diversa provenienza, a cui ci si riferisce in genere come \"Edda minore\":"}
{"id": "302022", "revid": "287204", "url": "https://it.wikipedia.org/wiki?curid=302022", "title": "Parachimica", "text": ""}
{"id": "302037", "revid": "21371", "url": "https://it.wikipedia.org/wiki?curid=302037", "title": "Edda maggiore", "text": ""}
{"id": "302041", "revid": "2153076", "url": "https://it.wikipedia.org/wiki?curid=302041", "title": "Josh Groban (album)", "text": "Josh Groban \u00e8 l'album omonimo del cantante Josh Groban."}
{"id": "302042", "revid": "287204", "url": "https://it.wikipedia.org/wiki?curid=302042", "title": "Ferocactus", "text": "I Ferocactus sono un genere di piante succulente appartenenti alla famiglia delle Cactaceae (sottofamiglia Cactoideae, trib\u00f9 Cacteae). La pianta si presenta di forma globosa per poi diventare cilindrica in et\u00e0 adulta (anche se alcune specie rimangono globose o globose-schiacciate). In habitat le piante possono misurare dai circa 30\u00a0cm. di altezza e diametro del \"Ferocactus viridescens,\" fino ad arrivare eccezionalmente ad altezze di 4 metri e 80\u00a0cm. di diametro (\"Ferocactus diguetii\"). Le spine sono forti, dure, diritte, pi\u00f9 o meno uncinate all'apice, di colore rosso, rosso-marrone o gialle. I fiori che si formano all'apice della pianta sono di forma campanuliforme variamente colorati dal rosso al giallo, arancioni o viola. Originariamente quasi tutte le specie erano classificate nell'allora vasto genere Echinocactus poi successivamente furono distaccate da esso per alcune differenze nei fiori, nei frutti e nei semi. Il nome generico di questo genere (fondato da Britton e Rose nel loro classico lavoro \"The cactaceae\" pubblicato in quattro volumi tra il 1919 e il 1923) deriva dalla parola ferus-wild, fierce (feroce) e cactus, in riferimento alle spine molto dure e taglienti. I Ferocactus sono piante robuste ed amanti del sole in grado di sopportare anche parecchi mesi di siccit\u00e0. In coltivazione molte specie non possono raggiungere le dimensioni dei luoghi d'origine ma con un appropriato metodo di coltura ed una adeguata esposizione, si possono ottenere piante sane, di ragguardevoli dimensioni, con spine robuste e in grado di giungere a fioritura. \nL'habitat dei Ferocactus \u00e8 principalmente il Messico, in particolar modo la Baja California ed alcune sue isole, inoltre l'areale di questo genere si estende anche nelle aree desertiche degli Stati Uniti, specificatamente in California, Nevada, Nuovo Messico, Texas e Utah."}
{"id": "302044", "revid": "834", "url": "https://it.wikipedia.org/wiki?curid=302044", "title": "European Free Trade Association", "text": ""}
{"id": "302052", "revid": "120145142", "url": "https://it.wikipedia.org/wiki?curid=302052", "title": "Wind Jet", "text": "La Wind Jet \u00e8 stata una compagnia aerea a basso costo italiana nata nel 2003 a Catania per volont\u00e0 di Antonino Pulvirenti, imprenditore di Belpasso, della grande distribuzione alimentare Fort\u00e8 e per alcuni anni presidente del . Ha operato con una flotta di 13 Airbus su rotte nazionali e internazionali soprattutto verso il nord ed est Europa. La sede legale era a Catania, e le basi operative erano situate presso gli aeroporti di Catania, Palermo e dal 2011 di Rimini-Miramare. Wind Jet \u00e8 stata la prima compagnia low cost italiana, con oltre 2.900.000 passeggeri trasportati nel 2008. Dall'11 agosto 2012, a causa di problemi finanziari, la compagnia ha cessato le proprie operazioni.\nStoria.\nLa crisi del 2012 e la tentata fusione con Alitalia.\nIl 25 gennaio 2012, Alitalia ha dichiarato di volersi fondere con Wind Jet e Blue Panorama, fusione che diventa concreta il 13 aprile 2012, in quella data \u00e8 stato firmato il contratto per l'acquisizione, da parte del Gruppo Alitalia, di attivit\u00e0 della compagnia. Al contrario con la compagnia Blue Panorama non \u00e8 stato raggiunto un accordo in merito al progetto di integrazione. Il 26 aprile successivo, la Wind Jet ha disposto la procedura di mobilit\u00e0 per tutti i 504 dipendenti, denunciando perdite economiche pesantissime. Alla fine del luglio 2012, l'acquisizione si complica: l'autorit\u00e0 garante della concorrenza e del mercato - l'antitrust italiana - d\u00e0 parere favorevole alla acquisizione della compagnia da parte di Alitalia, a patto che quest'ultima ceda alcune licenze di volo (i cosiddetti \"slot\") da e per l'aeroporto di Milano-Linate. Con queste condizioni, Alitalia ha valutato di rimetterci nell'operazione 20 milioni di euro il primo anno e 30 il secondo e per questa ragione ha chiesto ai proprietari di Wind Jet garanzie relativamente ai debiti contratti. L'amministratore delegato di Wind Jet, Stefano Rantuccio, ha per\u00f2 accusato Alitalia di voler ottenere migliori condizioni economiche nell'acquisizione, dopo il pronunciamento della autorit\u00e0 sulla concorrenza. In risposta a queste dichiarazioni, Alitalia ha annunciato di voler recedere dai suoi piani di acquisizione pochi giorni dopo nel mese di agosto 2012. A questo punto l'Ente nazionale per l'aviazione civile (ENAC) il 10 agosto inoltra una richiesta di garanzie a Wind Jet di solvibilit\u00e0 nei confronti dei creditori e di regolarit\u00e0 nelle operazioni di volo, altrimenti minaccia la sospensione della licenza dal 13 agosto successivo. L'ENAC ha anche chiesto di cessare l'emissione di biglietti, provvedimento che WindJet ha adottato chiudendo il sito web. In data 11 agosto 2012 la compagnia decide di sospendere tutte le operazioni di volo.\nSecondo quanto riportato da \"Il Sole 24 Ore\", la crisi di Wind Jet sarebbe da imputare alla sfavorevole situazione economica internazionale, all'aumento del costo delle materie prime, ad alcuni incidenti ed eventi eccezionali, come ad esempio l'acquisto del brand Wind Jet dalla controllante Meridi per 10 milioni di euro.\nIl concordato del 2013.\nIl 19 ottobre del 2013 il 92% dei creditori ha votato per la ripresa dell'attivit\u00e0. L'accordo prevede la restituzione del 48% dei debiti ai creditori privilegiati e il 5% per tutti gli altri. Tale concordato \u00e8 stato possibile grazie all'intervento del presidente Antonino Pulvirenti, che ha messo a disposizione il capitale della holding Finaria spa, di cui \u00e8 il titolare.\nL'inchiesta della magistratura.\nNel luglio 2015 la procura di Catania iscrive nel registro degli indagati 14 persone, tra cui i vertici della societ\u00e0 con l'accusa di bancarotta fraudolenta.\nIl presidente Pulvirenti, insieme all'amministratore delegato Stefano Rantuccio, \u00e8 arrestato il 29 gennaio 2016 dalla Guardia di Finanza su disposizione del GIP del tribunale di Catania. Avrebbero aggravato lo stato di dissesto della Wind Jet s.p.a. per oltre 160 milioni di euro, tramite operazioni dolose compiute a partire dal 2005.\nFlotta.\nAl 16 agosto 2012 Wind Jet disponeva della seguente flotta:\nIn seguito alla sospensione delle operazioni di volo, alcuni mezzi sarebbero gi\u00e0 stati riconsegnati alle societ\u00e0 di leasing in Irlanda. [12 agosto 2012]\nServizi offerti.\nInflight magazine.\nWind Jet pubblicava il bimestrale di bordo \"Check-Out\", con redazione a Catania.\nAerotaxi.\nTramite il proprio brand, \"Wind Jet Platinum Line\", la Wind Jet offriva un servizio di aerotaxi con due esemplari di Piaggio P180 Avanti."}
{"id": "302053", "revid": "729019", "url": "https://it.wikipedia.org/wiki?curid=302053", "title": "Sabur\u014d Sakai", "text": "Fu un famoso asso dell'aviazione da caccia della Dai-Nippon Teikoku Kaigun K\u014dk\u016b Hombu, il servizio aeronautico della Marina imperiale giapponese, durante la seconda guerra mondiale. Sakai distrusse o danneggi\u00f2 almeno 60 aerei nemici, principalmente americani, che lo resero l'asso giapponese con il maggior numero di vittorie sopravvissuto alla guerra. \u00c8 difficile stabilirne il numero esatto, poich\u00e9 lo stesso Sakai non lo indic\u00f2 mai chiaramente, tuttavia Martin Caidin, coautore della sua autobiografia, arriva ad attribuirgli 64 vittorie.\nBiografia.\nOrigini ed Infanzia.\nSabur\u014d Sakai nasce il 26 agosto 1916 a Saga, sull'isola di Ky\u016bsh\u016b, ad una settantina di chilometri di distanza da Nagasaki da un'antica famiglia appartenente alla casta dei samurai. Alla met\u00e0 del XIX secolo, con la Restaurazione Meiji, il Giappone soppresse il sistema basato sulle caste e la famiglia Sakai si trov\u00f2 di colpo nell'indigenza e costretta al lavoro nei campi per sopravvivere. Nonostante le difficolt\u00e0 di questa nuova condizione Sakai viene allevato nel rispetto delle rigide norme espresse nel \"Hagakure\" e nel \"Bushid\u014d\" che erano alla base dell'addestramento del samurai: una vita totalmente dedicata al servizio della Patria e dell'Imperatore.\nRaggiunta l'et\u00e0 scolare Sakai viene inviato a studiare a Tokyo presso uno zio, dove per\u00f2 si dimostra un allievo scarsamente dotato nonostante le continue sollecitazioni della famiglia. Tornato a Saga nel 1933 decide di seguire la carriera militare per riscattare le proprie carenze scolastiche, motivo di umiliazione per tutta la famiglia.\nCarriera militare.\nSakai si arruola come recluta della Marina imperiale giapponese e viene destinato alla base navale di Sasebo dove, grazie agli insegnamenti del rigido codice \"Hagakure\", non ha difficolt\u00e0 ad adattarsi alla ferrea disciplina che vige alla base. Imbarcato come cannoniere sulla corazzata \"Kirishima\" ed in seguito sulla \"Haruna\", Sakai viene promosso in breve tempo al grado di sergente grazie alle sue elevate qualit\u00e0 militari e al suo sviluppato senso di disciplina. Nel 1936 viene ammesso alla scuola di aviazione della Marina a Tsuchiura conquistando uno dei settanta posti disponibili a fronte di oltre millecinquecento domande. Rapidamente emergono le non comuni qualit\u00e0 di Sakai come pilota di caccia legate principalmente alla sua capacit\u00e0 di visione complessiva dell'area di combattimento (Sakai non venne mai colto di sorpresa da alcun caccia nemico durante la guerra). Nel dicembre 1937 ottiene il brevetto di pilota militare e viene subito inviato in Cina dove il conflitto sino-giapponese continua a richiedere un sempre maggiore coinvolgimento da parte dell'aviazione.\nNel maggio 1938 abbatte, pilotando un caccia Mitsubishi A5M \"Claude\", il suo primo aereo nemico (un Polikarpov I-16) dando cos\u00ec inizio alla sua lunga serie di successi. Viene trasferito presso la base di Hankow nel maggio 1941 e riequipaggiato con il nuovo caccia Mitsubishi A6M \"Zero\" abbatte il suo primo caccia cinese con questo nuovo aereo eseguendo nel contempo un'intensa attivit\u00e0 di ricognizione sulle basi americane del Pacifico.\nSeconda guerra mondiale.\nIl 7 dicembre 1941, allo scoppio delle ostilit\u00e0 tra Stati Uniti e Giappone, Sakai \u00e8 impiegato in un attacco contro la base di Clark nelle Filippine che viene completamente distrutta. Il 10 dicembre 1941 Sakai riesce ad abbattere un bombardiere pesante Boeing B-17 Flying Fortress della United States Army Air Force, primo abbattimento da parte di forze giapponesi di questo tipo di aeroplano.\nNel gennaio 1942 viene trasferito a Tarakan nel Borneo dove partecipa alle operazioni volte alla conquista delle Indie orientali olandesi durante la fase di espansione giapponese.\nTrasferito presso la base di Lae, presso lo squadrone del tenente Jun'ichi Sasai, in supporto alla progettata conquista giapponese dell'importante localit\u00e0 di Port Moresby, il sottufficiale Sakai diviene in breve un asso rispettato sia dagli equipaggi di terra che compiono ogni sforzo per mantenere il suo aereo in costante efficienza, sia suoi gregari: Sakai non perse mai un gregario durante la guerra.\nL'8 agosto 1942 durante un combattimento sopra i cieli di Guadalcanal viene gravemente ferito all'occhio destro da parte del mitragliere di coda di un bombardiere statunitense Douglas SBD Dauntless e dopo un lungo volo verso le proprie basi, che assume i contorni della leggenda per le gravi condizioni del pilota, riesce ad atterrare a Rabaul. Immediatamente ricoverato ed inviato in Giappone, presso l'ospedale navale della base di Sasebo, perde l'occhio destro a seguito delle ferite riportate. Dopo un lungo ricovero, durato cinque mesi, Sakai viene destinato all'addestramento dei nuovi piloti da combattimento presso la base di Sasebo.\nNell'aprile 1944 viene assegnato nuovamente ad un reparto da caccia presso la squadriglia di Yokosuka impegnata nella difesa di Iwo Jima, dove nonostante le sue menomazioni riesce ad abbattere altri quattro aerei alleati. Ormai divenuto eroe nazionale Sakai viene promosso ufficiale per meriti di guerra, un onore concesso molto di rado dalle forze armate giapponesi.\nAnni post-bellici.\n\"\u201c Non ho dimenticato come si fa a volare. Se il Giappone dovesse avere ancora bisogno di me, se le forze nemiche dovessero stringere da vicino la nostra Patria, voler\u00f2 di nuovo. Ma prego fervidamente che non sia questa la ragione per la quale io debba ritornare a correre nei cieli.\u201d \"\nQueste frasi furono pronunciate nel 1956, dopo undici anni dalla fine della seconda guerra mondiale, dal pi\u00f9 grande asso dell'aviazione navale giapponese, sopravvissuto ad oltre duecento battaglie aeree, con sessantaquattro vittorie riportate contro l'agguerrita caccia statunitense, grazie alla sua eccezionale abilit\u00e0 di pilota.\nAlla fine della guerra, Sakai si trov\u00f2 in gravi ristrettezze economiche e con grande difficolt\u00e0 nel trovare un impiego a causa dei suoi trascorsi come fervente sostenitore della causa per la quale aveva combattuto. Dopo il 1952, grazie anche a molti ex-colleghi dell'aviazione di marina, apr\u00ec una piccola tipografia ed inizi\u00f2 ad essere invitato all'estero, soprattutto negli Stati Uniti, per incontrare i suoi antichi nemici, che malgrado ci\u00f2 gli resero una sincera considerazione. In collaborazione con Martin Caidin (creatore del personaggio \"Cyborg\", immortalato in TV come L'uomo da sei milioni di dollari, nonch\u00e9 storico dilettante dell'aviazione) scrisse un libro dal titolo \"Samurai!\", in cui narr\u00f2 le sue esperienze belliche e che divenne in breve tempo un best seller.\nAnni dopo ammise, in un'intervista al quotidiano \"Asahi Shinbun\" che fece molto scalpore, che fino alla sua promozione ad ufficiale, pur esaltato come eroe dai compagni e dai meccanici, era stato discriminato e quasi umiliato dai suoi superiori che in lui vedevano solo un sottufficiale, ciononostante, interiorizzando lo spirito della marina imperiale giapponese, accettava questa situazione anche quando significava essere discriminato nell'assegnazione di razioni alimentari, divise e paracadute.\nAll'epoca trovava la cosa bellicamente poco funzionale, poich\u00e9 ad un sottufficiale, per quanto asso e particolarmente bravo, non veniva riconosciuto alcun merito a differenza che in altre aeronautiche, rendendo pi\u00f9 difficile l'emulazione e conseguentemente diminuendo lo spirito aggressivo dei piloti (che comunque era sempre molto alto nelle forze armate imperiali).\nIn interviste successive, ed in particolar modo quella del 10 agosto 2000 alla \"The Associated Press\", le critiche di Sabur\u014d Sakai alla marina imperiale giapponese e al sistema imperiale si moltiplicarono.\nIn particolare espresse rabbia ed amarezza perch\u00e9 molti dei piloti suoi allievi del 1944 furono trasformati in kamikaze (ruolo a cui per un certo tempo fu destinato anche lui) oltre, soprattutto, a lamentare l'incapacit\u00e0 collettiva del Giappone di fare i conti con le responsabilit\u00e0 del proprio passato. In particolare trovava ipocrita che non si ammettessero i crimini di guerra e la follia stessa di aver trascinato il paese in una serie di conflitti (a partire dalla seconda guerra sino-giapponese) ingiustificabili ed aggressivi, il ruolo ambiguo della famiglia imperiale e la mancanza di scuse verso i caduti.\nSabur\u014d Sakai, anche per lo shock della guerra, si convert\u00ec al buddismo, divenne pacifista e rigorosamente vegetariano, approv\u00f2 (cosa rara per un giapponese della sua generazione) il matrimonio della figlia con un americano e parl\u00f2 pi\u00f9 volte in favore degli ideali democratici.\nSabur\u014d Sakai mor\u00ec il 22 settembre 2000 durante una conferenza presso la base navale di Atsugi colpito da un attacco cardiaco."}
{"id": "302056", "revid": "287204", "url": "https://it.wikipedia.org/wiki?curid=302056", "title": "Work breakdown structure", "text": "Con l'espressione inglese work breakdown structure (WBS), detta anche struttura di scomposizione del lavoro (traduzione letterale) o struttura analitica di progetto, si intende l'elenco di tutte le attivit\u00e0 di un progetto. Le WBS sono usate nella pratica del project management e aiutano il project manager nell'organizzazione delle attivit\u00e0 di cui \u00e8 responsabile.\nMolto spesso i progetti sono composti da migliaia di attivit\u00e0: per facilitare il lavoro di organizzazione delle varie attivit\u00e0 esistono delle WBS-tipo che elencano tutte le possibili attivit\u00e0 (generiche) per i progetti del rispettivo ambito. L'insieme delle attivit\u00e0 pu\u00f2 quindi essere confrontata con una \"checklist\".\nStruttura.\nLa work breakdown structure \u00e8 un albero gerarchico orientato al prodotto (o \"deliverable\") che viene suddiviso nel materiale, nel software, nei servizi, nei dati e nelle attrezzature che lo compongono. L'albero viene strutturato in base all'ingegneria di sistema che \u00e8 sviluppata nella fase iniziale dell'apertura del progetto. La WBS definisce il prodotto, o i prodotti, da sviluppare o da produrre. Essa mette in relazione con il prodotto finale e fra di loro gli elementi di lavoro che sono necessari alla sua realizzazione. La WBS pu\u00f2 articolarsi in un numero qualsiasi di livelli.\nPrincipi alla base della WBS.\nRegola del 100%.\nUno dei pi\u00f9 importanti principi alla base della WBS \u00e8 noto come \"Regola del 100%\". La \"Practice Standard for Work Breakdown Structures (Second Edition)\", edita dal Project Management Institute (PMI) definisce questa regola cos\u00ec:\nProgrammazione dei risultati, non delle azioni.\nSe il progettista della WBS tenta di comprendervi ogni dettaglio relativo alle azioni, probabilmente includer\u00e0 troppe azioni, o troppo poche. Troppe azioni eccederanno il 100% dei limiti del nodo superiore, mentre troppo poche non arriveranno a quella percentuale. Il modo migliore di seguire la regola del 100% \u00e8 di definire gli elementi della WBS in termini di risultati. Questo assicura che la WBS non dia raccomandazioni eccessive riguardo ai metodi, dando pi\u00f9 spazio al pensiero creativo dei partecipanti al progetto. Per i nuovi progetti di sviluppo, la tecnica pi\u00f9 comune per assicurare una WBS rivolta ai risultati \u00e8 di utilizzare una \"product breakdown structure\". Eventualmente la WBS pu\u00f2 risultare dal confronto di PBS e ABS, dove ABS \u00e8 un \"activity breakdown structure\". Progetti software \"feature driven\" possono utilizzare una tecnica simile, che impiega una \"feature breakdown structure\". Quando un progetto fornisce servizi professionali, una tecnica di uso comune \u00e8 di comprendere tutti i prodotti rilasciabili per creare una WBS orientata al prodotto. Le WBS che suddividono il lavoro in fasi di progetto (per esempio, fase di progetto preliminare, fase di progetto esecutivo) devono assicurare che le fasi siano chiaramente separate da qualcosa che definisca anche i criteri di delimitazione delle fasi stesse (per esempio, l'approvazione del progetto preliminare o del progetto esecutivo) che comunemente vengono denominati milestone.\nElementi reciprocamente esclusivi.\nIn aggiunta alla regola del 100%, \u00e8 importante che non ci siano sovrapposizioni nella definizione dei limiti tra due elementi della WBS. Tale ambiguit\u00e0 potrebbe infatti portare a raddoppiamenti di lavoro e fraintendimenti circa responsabilit\u00e0 e autorit\u00e0. Allo stesso modo, la sovrapposizione causerebbe probabilmente confusione riguardo alla gestione delle spese di progetto. Se i nomi degli elementi sono ambigui, un dizionario interno alla WBS torna utile per chiarire le distinzioni tra di essi. Il dizionario descrive ogni componente con milestone, prodotti, attivit\u00e0, limiti e talvolta date, risorse, costi, qualit\u00e0, ecc.\nLivello di dettaglio (granularit\u00e0) ed elaborazione progressiva.\nUn quesito fondamentale da porsi durante la progettazione di ogni WBS \u00e8 quando smettere di dividere il lavoro in elementi pi\u00f9 piccoli. Se gli elementi terminali sono troppo ampi, infatti, potrebbe risultare impossibile tenere traccia in modo efficiente delle prestazioni progettuali, se al contrario gli elementi sono troppo piccoli e quindi troppo numerosi, diventer\u00e0 difficile tenerne traccia, specialmente se il lavoro \u00e8 pianificato in un futuro piuttosto distante. Un compromesso soddisfacente pu\u00f2 essere trovato facendo ricorso alla tecnica dell'elaborazione progressiva, che permette ai dettagli della WBS di essere progressivamente ridefiniti prima che il lavoro inizi su ogni singolo elemento. Una forma di elaborazione progressiva, nei grossi progetti, \u00e8 nota come \"rolling wave planning\" (pianificazione ad aggiornamento costante) che stabilisce una pianificazione su una base temporale regolare per l'elaborazione progressiva. Nella pratica, un limite effettivo della granularit\u00e0 della WBS pu\u00f2 considerarsi raggiunto quando non \u00e8 pi\u00f9 possibile definire risultati di progetto pianificati, e i soli dettagli rimanenti sono azioni; a meno che queste azioni non possano essere ridefinite per conformarsi alla \"regola del 100%\", la WBS non dovrebbe essere ulteriormente suddivisa.\nSchema di codifica.\n\u00c8 di uso piuttosto comune numerare gli elementi della WBS in ordine sequenziale per metterne in risalto la struttura gerarchica. Per esempio, codice_1 identifica l'oggetto come elemento di livello 3, poich\u00e9 ci sono tre numeri separati da un punto decimale. Inoltre, lo schema di codifica aiuta a riconoscere gli elementi del WBS in ogni contesto scritto.\nEsempio di costruzione di una WBS.\nLa Figura 1 mostra una tecnica di costruzione di una WBS che dimostra quantitativamente la regola del 100%. All'inizio del processo di pianificazione, il project manager ha assegnato 100 punti all'intero progetto, che consiste nella progettazione e realizzazione di una bicicletta personalizzata. Al livello 2 della WBS, i 100 punti totali sono suddivisi in sette elementi comprensivi. Il numero di punti allocato ad ognuno \u00e8 frutto di un giudizio personale basato sullo sforzo richiesto: NON \u00e8 una stima del tempo occorrente. I tre elementi di dimensioni maggiori del livello 2 sono suddivisi al livello 3, e cos\u00ec via. L'elemento terminale pi\u00f9 grande del terzo livello rappresenta solamente il 17% del totale del progetto. Questi grandi elementi possono essere ulteriormente suddivisi usando la tecnica di \"elaborazione progressiva\" descritta sopra.\nTalvolta, lo schema di codifica WBS include un carattere di sottolineatura (\"_\") al termine del nome per identificare gli elementi terminali. Si tratta di un sistema utile poich\u00e9 le attivit\u00e0 pianificate (\"installare la camera d'aria e lo pneumatico\", per esempio) saranno assegnate agli elementi terminali invece che ai nodi superiori.\nIncidentalmente, questo metodo quantitativo \u00e8 collegato alla tecnica Earned Value Management.\n\u00c8 raccomandabile che il progetto sia iniziato con un software interattivo, per esempio un foglio elettronico, in grado di sommare automaticamente i punteggi assegnati. Un'altra pratica raccomandata \u00e8 discutere la stima dei punteggi con gli altri membri del project team, questa tecnica collaborativa aumenta la conoscenza della definizione dei limiti degli elementi e dei presupposti, e per una buona gestione del progetto il consenso circa il livello di granularit\u00e0 \u00e8 necessario.\nErrori e malintesi comuni.\nUna WBS non \u00e8 una lista completa di lavori, bens\u00ec una classificazione degli scopi del progetto.\nUna WBS non \u00e8 una pianificazione del progetto e non \u00e8 una lista in ordine cronologico. Infatti, perch\u00e9 una \"toolbox\" di pianificazione possa essere considerata completa, al \"processo iterativo di composizione/scomposizione\" (il ciclo \"top-down\" \u2192 \"bottom-up\" e viceversa) delle attivit\u00e0/produzioni (ABS, \"Activity Breakdown Structure\" / PBS \"Product Breakdown Structure\") e a quello di \"assegnazione\" delle responsabilit\u00e0 (rispetto alla OBS, \"Organizational Breakdown Structure\") devono seguire: \n\u00c8 sconsigliabile e considerato controproducente pianificare un progetto (per esempio usando un project management software) prima di progettare una WBS appropriata, sarebbe simile al voler pianificare le attivit\u00e0 di un cantiere edile prima ancora di completare il progetto dell'edificio. Senza concentrarsi sui risultati del progetto, \u00e8 molto difficile seguire la regola del 100% a ogni livello della gerarchia della WBS. Non \u00e8 possibile recuperare una WBS con definizioni improprie senza rifarla dal principio, per cui vale sempre la pena di completarla prima di iniziare qualunque altra pianificazione. \nUna WBS non \u00e8 una gerarchia organizzativa. Talvolta, i principianti commettono l'errore di creare una WBS fedele alla struttura organizzativa, mentre \u00e8 piuttosto comune che la responsabilit\u00e0 sia \"assegnata\" a elementi organizzativi, una WBS che ne rispecchi la struttura non \u00e8 descrittiva del progetto e non \u00e8 orientata ai risultati. Allo scopo, si veda anche: matrice di assegnazione responsabilit\u00e0.\nLa capacit\u00e0 della memoria a breve termine non dovrebbe influenzare la dimensione della struttura ad albero di una WBS. Alcune fonti di documentazione suggeriscono che ogni livello sia limitato a 5/9 elementi perch\u00e9 questo \u00e8 il limite teorico della memoria umana. Tuttavia, \u00e8 da ritenersi che questo consiglio sia un'applicazione errata delle teorie sui principi cognitivi (si veda: The Magical Number Seven, Plus or Minus Two), poich\u00e9 gli elementi di una WBS non sono dati interconnessi casualmente. La documentazione definitiva riguardo alle WBS non contengono questa raccomandazione. \u00c8 molto pi\u00f9 importante costruire un raggruppamento logico di risultati pianificati che preoccuparsi dei limiti della memoria umana a breve termine.\nIn questo senso pu\u00f2 essere utile realizzare una mappa mentale prima della WBS: essendo uno strumento di creativit\u00e0 aiuta a sviscerare alcuni aspetti che potrebbero rimanere reconditi con un approccio esclusivamente logico-razionale.\nLa realizzazione potrebbe essere affidata al singolo come al gruppo di lavoro; in ogni caso \u00e8 importante tenere a mente il principio secondo cui \"la mappa non \u00e8 il territorio\", per cui... la mappa mentale potr\u00e0 descrivere in modo molto parziale l'articolazione del discorso e avr\u00e0 invece soprattutto lo scopo di focalizzare l'attenzione sulla preparazione delle attivit\u00e0.\nSi noti che, bench\u00e9 la WBS abbia uno scopo pi\u00f9 denotativo, anche per essa vale il principio del dualismo mappa-territorio. \nAl di l\u00e0 della progressiva elaborazione dei dettagli, gli aggiornamenti della WBS richiede un controllo formale dei cambiamenti. Questo \u00e8 un altro motivo per cui una WBS dovrebbe essere orientata alla produzione di risultati (\"deliverable oriented\") e non alle prescrizioni di metodi: i metodi possono cambiare rapidamente, e lo fanno, ma le modifiche nei risultati pianificati richiedono un maggiore grado di formalit\u00e0. Se i risultati e le azioni si confondono a vicenda, il controllo dei cambiamenti pu\u00f2 essere troppo rigido per le azioni e troppo informale per i risultati."}
{"id": "302063", "revid": "1522738", "url": "https://it.wikipedia.org/wiki?curid=302063", "title": "Kirk e Luann Van Houten", "text": "Kirk e Luann Van Houten sono due personaggi della serie di cartoni animati \"I Simpson\".\nBiografia.\nSono i genitori di Milhouse, il migliore amico di Bart Simpson. Luann \u00e8 originaria di Shelbyville, la cittadina rivale di Springfield, come si scopre dalla puntata \"Limone di Troia\", e inoltre nell'episodio \"Due cuori due capanne\" si scopre che ha le sopracciglia finte come il figlio.\nA met\u00e0 del corso delle stagioni, Kirk e Luann sono divorziati, e la loro crisi che inizialmente faticava a palesarsi, scoppia durante una cena offerta da Marge e Homer Simpson a casa loro (episodio dell'ottava stagione \"A Milhouse Divided\", titolo italiano \"Due cuori due capanne\"). Kirk e Luann scoppiano in una furiosa litigata (la cui causa secondo Luann \u00e8 Milhouse) che si conclude con i due che abbandonano la cena e Luann che caccia di casa il marito. Kirk va a vivere negli squallidi appartamenti per scapoli a Springfield e non riesce a ricostruirsi una vita, preso com'\u00e8 dal lavoro per pagare gli alimenti alla moglie.\nLuann, dal canto suo, invece si gode la sua nuova vita, conoscendo molti uomini prestanti e famosi e avendo diverse storie d'amore. Inizialmente Kirk lavorava alla fabbrica di cracker della citt\u00e0 in qualit\u00e0 di dirigente (lavoro datogli da suo suocero, come viene detto nell'episodio sopracitato), ma in seguito al suo divorzio perde il lavoro, e intraprende cos\u00ec una serie di squallide professioni per guadagnarsi da vivere. Nella stessa puntata, durante il litigio Luann afferma che la completa incompetenza manageriale di Kirk ha causato la discesa in classifica della fabbrica al sesto posto ex aequo con la \"Tempo della tavola\" e dei \"Biscotti alleati\".\nDalla puntata della diciassettesima stagione \"Milhouse di Sabbia e Nebbia\", i due tornano finalmente insieme, causando tra l'altro una rottura momentanea tra Homer e Marge Simpson, che per\u00f2 Bart con l'aiuto di Milhouse e del piano di salvataggio, riuscir\u00e0 a fare tornare insieme. Nella puntata della diciannovesima stagione \"Millie l'orfanello\", dopo essersi riconciliati si risposano. Vengono ritenuti morti in mare durante una crociera, con grande tristezza del loro figlio. Ma vengono ritrovati sani e salvi su un'isola deserta.\nIn un episodio della ventiseiesima stagione si viene a sapere da Milhouse che i coniugi Kirk e Luann sono in realt\u00e0 cugini, ci\u00f2 ha portato una deformazione nel figlio (mostra infatti a Bart la sua lingua biforcuta da serpente). Ci\u00f2 non sembra coincidere in altri episodi."}
{"id": "302067", "revid": "438678", "url": "https://it.wikipedia.org/wiki?curid=302067", "title": "Il principe di Pennsylvania", "text": "Il principe di Pennsylvania (\"The Prince of Pennsylvania\") \u00e8 un film diretto dal regista Ron Nyswaner.\nTrama.\nRupert Marshetta ha una propria mente, \u00e8 frustrato con i suoi genitori, in particolare suo padre, e non si adatta agli altri giovani. \u00c8 anche innamorato di una donna anziana, Carla. Un giorno il pap\u00e0 dice a Rupert che si vede come il re della Pennsylvania, sua moglie come la regina e Rupert come il principe che erediter\u00e0 il suo regno. Mostra a Rupert un vecchio trailer e gli chiede se vende la terra, cosa farebbe con i soldi. Sempre pi\u00f9 frustrato da come sta andando la vita, Rupert progetta con Carla di rapire il padre per ottenere denaro per godersi un futuro insieme. \u00c8 tenuto nel vecchio trailer. Nel frattempo, Rupert scopre che la terra \u00e8 gi\u00e0 stata venduta e il denaro non si trova da nessuna parte. Il pap\u00e0 viene quindi portato nella miniera dove lavora e tenuto vicino a una toilette portatile. Rupert alla fine pensa che i soldi siano stati nascosti nella toilette, che \u00e8 incatenata chiusa. Prepara la dinamite per aprire la toilette. I soccorritori e la polizia arrivano sulla scena."}
{"id": "302078", "revid": "247222", "url": "https://it.wikipedia.org/wiki?curid=302078", "title": "Settembre nero", "text": ""}
{"id": "302083", "revid": "344503", "url": "https://it.wikipedia.org/wiki?curid=302083", "title": "Diabolik (film 1968)", "text": "Diabolik (\"Danger: Diabolik\") \u00e8 un film del 1968 diretto da Mario Bava.\n\u00c8 ispirato all'omonimo fumetto creato da Angela e Luciana Giussani e riprende le situazioni di alcuni episodi della serie a fumetti, in particolare quelli intitolati \"Sepolto vivo!\", \"Lotta disperata\" e \"L'ombra nella notte\".\n\u00c8 considerato da alcuni uno dei migliori film pop degli anni sessanta, un misto di pop art, optical art, psichedelia e futurismo, ed ha influenzato film come \"CQ\", diretto da Roman Coppola nel 2001. Coppola ha infatti dichiarato che il film di Bava gli \u00e8 servito per dare il \"mood audiovisivo\" al suo lungometraggio.\nTrama.\nDiabolik ruba dieci milioni di dollari davanti all'Ispettore Ginko, raggirandolo con l'ausilio di alcuni fumogeni, e fugge a bordo di un motoscafo e successivamente su una Jaguar nera, inseguito da un elicottero della polizia, entrando in una galleria dove l'attende a bordo di una Jaguar bianca la fidanzata Eva Kant. Seminati i poliziotti, i due giungono al loro rifugio sotterraneo.\nIntanto il ministro degli interni convoca una conferenza stampa e annuncia il ripristino della pena di morte per combattere il crimine. Diabolik ed Eva si recano sul posto, travestiti da giornalisti, e sprigionano del gas esilarante, provocando le risate di tutti i presenti. Il giorno dopo, il ministro si dimette e l'ispettore Ginko ordina una retata in grande stile contro l'impero criminale gestito dal boss Ralph Valmont; questi \u00e8 costretto a fare un patto con l'ispettore Ginko e promette di consegnare Diabolik alla polizia.\nDiabolik decide di regalare ad Eva una collana di smeraldi di propriet\u00e0 di lady Clark per il suo compleanno. Immaginando l'intenzione di Diabolik, l'ispettore Ginko fa circondare il castello di lady Clark dalla polizia. Diabolik indossa un costume bianco al posto del classico costume nero, si arrampica sulla torre del castello, e una volta entrato inganna i poliziotti inserendo una fotografia davanti alle telecamere e si impossessa della collana senza alcun problema.\nIntanto Valmont, grazie alla descrizione di una prostituta, ottiene un identikit di Eva, quindi la rapisce e chiede a Diabolik come riscatto dieci milioni di dollari e la collana di smeraldi. I due si incontrano per lo scambio sull'aereo di Valmont, il quale rivela a Diabolik che solo dopo la consegna degli smeraldi sar\u00e0 paracadutato sulla capanna dove Eva \u00e8 prigioniera, ma Diabolik si lancia con il paracadute trascinandolo con s\u00e9, e, in volo, gli fa ammettere che l'ispettore sa di questo appuntamento. Arrivato sul posto, Diabolik riesce a liberarla e uccide Valmont, quindi cade in uno stato di morte apparente ingerendo della droga; si risveglia all'obitorio, mentre sta subendo un'autopsia, e viene portato via da Eva, travestita da infermiera.\nIl nuovo ministro degli interni mette una taglia di un milione di dollari sulla testa di Diabolik; per tutta risposta, questi fa esplodere tutti i palazzi del fisco, provocando una crisi economica senza precedenti. Il nuovo ministro delle finanze appare in televisione, appellandosi al buon senso dei cittadini, perch\u00e9 spontaneamente si rechino a pagare le tasse, provocando per\u00f2 l'ilarit\u00e0 generale.\nLo Stato decide di fondere venti tonnellate di lingotti della riserva aurea in un unico grande lingotto d'oro del peso di venti tonnellate, che sar\u00e0 trasportato su un treno. Diabolik distrugge il treno facendolo precipitare in mare, quindi si immerge e recupera il lingotto con un sommergibile, portandolo al rifugio e fondendolo. L'ispettore Ginko riesce per\u00f2 a localizzare il rifugio e vi fa irruzione. Eva riesce a fuggire, mentre Diabolik viene investito da un getto d'oro fuso e immobilizzato.\nVestita a lutto, Eva si reca a rendere l'ultimo saluto al compagno, ridotto ad una statua, e viene raggiunta dall'ispettore Ginko. Approfittando di un attimo di distrazione dell'ispettore, Diabolik fa l'occhiolino ad Eva, dimostrando di essere ancora vivo, e una risata diabolica echeggia nel rifugio.\nProduzione.\nRegia.\n\"Diabolik\" usc\u00ec nel 1968 e si inser\u00ec nel filone fumettistico italiano, preceduto da \"Kriminal\", diretto da Umberto Lenzi nel 1966.\nIl produttore Dino De Laurentiis acquist\u00f2 i diritti del fumetto creato dalle sorelle Giussani e affid\u00f2 inizialmente la regia a Tonino Cervi. Dopo una settimana, Cervi venne licenziato.\nLa produzione si trovava in un periodo di crisi, intanto alle storie di Diabolik entra a collaborare il fumettista e futuro regista Corrado Farina amico di Pier Carpi, con conoscenze in famiglia Giussani, che si offr\u00ec per la regia, ma venne rifiutato a causa della poca esperienza, e allora propose, da fan del cinema Horror italiano, Mario Bava; quindi De Laurentiis offr\u00ec la regia a Bava, poich\u00e9 era un film che necessitava di molti effetti speciali e Bava era considerato uno dei migliori effettisti italiani. Bava era reduce dal film avventuroso \"I coltelli del vendicatore\" e accett\u00f2 la regia, ottenendo cos\u00ec il budget pi\u00f9 alto della sua carriera: 200 milioni di lire. Budget comunque relativamente basso per gli standard di De Laurentiis.\nCast.\nPer interpretare il personaggio di Diabolik fu scelto inizialmente Jean Sorel, che per\u00f2 faceva parte del cast scelto da Tonino Cervi, quindi con l'arrivo di Bava fu sostituito da John Phillip Law, che stava girando contemporaneamente \"Barbarella\", altro film prodotto da De Laurentiis. Le riprese di quel film per\u00f2 subirono dei ritardi, quindi De Laurentiis propose a Law di interpretare Diabolik.\nPer quanto riguarda il personaggio di Eva Kant fu inizialmente scelta una modella sconosciuta, amica di un uomo della produzione. Dopo una settimana fu per\u00f2 sostituita da Catherine Deneuve. Anche l'attrice francese fu per\u00f2 sostituita, poich\u00e9 Bava non gradiva la sua interpretazione e la Deneuve rifiutava di girare scene di nudo. Sul set arriv\u00f2 cos\u00ec Marisa Mell, che ottenne la parte.\nIl ruolo dell'ispettore Ginko and\u00f2 all'attore francese Michel Piccoli, mentre il personaggio di Ralph Valmont fu creato appositamente per il film e fu interpretato da Adolfo Celi, la cui voce \u00e8 poi doppiata da Emilio Cigoli.\nRiprese.\nLe riprese del film iniziarono l'11 aprile 1967 e terminarono il 18 giugno dello stesso anno.\nSul set ci furono molti screzi tra Bava e De Laurentiis, inerenti soprattutto le sequenze di violenza che Bava voleva inserire per rimanere fedele al fumetto. De Laurentiis lo convinse per\u00f2 a smorzarle, temendo la censura. Bava ebbe anche alcuni problemi con John Phillip Law, da lui considerato troppo anonimo.\nIl film fu girato in interni agli studi De Laurentiis, a Roma, mentre gli esterni furono girati tra Tor di Caldano e Torino.\nLe scenografie del film erano molto scarne. La grande caverna che fa da rifugio per Diabolik ed Eva Kant era in realt\u00e0 vuota. Tutti i dettagli furono inseriti da Bava tramite fotografie e pezzi di vetro applicate sull'obiettivo. Quando Law arriv\u00f2 sul set per girare la sequenza in cui Diabolik ed Eva entrano con la loro Jaguar nella caverna rimase sorpreso non vedendo nulla. Chiese quindi a Bava dove fosse la caverna e il regista lo condusse dietro una macchina da presa e gli fece vedere gli effetti che aveva preparato. Anche De Laurentiis rimase piacevolmente sorpreso da questi semplici ma efficaci effetti, tanto da dichiarare: \"\u00abDir\u00f2 alla Paramount che questo set ci \u00e8 costato 200.000 dollari!\u00bb\".\nAl termine delle riprese Mario Bava riusc\u00ec nella vera e propria impresa di non spendere tutto il budget a disposizione. De Laurentiis decise cos\u00ec di girare un sequel del film, affidandogli nuovamente la regia, ma Bava rifiut\u00f2 nettamente: \"\u00abMi ha chiamato per dirigere il seguito. Gli ho fatto dire che sono ammalato, invalido a letto, permanentemente\u00bb\", dichiar\u00f2 il regista. Infatti Bava non solo aveva trovato la lavorazione del film molto faticosa, ma non era neppure rimasto soddisfatto del risultato finale, perch\u00e9 lui avrebbe voluto realizzare un film pi\u00f9 violento e sanguinario, in linea con il fumetto, ma De Laurentis si era opposto.\nColonna sonora.\nLa colonna sonora del film, composta da Ennio Morricone, \u00e8 stata pubblicata solamente nel 2001 in due diverse edizioni su CD dalle etichette Pallottola Foro e Sycodelic. Precedentemente inedita, era stato pubblicato solamente il brano \"Deep Down\", interpretato da Christy (Maria Cristina Brancucci), come lato B del singolo \"Amore amore amore amore\", tratto dalla colonna sonora del film \"Un italiano in America\".\nDistribuzione.\nManifesti.\nLa realizzazione dei manifesti del film, per l'Italia, fu affidata al pittore cartellonista Renato Casaro.\nDate.\nIl film usc\u00ec in Italia il 24 gennaio 1968. In Francia fu distribuito il 12 aprile 1968.\nTitoli alternativi.\nIl film usc\u00ec negli Stati Uniti, nel Regno Unito e in Francia come \"Danger: Diabolik\", in Spagna come \"Diabolik\", in Germania Ovest come \"Gefahr: Diabolik\" e in Brasile come \"Perigo: Diabolik\".\nAccoglienza.\nCostato 200 milioni di lire, il film incass\u00f2 in totale 265 milioni (dunque recuperando di appena 65 milioni i costi di produzione), un introito assai inferiore rispetto alle aspettative prefissate, mentre molto pi\u00f9 soddisfacenti furono gli incassi all'estero, in particolare in Francia, paese co-produttore della pellicola. Comunque, deluso dagli incassi registrati in Italia, De Laurentiis accanton\u00f2 l'idea di realizzarne un sequel.\nCritica.\nAlla sua uscita, la critica cinematografica italiana si divise sul film. Tullio Kezich lo ritenne un film stupido, mentre Giovanni Grazzini scrisse: \"\u00abL'amalgama di avventura, di farsa, di sadismo e di nudit\u00e0 ne fa un film di moda\u00bb\".\nSempre nel periodo della sua uscita, suscit\u00f2 molto scalpore la scelta di Michel Piccoli per il ruolo dell'ispettore Ginko, poich\u00e9 tra l'attore e il personaggio dei fumetti non sussisteva alcuna somiglianza fisica. Pare che le stesse Sorelle Giussani avessero per\u00f2 suggerito che \"Ginko si riconosce per quello che fa, non per il suo volto\". Il giudizio delle creatrici di Diabolik si rivel\u00f2 in effetti esatto: le critiche dei fan infatti risparmiarono Piccoli e si concentrarono su Marisa Mell, identica a Eva Kant ma per nulla in parte.\nIn tempi recenti il film \u00e8 divenuto un \"cult movie\". Alberto Pezzotta scrive: \"\u00abPur restando un film su commissione, Diabolik si stacca dalla media degli analoghi film dell'epoca e riesce dove aveva fallito Modesty Blaise di Joseph Losey: vale a dire nel trasporre al cinema il mondo dei fumetti adottando lo stile delle ultime avanguardie artistiche\u00bb\". La rivista \"Nocturno\" scrive: \"\u00abGioiello nato per esigenze \"alimentari\" che, pur restando distante dalla materia trattata, invita a una rilettura pop del criminale in calzamaglia inventato dalle sorelle Giussani\u00bb\".\nAll'estero il film fu invece subito amato, soprattutto in Francia. La prestigiosa rivista francese \"Cahiers du cin\u00e9ma\" apprezz\u00f2 molto il film, scrivendo: \"\u00abGli effetti anamorfici, gli sbandamenti di ordine percettivo in ogni inquadratura, la costante discontinuit\u00e0 spazio temporale, concorrono alla costruzione di un universo dalla bellezza prorompente, improbabile e autoritaria\u00bb\".\nIl film fu apprezzato anche dal noto critico Roger Ebert, che scrisse: \"\u00abForse perch\u00e9 \u00e8 meno pretenzioso, Diabolik ha avuto pi\u00f9 successo di Barbarella, ed \u00e8 anche pi\u00f9 divertente\u00bb\"."}
{"id": "302085", "revid": "125092904", "url": "https://it.wikipedia.org/wiki?curid=302085", "title": "Navigare necesse est, vivere non est necesse", "text": "Navigare necesse est, vivere non est necesse (\"Navigare \u00e8 indispensabile, vivere no\"), anche noto nelle sue variazioni navigare necesse est, vivere non necesse est o navigare necesse est, vivere non necesse e vivere non necesse, navigare necesse est , \u00e8 l'esortazione che, secondo Plutarco, Gneo Pompeo diede ai suoi marinai, i quali opponevano resistenza a imbarcarsi alla volta di Roma a causa del cattivo tempo:\nFortuna.\nTradizionalmente viene citata per indicare il disprezzo per le necessit\u00e0 contingenti e l'esaltazione di ideali ulteriori.\nVenne ripresa dalla Lega anseatica, della quale divenne il motto, e da Gabriele D'Annunzio, il quale la prese come motto di vita eroica e la riport\u00f2 nelle sue opere. \u00c8 anche il titolo di un famoso articolo di Benito Mussolini su \"il Popolo d'Italia\" il primo giorno del 1920.\nFernando Pessoa ha ripreso questa massima nel poema \"Navegar \u00e8 preciso\", citato testualmente a sua volta da Caetano Veloso, nella sua canzone \"Os Argonautas\" (1969): \"\"Navegar \u00e8 preciso\"/\"Viver n\u00e3o \u00e8 preciso\"\"."}
{"id": "302093", "revid": "8381", "url": "https://it.wikipedia.org/wiki?curid=302093", "title": "Edda in poesia", "text": ""}
{"id": "302096", "revid": "486946", "url": "https://it.wikipedia.org/wiki?curid=302096", "title": "CONI", "text": ""}
{"id": "302097", "revid": "729019", "url": "https://it.wikipedia.org/wiki?curid=302097", "title": "Farman MF.11", "text": "Il Farman MF 11 \"Shorthorn\" (talvolta indicato come Maurice Farman MF 11 \"Shorthorn\") era un biplano biposto da ricognizione e bombardamento prodotto dall'azienda francese Soci\u00e9t\u00e9 des avions Henri &amp; Maurice Farman negli anni dieci del XX secolo. Venne impiegato nelle prime fasi della Prima guerra mondiale dalle aeronautiche francesi, britanniche ed italiane.\nSu un MF 11 del Royal Naval Air Service venne compiuta la prima azione di bombardamento notturno, il 21 dicembre 1914, contro una postazione di artiglieria tedesca presso Ostenda.\nL'MF 11 venne costruito su licenza da diverse aziende, compresa l'italiana FIAT. Ne vennero realizzate diverse versioni, che differivano principalmente nel motore e nell'armamento montati. Per distinguere tra queste varianti non esisteva una designazione ufficiale, talvolta vengono indicati in base all'anno di produzione, ad esempio come Maurice Farman MF 1914 o Farman 14.\nTalvolta, l'MF 11, \u00e8 erroneamente designato MF II.\nStoria.\nSviluppo.\nProgettato da Maurice Farman, fratello del pi\u00f9 famoso Henri, era un'evoluzione del precedente Farman MF 7 \"Longhorn\" che derivava dai biplani Voisin. L'MF 11 manteneva l'architettura sesquiplana, con una piccola fusoliera incasellata tra le due ali dove erano alloggiati pilota, osservatore ed il motore che azionava un'elica spingente. Questa scelta era molto diffusa all'epoca, in quanto ancora non esistevano efficaci sistemi di sincronizzazione, per consentire alle mitragliatrici di sparare attraverso l'elica in moto.\nNel sedile anteriore sedeva l'osservatore, dietro di lui il pilota.\nLo \"Shorthorn\" si differenziava dal modello precedente per una struttura pi\u00f9 moderna. Infatti pur mantenendo i pattini che sporgevano dalle ruote del carrello per evitare il rischio di cappottata in fase d'atterraggio, era stato rimosso l'equilibratore anteriore installato su un prolungamento dei pattini che aveva fatto dare al MF 7 il soprannome di \"Longhorn\" (Lungo corno in lingua inglese). L'MF 11 venne cos\u00ec soprannominato \"Shorthorn\" (corno corto).\nL'equilibratore era stato aggiunto allo stabilizzatore di coda, con la soluzione che sarebbe diventata poi di normale impiego. Sul piano di coda erano montati i due impennaggi verticali, che avevano sostituito i due timoni separati del precedente modello.\nLo \"Shorthorn\" era disponibile anche come idrovolante, e venne costruito su licenza da numerose ditte.\nLa versione 80 cv era disponibile in un esemplare nella sezione idrovolanti da cui nasce la 1\u00aa Squadriglia Idrovolanti del Corpo Aeronautico italiano.\nLa Societ\u00e0 Italiana Aviazione (una societ\u00e0 posseduta dalla Fiat) produsse su licenza a partire dal 1915 un certo numero di MF.11s con la designazione di SIA 5. Gli apparecchi erano dotati di una mitragliatrice e di un motore Fiat A.10 da 74.5\u00a0kW (100\u00a0hp).\nIl Corpo Aeronautico italiano adotta successivamente la carlinga di forma ovoidale del Farman F.40 per il Farman Colombo, o MFC, che era una versione del Farman 1914 dotata di motore Colombo 100 hp.\nImpiego operativo.\nDurante le prime fasi della Prima guerra mondiale venne impiegato come addestratore, ricognitore e bombardiere. \nCome bombardiere leggero esegu\u00ec il primo bombardamento della guerra quando il 21 dicembre 1914 un MF.11 del Royal Naval Air Service attacc\u00f2 posizioni di artiglieria tedesca intorno ad Ostenda in Belgio.\nGi\u00e0 nel 1915, quando i tedeschi potevano disporre dei nuovi monoplani Fokker Eindecker, iniziarono a diventare obsoleti e ad essere trasferiti nei reparti di addestramento. \nAll'inizio della grande guerra la forza aerea dell'Esercito comprendeva quattro squadriglie di Farman con 22 aerei e 20 piloti. Esse erano all'inizio i migliori reparti aerei italiani.\nSolo a partire da luglio inizi\u00f2 la riorganizzazione con i nuovi velivoli. Ad agosto erano altre due le squadriglie equipaggiate con questo tipo di velivolo (1\u00aa Squadriglia da ricognizione e combattimento che dal 15 aprile 1916 diventa 31\u00aa Squadriglia e 14\u00aa Squadriglia da ricognizione e combattimento che dal 10 agosto 1915 diventa 2\u00aa Squadriglia da ricognizione e combattimento e dal 15 aprile 1916 33\u00aa Squadriglia).\nI Farman italiani erano dotati di diversi tipi di motori sia Gnome francesi, che Fiat A.10 italiani (i motori 100 hp Fiat furono disponibili dal 28 marzo in 4 esemplari per la 6\u00aa Squadriglia per l'artiglieria che dal 15 aprile 1916 diventa 46\u00aa Squadriglia, dal 25 settembre per la 6\u00aa Squadriglia da ricognizione e combattimento che dal 7 ottobre ne ha 6 diventando dal 15 aprile 1916 30\u00aa Squadriglia volando fino al 15 luglio 1917.\nSempre dal 7 ottobre anche la 9\u00aa Squadriglia da ricognizione e combattimento ne riceve 7 esemplari diventando dal 28 marzo 1916 7\u00aa Squadriglia per l'artiglieria con 8 esemplari e dal 15 aprile 47\u00aa Squadriglia.\nInoltre dal 2 ottobre 1915 due esemplari con motore Renault sono in linea anche nella 3\u00aa Squadriglia caccia e nel gennaio 1916 con la 5\u00aa Squadriglia caccia 4 esemplari e diventando poi 74\u00aa Squadriglia nel novembre 1916 riceve 7 Farman Colombo che dismette il 16 giugno 1917.\nLa 4\u00aa Squadriglia da ricognizione e combattimento ne ha 7 dal 10 febbraio 1916 diventando dal 15 aprile 1916 29\u00aa Squadriglia disponendo al 1\u00ba gennaio 1917 di una linea di volo mista con motori Fiat A.10 e Colombo.\nLa 13\u00aa Squadriglia da ricognizione e combattimento rinasce dal marzo 1916 con 6 Farman con motore Fiat A.10 100 hp diventando dal 15 aprile 1916 34\u00aa Squadriglia.\nL'8\u00aa Squadriglia per l'artiglieria nasce sui Farman dal 5 aprile 1916 e dal 15 aprile 1916 diventa 48\u00aa Squadriglia.\nLa 36\u00aa Squadriglia nasce nel maggio 1916 sui Farman volando sugli stessi fino al 17 luglio 1917.\nLa Sezione Difesa Ravenna nasce il 1\u00ba giugno 1916 con 3 Farman e nel 1917 ne ha 5 fino all'aprile 1918.\nLa 37\u00aa Squadriglia nasce il 12 giugno sui Farman che usa fino alla primavera 1917.\nLa 45\u00aa Squadriglia transita sui Farman da giugno 1916 cedendo nell'agosto 1917 i Farman con motore Colombo alla 27\u00aa Squadriglia.\nAl 1\u00ba settembre 1916 gli apparecchi in linea in zona di guerra erano comprensivi di 121 Farman che rappresentavano il velivolo maggiormente utilizzato dagli italiani.\nLa Sezione Difesa Rimini-Riccione nasce su 3 Farman il 10 luglio 1916 e nel novembre 1917 ha 6 Farman con motore Colombo.\nDall'agosto 1916 erano in uso alla Sezione Difesa Antiaerea dell'Aeroporto di Foligno che nel febbraio 1917 aveva anche i Farman con motore Colombo.\nLa Sezione Difesa Jesi nasce alla fine del 1916 con 3 Farman.\nLa 114\u00aa Squadriglia riceve una Sezione di S.P. e Farman il 31 luglio 1917 per la difesa notturna.\nLa 49\u00aa Squadriglia riceve una Sezione Farman dalla met\u00e0 di agosto 1916 ed il 1\u00ba gennaio 1917 dispone di 2 Farman Fiat che nello stesso mese sostituisce con altri Farman con motore Colombo.\nLa 101\u00aa Squadriglia nasce nel settembre 1916 ed all'inizio del 1917 disponeva di 3 Farman con motore Fiat e 3 Farman con motore Colombo.\nLa 107\u00aa Squadriglia nasce sui Farman il 22 novembre 1916 e nel febbraio 1917 ne ha 5.\nLa 102\u00aa Squadriglia nasce sui Farman Fiat e Colombo il 1\u00ba gennaio 1917.\nAll'inizio del 1917 nasce la Sezione Difesa di Terni con 3 Farman che dal 6 settembre 1918 diventa 306\u00aa Squadriglia.\nLa 50\u00aa Squadriglia nasce sui Farman il 10 maggio 1917 fino alla chiusura dell'11 novembre quando cede una Sezione di 2 Farman alla 75\u00aa Squadriglia caccia ed una Sezione di 2 Farman alla 72\u00aa Squadriglia caccia.\nLa Sezione Difesa dell'Aeroporto di Pescara ne ha 2 dal 26 ottobre 1917 diventando poi 302\u00aa Squadriglia.\nLa 61\u00aa Squadriglia riceve una Sezione Farman il 4 aprile 1918 dalla 75\u00aa Squadriglia ed il 3 agosto ne ha 2 con motore Colombo.\nLa 110\u00aa Squadriglia dopo il 30 aprile 1918 ne ha uno.\nAl 20 novembre 1917 la situazione della forza sul fronte del Piave comprendeva ancora 9 Farman.\nNell'ambito della Campagna di Libia (1913-1921) la 104\u00aa Squadriglia nasce nell'ottobre 1916 rimanendo sui Farman fino al dicembre 1918 e la 106\u00aa Squadriglia nel settembre 1917 volando sul Farman fino alla seconda met\u00e0 1919."}
{"id": "302098", "revid": "767487", "url": "https://it.wikipedia.org/wiki?curid=302098", "title": "La traccia del serpente (film)", "text": "La traccia del serpente (\"Manhandled\") \u00e8 un film noir del 1949 diretto da Lewis R. Foster e ispirato al romanzo \"The Man who stole a Dream\" di L.S. Goldsmith (1945)."}
{"id": "302100", "revid": "29727", "url": "https://it.wikipedia.org/wiki?curid=302100", "title": "Odonati", "text": ""}
{"id": "302101", "revid": "29727", "url": "https://it.wikipedia.org/wiki?curid=302101", "title": "Ortotteri", "text": ""}
{"id": "302102", "revid": "628767", "url": "https://it.wikipedia.org/wiki?curid=302102", "title": "Ipovisione", "text": "L'ipovisione \u00e8 una condizione di acutezza visiva molto limitata che ha notevoli conseguenze sulla vita quotidiana. Pu\u00f2 essere causata da vari fattori (siano essi congeniti o acquisiti). La vista si pu\u00f2 ridurre fortemente in seguito a patologie che possono colpire diverse strutture oculari, che vanno dalla cornea alla retina, fino al nervo ottico.\nL'ipovisione pu\u00f2 essere associata a malattie che provocano una riduzione del campo visivo. Ad esempio, nel caso del glaucoma avanzato, che danneggia il nervo ottico, \u00e8 come se si guardasse attraverso un tubo; oppure si pu\u00f2 essere colpiti da patologie della macula, la zona centrale della retina (la pi\u00f9 comune \u00e8 la degenerazione maculare senile, che provoca la perdita della visione centrale). L'ipovisione grave pu\u00f2 degenerare in cecit\u00e0, che pu\u00f2 essere parziale o totale.\nClassificazione della cecit\u00e0 e dell'ipovisione.\nPer indicare il deficit visivo che porta ad avere una \"visione ridotta\" esiste una classificazione specifica:\nLa fascia d'et\u00e0 \u00e8 definita statisticamente in un range compreso, il pi\u00f9 delle volte, tra i 65 e gli 84 anni.\nAnomalie associate.\nL'ipovedente presenta una ridotta acuit\u00e0 visiva e spaziale, associata generalmente ad una limitazione del campo visivo. Le patologie che possono portare a questo deficit sono molteplici:\nMetodi correttivi.\nNei casi di ipovisione lieve \u00e8 possibile il miglioramento della messa a fuoco da lontano applicando anteriormente all'occhio un foro stenopeico, che riduce per\u00f2 il campo visivo.\nI metodi correttivi utilizzati seguono due criteri principali:\nRidotta acuit\u00e0 visiva.\nVengono utilizzati ausili ingrandenti, capaci di aumentare le dimensioni dell'immagine.\nPer aumentare l'ingrandimento si agisce con tre metodologie diverse:\nIngrandimento della distanza relativa.\nQualsiasi oggetto osservato a minore distanza forma sulla retina un'immagine di dimensioni maggiori. Partendo da questo presupposto, gli ausili ottici utilizzati con questa metodologia sono generalmente lenti positive.\nL'ingrandimento \u00e8 dato dal rapporto tra le distanze di osservazione (con e senza ausilio).\nAd esempio: la distanza di osservazione \u00e8 pari a 30\u00a0cm, con l'ausilio a 3\u00a0cm: I=d/d' (con d espresso in metri). Dunque, la formula \u00e8 la seguente: I=0,30/0,03=10X.\nIl potere diottrico necessario per creare questo ingrandimento \u00e8 dato dall'inverso della distanza espresso in metri:\nPer determinare l'ingrandimento necessario per ottenere l'acuit\u00e0 visiva richiesta, \u00e8 possibile rapportare questa con l'abituale.\nAd esempio: acuit\u00e0 visiva abituale 2/10, acuit\u00e0 visiva richiesta 4/10 I=4/2=2X.\nIngrandimento angolare.\nL'ingrandimento angolare \u00e8 dato dal rapporto tra i due angoli sottesi dall'oggetto osservato e dalla relativa immagine fornita dagli ausili ottici.\nI principali utilizzati sono:\nIl \"telescopio galileiano\" \u00e8 un sistema ottico semplice, composto da una lente anteriore, che funge da obiettivo e \u00e8 positiva e da una lente posteriore, che funge da oculare negativo. La lunghezza focale dell'obiettivo deve essere pari a quella dell'oculare sommata alla distanza. Da questo si evince che il potere diottrico della lente negativa \u00e8 decisamente superiore. I vantaggi sono nella praticit\u00e0 dell'ausilio utilizzato (con la limitazione ad un basso numero di ingrandimenti).\nIl \"telescopio kepleriano\" si differenzia da quello galileiano per la presenza di due lenti entrambe positive, distanziate da una distanza pari alla somma delle due lunghezze focali. Con questo ausilio si aumenta notevolmente l'ingrandimento e la percezione periferica, anche se l'immagine viene capovolta. La lunghezza dell'ausilio risulta quindi maggiore rispetto al telescopio galileiano, per la presenza di un prisma raddrizzatore dell'immagine.\nIl \"telescopio ad occhio d'ape\" \u00e8 composto da tre telescopi affiancati. Con questo metodo si aumenta notevolmente l'ingrandimento.\nI sistemi ipercorrettivi per lettura sono tecnicamente dei microscopi semplici, ovvero delle lenti positive che sfruttano l'ingrandimento angolare. Per approfondire seleziona \"sistemi ipercorrettivi per lettura\"\nIngrandimento di grandezza relativa.\nConsiste nel sovradimensionare l'oggetto considerato. Gli ausili non sono ottici, ma utilizzano strumentazioni capaci di rendere ingrandita l'immagine attraverso un monitor.\nRidotto campo visivo.\nNei casi in cui si verifichi una riduzione dell'angolo del campo visivo bisogna considerare che gli ausili che consentono di aumentarlo tendono a ridurre l'acuit\u00e0 visiva.\nI sistemi impiegati sono essenzialmente i seguenti:\nIl telescopio invertito generalmente utilizzato \u00e8 quello galileiano visto in precedenza, avente modesto ingrandimento.\nI \"prismi\", solitamente a struttura di Fresnel si applicano su un occhiale, aventi le basi direzionate dallo stesso lato dell'anomalia, per stimolare zone retiniche ancora funzionali.\nGli \"specchi\", o a riflessione totale o semitrasparenti vengono posizionati dal lato opposto dell'anomalia del campo visivo. Applicati anch'essi ad un occhiale.\nLe \"lenti anamorfiche\" sono lenti oftalmiche cilindriche accoppiate, capaci di comprimere la dimensione orizzontale dell'oggetto esaminato, mantenendone inalterata l'altezza.\nCollegamenti esterni.\nAgenzia internazionale per la prevenzione della cecit\u00e0-IAPB Italia onlus"}
{"id": "302108", "revid": "1846411", "url": "https://it.wikipedia.org/wiki?curid=302108", "title": "Paramount Pictures", "text": "Paramount Pictures Corporation \u00e8 una casa di produzione cinematografica statunitense, sussidiaria del gruppo Paramount Global. La Paramount \u00e8 uno dei pochi studios sopravvissuti tra quelli nati all'epoca del muto, dopo la Gaumont (1895), la Path\u00e9 (1896), la Nordisk Film (1906) e la Universal (1912).\nNata come casa di distribuzione, fondata nel 1914 da William Wadsworth Hodkinson, fa risalire la propria fondazione come casa produttrice all'8 maggio 1912, alla nascita della Famous Players Film Co., fondata in quell'anno dall'ungherese Adolph Zukor, pioniere del cinema americano. La compagnia di Zukor, in seguito sarebbe confluita nella Famous Players-Lasky Corporation in accordo con l'originale Paramount di William Wadsworth Hodkinson. Con queste e altre fusioni, la societ\u00e0 avrebbe poi preso definitivamente il nome di Paramount Pictures, diventando una delle \"Big Five\", le cinque pi\u00f9 importanti compagnie cinematografiche di Hollywood (le altre erano la Warner Bros., la Metro-Goldwyn-Mayer, la 20th Century Fox e la RKO).\nCon pi\u00f9 di un secolo di storia e oltre tremila film prodotti, nel 2011 raggiunse il primato nel mercato cinematografico mondiale, superando la Warner Bros..\nStoria.\nIl primo film fu un lungometraggio drammatico del 1912, chiamato \"Queen Elisabeth\", con Sarah Bernhardt, quando l'azienda era ancora una sorta di compagnia teatrale confluita nel nascente cinema, chiamata \"Famous Players Film Company\". Il successo del film incoraggi\u00f2 Zukor alla fondazione di una casa cinematografica, con sede a New York, dove produsse altri due grandi film: \"Il conte di Monte Cristo\" e \"Il prigioniero di Zenda\".\nL'imprenditore statunitense William Wadsworth Hodkinson, nel frattempo (periodo 1907-1909), riuscendo ad espandere gli uffici della prima distribuzione di pellicole con la Motion Picture Patents Company prima e la General Film Company e la Motion Picture Distributing and Sales Company poi, si stacc\u00f2 quindi da queste ultime, a causa degli attriti del mercato finanziario dovuti alla Edison trust, fondando la nuova casa di distribuzione \"Paramount Pictures Corporation\" nel periodo 1912-1914. \nNel 1914, Jesse L. Lasky, proprietario di una piccola compagnia di produzione hollywoodiana, la \"Jesse L. Lasky Feature Play Company\", si mise in societ\u00e0 con la Famous Players Films di Zukor, fondando quindi la Famous Players-Lasky Corporation. I due produttori firmarono quindi un contratto esclusivo con la \"Paramount Pictures Corporation\" di Hodkinson il 19 luglio 1916, convinti di un prospero sodalizio. \nI primi attori scritturati dall'azienda furono Mary Pickford, Rodolfo Valentino, Gloria Swanson e Clara Bow.\nTuttavia, Zukor e Lasky, ben presto si resero conto che sarebbe stato molto pi\u00f9 remunerativo distribuire direttamente le loro pellicole, quindi, nello stesso anno, Hodkinson dovette cedere la sua quota azionaria all'imprenditore S.A. Lynch, amministratore di una sussidiaria Paramount, mentre la societ\u00e0 rimase col nome di Famous Players-Lasky Corporation, con presidente Zukor e vice-presidente Lasky. Nel 1925 poi, la Famous Players-Lasky, dopo aver firmato un accordo con una grossa catena distributiva che controllava il circuito delle sale cinematografiche di Chicago, la Balaban and Katz, si ribattezz\u00f2 Paramount-Famous-Lasky. Tuttora la Paramount resta l'unica casa di produzione che realmente effettua le registrazioni a Hollywood.\nNel 1928, con il film d'aviazione \"Ali\" (Wings, 1927) di William A. Wellman, la Paramount ottenne il primo premio Oscar, nella categoria miglior film, mai assegnato nella storia degli Academy Award.\nDal 1995 la Paramount Pictures, insieme ad altre societ\u00e0 come Paramount Television, fa parte del colosso americano leader del settore dell'intrattenimento, Viacom.\nIl Logo Paramount.\nMolte ipotesi aleggiano sull'origine del logo e del relativo bumper pubblicitario della Paramount, in merito alla misteriosa montagna piramidale ed a quale vetta del mondo sia ispirata, ma nessuna di queste fu mai stata confermata ufficialmente dai dirigenti dell'azienda. Vero \u00e8 che il primo logo della montagna fu abbozzato a carboncino direttamente dallo stesso Hodkinson, a circa met\u00e0 degli anni dieci, e soprannominato \"First Majestic Mountain\". \nFu quindi il marchio della societ\u00e0 sin dalla sua nascita, ed \u00e8 il pi\u00f9 antico logo della storia del cinema hollywoodiano sopravvissuto ai giorni nostri. Di certo c'\u00e8 solo l'origine delle 24 stelle che circondano il logo stesso, e che rappresentano gli allora 24 attori sotto contratto nel 1916. Sull'origine della montagna invece, le ipotesi sono le seguenti:\nIn occasione dell'introduzione del Cinema 3D, il logo fu ridisegnato ancora nel 1953, ma gi\u00e0 nell'anno dopo fu modificato in occasione dell'introduzione del formato visivo widescreen (detto anche Rapporto d'aspetto, o \"16:9\"). Nel periodo 1968-1974 comparve insieme alla scritta \"Paramount\" anche la scritta delle societ\u00e0 \"A Gulf + Western Company\" (dopo l'acquisizione dello studio da parte societ\u00e0 di propriet\u00e0 di Charles Bluhdorn), mentre, nel 1974, le stelle furono ridotte a 22, fino a definire un logo pi\u00f9 stilizzato l'anno dopo, nel 1975. Altre piccole modifiche, di carattere pi\u00f9 animativo, furono eseguite ancora negli anni successivi.\nI nove migliori incassi di sempre.\nNon considerando la rivalutazione del biglietto e relativamente ai soli Stati Uniti i dati aggiornati all'8 maggio 2009 sono:\nNove migliori incassi di sempre a livello mondiale, i dati aggiornati al 22 gennaio 2022:"}
{"id": "302109", "revid": "1063691", "url": "https://it.wikipedia.org/wiki?curid=302109", "title": "Cedrus atlantica", "text": "Il cedro dell'Atlante (Cedrus atlantica), () \u00e8 un albero appartenente alla famiglia delle Pinaceae. Il nome deriva dalla sua origine e diffusione nella catena dell'Atlante in Nord-Africa, ed \u00e8 detto anche cedro argentato per la sfumatura delle foglie.\nCaratteristiche.\nDimensione e portamento.\nSe coltivato in genere raggiunge i 30 metri di altezza, mentre allo stato spontaneo pu\u00f2 arrivare anche ai 45 metri. Ha portamento conico, chioma eretta e piramidale, tende a espandere con l'et\u00e0.\nTronco.\nIl tronco \u00e8 dritto, cilindrico. La corteccia, di colore grigio/bruno, si presenta fessurata e screpolata.\nFoglie.\nLe foglie sono aghiformi, sempreverdi.\nQuelle dei brachiblasti sono riunite in ciuffi di 20-45 aghi, mentre quelle dei macroblasti sono singole e disposte a spirale intorno al ramo.\nLa lunghezza varia da 1,5 a 2,5 cm\nRiproduzione.\nFruttifica all'et\u00e0 di 30 anni circa.\nI coni compaiono in autunno.\nQuelli maschili (lunghi 3,5 cm circa) sono prima giallastri e poi bruni, cadono dopo aver liberato il polline.\nQuelli femminili (lunghi 1 cm circa) sono di colore verdastro, impiegano due anni a trasformarsi in pigne a botte, erette di colore bruno che si disfano a maturit\u00e0.\nInnesto.\nSi pu\u00f2 propagare sia per seme che per talea ed \u00e8 il miglior portainnesto tra i cedri."}
{"id": "302111", "revid": "16073", "url": "https://it.wikipedia.org/wiki?curid=302111", "title": "Paramount pictures", "text": ""}
{"id": "302112", "revid": "699147", "url": "https://it.wikipedia.org/wiki?curid=302112", "title": "Cedrus deodara", "text": "Il cedro dell'Himalaya (Cedrus deodara ) \u00e8 una specie di cedro nativo del versante occidentale dell'Himalaya, diffuso nella parte orientale dell'Afghanistan, nel nord del Pakistan, nel Kashmir, negli stati nordoccidentali dell'India, in Tibet e in Nepal. Si trova a quote di di altitudine. Fruttifica verso i . Ha forma conica coi rami ricadenti dalla nascita. Presenta aghi di lunghezza portati a ciuffi su brachiblasti. Gli strobili sono, a maturazione, di colore marroncino rossastro.\nUsi.\nIl suo utilizzo principale \u00e8 quello ornamentale, per il quale fu introdotto in Europa nel 1820. Ne esistono inoltre alcune cultivar selezionate appositamente per questo scopo come il \"Cedrus deodara \"Pendula\"\" con portamento ricadente e \"Cedrus deodara \"Aurea\"\" con il fogliame verde giallastro dorato."}
{"id": "302119", "revid": "92723", "url": "https://it.wikipedia.org/wiki?curid=302119", "title": "Rivestimento murale", "text": "Il rivestimento murale nell'edilizia \u00e8 lo strato pi\u00f9 esterno applicato ad una struttura verticale di un edificio per conferirgli un'adeguata resistenza alle sollecitazioni meccaniche e alle aggressioni degli agenti chimici e atmosferici, oltre che una finitura a livello estetico.\nRivestimenti esterni.\nI rivestimenti esterni hanno la funzione di conferire alle pareti perimetrali un adeguato comportamento rispetto alle sollecitazioni meccaniche e alle aggressioni portate dall'ambiente esterno e dai fenomeni meteorologici (intemperie).\nI rivestimenti esterni possono essere divisi in:\nRivestimenti di intonaci.\nQuesti rivestimenti possono essere effettuati da vari tipi di intonaci che si possono distinguere tra:\nRivestimenti in lastre di materiale lapideo.\nLa pietra naturale \u00e8 considerata un materiale pregiato con cui caratterizzare le facciate esterne degli edifici, anche perch\u00e9 \u00e8 quella che meglio resiste alle sollecitazioni prodotte dagli agenti atmosferici. La realizzazione di questi rivestimenti richiede un'attenta progettazione che definisca correttamente i materiali da impiegare, le dimensioni, le finiture superficiali e i tipi di giunzione delle lastre.\nLe lavorazioni che conferiscono particolari caratteristiche ai materiali esterni sono: levigatura, lucidatura, bocciardatura, sabbiatura, fiammatura.\nTipologie dei prodotti.\nL'accostamento tre le lastre pu\u00f2 avvenire in ulteriori 2 modi:\nMessa in opera.\nLe tecniche pi\u00f9 comuni di posa in opera sono:\nTecniche di ancoraggio.\nIn base alle dimensioni delle lastre a ai tipi di giunto si sceglie tra due tecniche di giunzioni:\nI dispositivi di ancoraggio devono essere sicuri e affidabili nel tempo. Essi si raggruppano in:\nSistema Per-Cast in calcestruzzo armato.\nLe lastre hanno uno spessore ridotto a 2.5\u00a0cm, sono supportate da un pannello di calcestruzzo armato al quale aderiscono uniformemente. Per migliorare l'ancoraggio, nelle lastre si praticano dei fori nei quali si inseriscono apposite staffe, collegate con l'armatura metallica del pannello.\nVantaggi: riduzione del tempo di costruzione e vantaggi economici. Difetti: il pannello risulta pesante.\nRivestimenti metallici e rivestimenti di fibrocemento.\nLe lamiere grecate sono impiegate, oltre che per realizzare tamponamenti di fabbricati, per il rivestimento di pareti costruite di vari materiali (blocchi di laterizio, di calcestruzzo). Per applicazioni per cui sono richieste particolari caratteristiche di finitura sono spesso usati pannelli di lamiera metallica montati su una struttura di profilati.\nAnche le lastre di fibrocemento ondulate consentono di realizzare rivestimenti esterni di pareti perimetrali. Il rivestimento ha il pregio di migliorare le caratteristiche di resistenza agli agenti atmosferici e quindi di tenuta dell'acqua. La posa pu\u00f2 avvenire mediante tasselli oppure mediante interposizione di una intelaiatura sulla quale vengono fissati gli elementi del rivestimento.\nFacciate ventilate.\nLa facciata ventilata \u00e8 un particolare tipo di parete perimetrale sulla cui superficie esterna sono applicati uno strato termoisolante di spessore opportuno, un'intercapedine d'aria soggetta a circolazione naturale per effetto del moto convettivo prodotto dalla presenza di aperture disposte alla base e alla sommit\u00e0 della facciata e uno strato di rivestimento esterno.\nLa facciata ventilata \u00e8 caratterizzata essenzialmente dalla posizione dello strato di rivestimento, che non aderisce alla parete di tamponamento ma ne risulta distanziato per formare l'intercapedine.\nEssa offrono svariati vantaggi quali:\nL'applicazione della facciate ventilate richiede una progettazione che consideri attentamente gli scambi termici e la costruzione di particolari costruttivi atti a garantire il corretto funzionamento.\nRivestimenti esterni di piastrelle e lastrame.\nNella realizzazione dei rivestimenti esterni sono spesso impiegati elementi di piccole dimensioni come piastrelle, elementi ceramici, di gres estruso e di laterizio.\nOggi le dimensioni delle lastre da parte delle industrie ceramiche sono aumentate per limitare l'uso dei sostegni e rendere la facciata ventilata pi\u00f9 accessibile in termini di prezzo.\nI formati delle lastre da rivestimento solitamente utilizzate possono essere nei formati di 60x60 cm fino a 60x120 cm. La lastra per le facciate ventilate deve essere lavorata per avere le giuste caratteristiche di ancoraggio sia a livello prestazionale che di sicurezza.\nSovente o dove ci sono le leggi che regolamentano l'implementazione delle facciate ventilate pu\u00f2 essere richiesta una rete di sicurezza incollata dietro la lastra.\nApprofondimenti sul sito di un produttore di materiali ceramici per pareti ventilate\nEiffelgres, porcellanato per facciate ventilate\nPosa dei rivestimenti ceramici.\nLa posa dei rivestimenti ceramici pu\u00f2 avvenire a giunto unito o a giunto aperto adoperando la malta o il collante.\nLa posa con malta viene eseguita prima bagnando uniformemente la parete di supporto e dopo stendendo uno strato di malta di circa 1\u00a0cm. Trascorso il tempo necessario per la presa vengono messi sulla parete gli elementi di rivestimento con un altro strato di malta facendo attenzione alla rettilineit\u00e0 dei giunti. Nel caso di posa a giunto aperto, devono essere impiegati elementi distanziatori oppure listelli per mantenere rettilinee le fughe.\nLa posa con il collante si differenzia per il fatto di essere eseguita con spatola dentata e l'adesivo viene scelto in base alla caratteristiche del materiale di rivestimento.\nIn entrambi i casi, la posa si conclude con la stuccatura dei giunti e la pulizia della superficie del rivestimento.\nPosa dei rivestimenti di lastrame lapideo.\nLa posa dei manufatti lapidei, date le loro caratteristiche, avviene con malta. I tipi di posa sono quello a lastre a correre, quello a \"opus incertum\" e infine il metodo a spacco.\nRivestimenti interni.\nLa funzione dei rivestimenti interni \u00e8 quella di conferire alle superfici delle pareti un grado di finitura e di decorazione, facilitando anche le operazioni di pulizia garantendo, in particolari ambienti, l'asetticit\u00e0 e la disinfettabilit\u00e0.\nI rivestimenti interni sono soggetti a sollecitazioni meccaniche molto ridotte mentre possono essere attaccati da aggressioni chimiche derivanti dall'utilizzo di sostanze e detersivi.\nEsistono varie tipologie di rivestimenti interni:\nRivestimenti interni di intonaci.\nGli intonaci rappresentano il rivestimento pi\u00f9 utilizzato su pareti di laterizio o di calcestruzzo; vengono realizzati con malte di diversa composizione e possono assumere varie finiture, tra cui:\nL'intonaco a secco \u00e8 un particolare tipo di rivestimento interno realizzato attraverso lastre di cartongesso (spessore 1\u00a0cm) fissate alla parete grezza con tamponi di malta.\nGli intonaci interni possono subire ulteriori finiture particolari:\nEsistono poi particolari tipi di intonaci dotati di raffinate finiture superficiali; tra questi gli intonaci al pesto di mattone, gli stucchi matti e gli stucchi lucidi sono di notevole interesse perch\u00e9 simulano l'aspetto di altri materiali.\nRivestimenti interni di materiali lapidei.\nI materiali lapidei si prestano molto alla realizzazione dei rivestimenti interni in quanto permettono di ottenere finiture diverse, da quelle a superficie lucidata a quelle a superficie lavorata ad urto a quelle sia lisce che ruvide. La posa viene eseguita a giunto chiuso. I rivestimenti lapidei sono realizzati mediante lastre, marmette, pannelli laminati e lastre rinforzate.\nRivestimenti di lastre e marmette.\nPer realizzare prestigiosi rivestimenti interni si utilizzano lastre di notevoli dimensioni; questa tecnica consente di avere un'ampia scelta di rocce in modo da ottenere motivi e disegni decorativi evidenziando la tessitura del materiale o l'andamento delle venature.\nSono posate in opera mediante l'impiego di malta o con staffe di ancoraggio di acciaio. Si \u00e8 ormai largamente diffuso l'utilizzo delle marmette pre-lucidate, manufatti standardizzati che ampliano la possibilit\u00e0 di impiego dei materiali lapidei nei rivestimenti interni; vengono posate in opera semplicemente incollandole con adesivi.\nPannelli laminati.\nI pannelli laminati sono elementi di grandi dimensioni, formati da uno strato di base in materiale lapideo al quale vengono fatti aderire altri elementi lapidei di vario colore, creando cos\u00ec una superficie con disegni e motivi decorativi complessi. In genere questi vengono pre-assemblati in laboratorio, hanno un costo ridotto e vengono disposti a giunti chiusi.\nLastre rinforzate.\nLe lastre rinforzate sono elementi costituiti da un sottile strato di materiale lapideo fatto aderire ad un'armatura che conferisce resistenza e rigidezza. A seconda del tipo di armatura si possono distinguere due tipi di lastre: le lastre rinforzate con strato di vetroresina: sono elementi di spessore ridotto (1/3 di quello delle lastre normali) messe in opera mediante incollaggio, lastre rinforzate da un sandwich, composto da vetroresina e da un foglio do lamiera zincata, con interposizione di materiale di riempimento. Da ci\u00f2 si ottengono elementi con spessore maggiore, impiegati sia per il rivestimento che per realizzare pareti interne. Si tratta di tecniche sofisticate sia per il taglio del materiale lapideo, sia per la formazione dell'armatura di rinforzo.\nRivestimenti di ceramica.\nLe piastrelle di ceramica sono molto utilizzate nei rivestimenti interni in particolare nelle cucine e nei servizi igienici in quanto possiedono eccezionali doti di resistenza, facilit\u00e0 di pulizia, economicit\u00e0 e sono presenti con un'ampia gamma di forme, dimensioni e caratteristiche estetiche.\nEsistono poi particolari elementi \"a sguscio\" in grado di raccordare le pareti con il pavimento per una maggiore pulizia, utilizzati principalmente nell'ambito industriale/commerciale e ancora poco diffusi nell'ambito dell'edilizia residenziale.\nRivestimenti di legno.\nI rivestimenti interni di legno si possono realizzare con profilati a incastro di varie forme, detti perline o con pannelli di derivati del legno di dimensioni pi\u00f9 o meno grandi. Sono molto utilizzati per la creazione di ambienti rustici in quanto vengono esaltate le venature ed il colore; inoltre riducono la sensazione che proviene dalla superficie di pareti fredde.\nI rivestimenti in legno vengono fissati alla parete mediante una listellatura che, nel caso di pareti umide, evita che l'umidit\u00e0 si trasferisca al rivestimento.\nPrestazioni dei rivestimenti interni.\nPulizia: i rivestimenti interni in materiale lapideo o ceramico offrono un ottimo grado di pulibilit\u00e0 (capacit\u00e0 di rimozione delle macchie e dello sporco).\nReazione al fuoco: i rivestimenti interni hanno dei comportamenti nei confronti del fuoco estremamente diversi; particolare attenzione va rivolta ai materiali come carta da parati, tappezzerie e stoffe da pareti.\nResistenza alle aggressioni chimiche: prestazione richiesta nel caso di ambienti con destinazioni specifiche (laboratori chimici); i prodotti ceramici garantiscono comunque ottimi valori di resistenza agli agenti aggressivi.\nTrasmittanza termica: tutti i rivestimenti interni forniscono un contributo quasi inapprezzabile al miglioramento dell'isolamento termico; ad eccezione di tappezzerie con coibentazione e dei rivestimenti in legno."}
{"id": "302120", "revid": "834", "url": "https://it.wikipedia.org/wiki?curid=302120", "title": "Fim", "text": ""}
{"id": "302122", "revid": "1318658", "url": "https://it.wikipedia.org/wiki?curid=302122", "title": "FIM", "text": ""}
{"id": "302123", "revid": "31886", "url": "https://it.wikipedia.org/wiki?curid=302123", "title": "Ferrovia Bajkal-Amur", "text": "La ferrovia Bajkal-Amur (, acronimo BAM) \u00e8 una linea ferroviaria che collega la Siberia con l'estremo oriente russo.\nStoria.\nLa genesi del progetto e i lavori preparatori.\nL'idea di costruire una ferrovia a nord del Bajkal nacque poco tempo dopo la progettazione della ferrovia Transiberiana. Il nome \"Vtoroj Transsib\" (Seconda Transiberiana), compare per la prima volta in occasione delle prime esplorazioni delle regioni: la prima degli anni 1907-1908 guidata da V. Polovinkov, la seconda nel 1914, condotta da E. Michailovskij.\nNel 1924 il Consiglio del Lavoro e della Difesa dell'Unione Sovietica approv\u00f2 un piano pluriennale per la costruzione di diverse ferrovie nel paese, delineando ufficialmente i contorni della \"Seconda Transiberiana\". Nel 1930 un documento ufficiale per la prima volta cita il nome \"Bajkal Amur Magistral\"': un progetto di costruzione della ferrovia da parte della societ\u00e0 di costruzioni sovietica Dal'krajkom VKP.\nTre anni dopo, approvata la prima delibera governativa \"per la costruzione della Direttrice Bajkal-Amur\". fu istituito l'organo progettuale per definire il percorso pi\u00f9 adatto. Per la prima volta apparve sulle carte la stazione di Bam (in seguito Bamovskaja), un villaggio nato sulla Transiberiana.\nFurono stabiliti i punti chiave della linea: partenza da Taj\u0161et, importante stazione sulla Transiberiana, avanzamento in direzione della punta settentrionale del lago Bajkal, curvando a sud-est verso le regioni di Tynda e Urgal per poi raggiungere le due citt\u00e0 pi\u00f9 importanti della regione, Komsomol'sk-na-Amure e il porto di Sovetskaja Gavan', sulla costa del Pacifico, di fronte all'isola di Sachalin, capolinea pi\u00f9 di mille chilometri a nord di Vladivostok, punto terminale della Transiberiana.\nLa costruzione inizi\u00f2 con il ramo ferroviario da Bam a Tyndinskij (in seguito Tynda), poi rinominato \"Malyj BAM\" (piccola BAM). Nel 1937 vennero avviati i lavori da Taj\u0161et a Sovjetskaja Gavan di cui venne incaricata la \"BAMTransproekt\", organizzazione formata da tecnici, progettisti e ingegneri altamente specializzati, con a capo l'ingegnere F. Gvozdevskij. Tra il 1938 e il 1940 la societ\u00e0 oper\u00f2 nell'area tra il Bajkal, \u010cara e Tyndinskij.\nUn primo progetto definitivo dell'intera BAM fu completato nel 1940. Tra l'agosto del 1942 e il febbraio del 1943, durante l'assedio delle truppe del Terzo Reich che precedette la battaglia di Stalingrado, alcune parti della BAM vennero smontate per costruire una linea di rifornimento ai soldati sovietici impegnati nella battaglia, decisiva per la seconda guerra mondiale, mentre i lavori nell'estremo oriente vennero bloccati.\nNel maggio del 1943 il Comitato Statale per la Difesa prese la decisione, forse per scopi militari, di costruire il tratto pi\u00f9 orientale tra Komsomol'sk-na-Amure e Sovjetskaja Gavan' utilizzando 150.000 prigionieri di guerra giapponesi internati in sei diversi campi di lavoro forzato.\nIl completamento del primo tratto: da Taj\u0161et alla Lena.\nNel 1947 venne aperto al traffico il primo tratto, il pi\u00f9 occidentale, tra Bratsk e Taj\u0161et. La citt\u00e0 di Ust'-Kut, sul fiume Lena, fu raggiunta dai primi convogli quattro anni dopo, nel luglio del 1951. La messa in funzione di tale tratto, a ovest del Bajkal, acceler\u00f2 lo sviluppo delle citt\u00e0 circostanti: venne ultimata la potente centrale idroelettrica di Bratsk, e si svilupparono le attivit\u00e0 produttive nel triangolo industriale tra Bratsk, Ust'-Kut e Ust'-Ilim; quest'ultima citt\u00e0 a circa 200\u00a0km a nord della ferrovia fu raggiunta da una diramazione della BAM. Il traffico dei convogli lungo questo primo tratto Bratsk-Lena divenne regolare a partire dal 1958, data considerata di inizio vero e proprio dell'esistenza della BAM.\nLe condizioni climatiche sulla linea erano spesso estreme, e rendevano impossibile il movimento dei convogli attraverso le zone quasi disabitate. Il tratto fu completamente elettrificato molti anni pi\u00f9 tardi, tra il 1964 e il 1975. Gli anni cinquanta portarono enormi cambiamenti nell'Unione Sovietica con la morte di Stalin, l'ascesa al potere di Nikita Chru\u0161\u010d\u00ebv e l'inizio di una politica economica, interna ed estera diversa. La costruzione della BAM durante gli anni sessanta sub\u00ec un forte rallentamento\nLa rinascita del progetto BAM.\nDopo anni di inattivit\u00e0, il progetto BAM viene ripreso il 17 novembre 1971 dal ministero dei trasporti con la costituzione di un reparto speciale nella stazione di Skovorodino denominato \"BAMstrojput\" per la nuova fase della costruzione della ferrovia. Il 5 aprile 1972, iniziarono ufficialmente i lavori di costruzione della \"Sovremennyj BAM\", la BAM moderna.\nDal congresso del Komsomol di Mosca, il 23 aprile 1974 scatur\u00ec l'iniziativa di formare il primo distaccamento dei giovani del Komsomol, per \"assaltare\" la taiga vergine e costruirvi la ferrovia, operazione propagandistica che l'editoriale della Pravda del 27 giugno intitolava \"dal Bajkal all'Amur\" seguito da una interminabile serie di articoli, scritti, manifesti e slogan vari, volti a celebrare e nutrire il mito della BAM e dei BAMovcy, gli eroici lavoratori della \"strada verso il futuro\".\nNel luglio dello stesso anno, il consiglio dei ministri istituiva una commissione operativa per la costruzione e la messa in funzione della BAM; nel gennaio successivo nacque la GlavBAMstroj, impresa incaricata di costruire la BAM e di gestire i lavori delle altre imprese pi\u00f9 piccole operanti nella zona, con a capo Konstantin Mochortov, viceministro delle costruzioni per i trasporti.\nNell'estate del 1975 i lavori procedevano rapidamente e arrivavano nuovi BAMovcy da tutte le parti dell'Unione Sovietica. Nel settembre successivo fu istituita una speciale accademia scientifica per studiare e risolvere i problemi costruttivi della linea, rivelatisi maggiori di quanto si fosse pensato in fase di progettazione.\nIl 15 settembre del 1975, fu posato uno storico anello d'argento a collegare i binari tra Tynda e \u010cara. L'ultimo incontro, nove anni pi\u00f9 tardi, fu celebrato con l'infissione di un anello d'oro e la costruzione di un sontuoso monumento alla memoria. Dall'ottobre 1976 venne istituita una medaglia al valore \"per la costruzione della BAM\".\nNell'ottobre del 1977 venne aperto un altro ramo laterale: i treni da Tynda potevano giungere a nord fino a Berkakit, ma l'idea era quella di posare binari fino a Tommot e successivamente fino a Jakutsk, creando una nuova ferrovia, la \u201cAJaM\u201d, ovvero la \u201cAmur-Jakutsk Magistral\u201d. Con la realizzazione di questa opera, la citt\u00e0 di Tynda, gi\u00e0 scelta anni prima come citt\u00e0 di collegamento tra la BAM e la Transiberiana (grazie alla \"piccola BAM\") diventava una delle citt\u00e0 pi\u00f9 importanti dell'oriente russo.\nLe condizioni in cui vivevano i lavoratori erano sempre pi\u00f9 dure, sottoposti ai rigori del clima, alla scarsit\u00e0 delle risorse e al difficile regime di caos e criminalit\u00e0 della zona, e portarono molti BAMovcy a lasciare i cantieri, o a rifiutarsi di lavorare.\nIl 28 gennaio 1978 venne convocata un'assemblea dei principali organi preposti allo sviluppo e alla costruzione: GlavBAMstroj, Dorprofso\u017e, e il direttivo del reparto operativo dei giovani leninisti. I lavori procedevano a rilento, i lavoratori erano sempre meno e l'ordine della zona stava diventando incontrollabile.\nCome soluzione fu approvata la proposta di una competizione tra i vari reparti di costruzione per uscire da una situazione che stava sfuggendo di mano e portare a termine i tratti mancanti il prima possibile.\nPer sanare la situazione, il 25 luglio 1978 il consiglio dei ministri emise la sua delibera numero 798: \"misure di supporto alla costruzione della BAM\".\nNell'ottobre del 1979 venne aperto il tunnel del Bajkal, che permetteva di raggiungere rapidamente Severobajkal'skoe, una delle opere ingegneristiche pi\u00f9 avanzate di tutta la BAM. \nAll'inizio del 1980 vennero completati i tratti: Bamovskaja-Tynda-Berkakit, Izvestkovaja-Urgal-\u010cegdomyn. I lavori erano invece ancora in corso nei tratti Ust'-Kut \u2013 Severobajkal'sk, e Urgal-Komsomolsk.\nIl 29 settembre 1984 alle ore 10.05 di Mosca, nella piccola fermata di Balbuchta (oblast' di \u010cita, provincia di Kalarskij) le due squadre costruttrici dell'ultimo tratto si incontrarono e unirono i binari con una \"zolotaja stykovka\", una giunzione dorata: la BAM veniva dichiarata completa.\nLa cerimonia ufficiale di completamento fu celebrata poco distante, a Kuanda, il 1\u00ba ottobre, con l'apposizione dell'anello d'oro sui binari, e l'inaugurazione di un monumento alla gloria dei costruttori della BAM.\nIl 27 ottobre a Tynda, veniva ufficialmente aperto il traffico lungo l'intera linea.\nIl completamento.\nAnche se teoricamente si poteva percorrere l'intera BAM, la ferrovia non era affatto completa come dichiarato dalle autorit\u00e0: solo una piccola parte della ferrovia era elettrificata, restavano da potenziare le linee per i rifornimenti, bisognava installare industrie e centrali energetiche e costruire nuove case per i futuri operai.\nIl 12 luglio del 1985 il consiglio dei ministri emise la quinta delibera riguardante la BAM: \"Provvedimenti per la costruzione della parte pi\u00f9 orientale della ferrovia Bajkal-Amur\".\nNella primavera del 1986 iniziarono i lavori di elettrificazione dei restanti tratti di linea.\nIl tratto Lena-Ni\u017eneangarsk venne completato lo stesso anno. La tratta Ni\u017eneangarsk-Novyj Uojan l'anno successivo, e nel 1987 fu la volta di Novyj Uojan- Angarakan. Nel 1988 la linea raggiunse Taksimo.\nI lavori su questi tratti, nella regione montagnosa del lago Bajkal, richiesero grandi sforzi di progettazione e di costruzione. Contemporaneamente venivano effettuati i lavori di correzione dei tratti finiti male e in fretta nell'ultimo periodo nella regione di \u010cita.\nIl tratto pi\u00f9 problematico dell'intera linea risultava essere la dorsale di Severomuisk con i binari che raggiungevano in diversi punti il 40 per mille di pendenza. Far viaggiare treni passeggeri lungo tratti di una tale pendenza non era consentito dalle normative che regolavano i trasporti, per cui per un certo periodo i passeggeri che arrivavano da ovest si dovevano fermare ad Angarakan, e quelli che arrivavano da Tynda non potevano procedere oltre Okusikan. Da queste due stazioni chi voleva proseguire il viaggio con la BAM era costretto a scendere dal treno e raggiungere l'altro versante della dorsale in autobus lungo una strada dissestata di montagna. La distanza tra i due punti era di circa 20 chilometri. Il progetto iniziale prevedeva un tunnel di 15 chilometri che attraversasse tutta la zona ad una profondit\u00e0 senza pari in tutta l'URSS.\nNel 1989 si giunse a una soluzione: un lungo percorso di 61\u00a0km che affrontava la dorsale lateralmente, passando attraverso due nuovi tunnel e un altissimo ponte sospeso tanto suggestivo da meritarsi il nome \"\u010certov Most\" (il \"Ponte del Diavolo\") il cui dislivello non superava il 18 per mille. Ci\u00f2 rendeva la BAM interamente percorribile da un capo all'altro anche ai treni passeggeri.\nLa BAM dopo la dissoluzione dell'Unione Sovietica.\nGli avvenimenti politici ed economici del triennio 1989-1991 che portarono alla scomparsa dell'Unione Sovietica e alla nascita della nuova Federazione Russa portarono al crollo del traffico sulla BAM. Nel 1990 la frequenza era di appena 8 treni al giorno.\nTra 1992 al 1998 furono presi nuovi provvedimenti per il perfezionamento di vari tratti e la continuazione della \"AJaM\", nonch\u00e9 misure per stimolare lo sviluppo economico della regione della BAM.\nIl 5 dicembre 2003 la BAM venne completata nella ristrutturazione, con la galleria di Severomuisk lunga pi\u00f9 di 15 chilometri. La realizzazione di questa opera \u00e8 costata una cifra molto importante (3 miliardi di rubli) e ben 27 anni di lavoro.\nUno dei prossimi progetti \u00e8 quello di unire la ferrovia all'isola di Sachalin, e quindi al Giappone. In questo modo si aprirebbe un'unica arteria di traffico merci di una lunghezza senza paragoni. \nUn altro obiettivo \u00e8 quello di aggiungere un secondo binario ai tratti in cui esso ancora manca.\nIl presente.\nLa BAM nel 2007.\nLa BAM \u00e8 completa e funzionante.\nQuasi tutta la linea corre su un unico binario, tranne la prima parte di 704\u00a0km da Taj\u0161et alla Lena, ma \u00e8 prevista in futuro la realizzazione del secondo binario.\nTra la linea principale e i rami laterali essa raggiunge i 4300 km.\nDi questi 4300\u00a0km, 1000 sono stati posati sul permafrost e sono realizzati in uno speciale acciaio molto resistente alle basse temperature. La ferrovia attraversa undici fiumi e sette catene montuose. Per realizzarla \u00e8 stato necessario costruire otto tunnel, 142 ponti lunghi almeno cento metri e 241 stazioni ferroviarie. La linea \u00e8 elettrificata fino a Taksimo, dopodich\u00e9 i convogli proseguono grazie a motori diesel.\nLa capacit\u00e0 di trasporto annuale della BAM \u00e8 stimata in 180 milioni di tonnellate nella parte occidentale a doppio binario e di appena 9 milioni di tonnellate nella parte orientale. Il volume delle merci trasportate per\u00f2 \u00e8 molto inferiore: appena 8 milioni di tonnellate per il tratto a doppio binario e 5,5 per quello orientale. Di contro la sola \u201cpiccola BAM\u201d (ovvero il tratto tra Bamovskaja sulla Transiberiana e Tynda) realizza il trasporto di quasi 10 milioni di tonnellate annue.\nGli effetti economici e sociali della Ferrovia BAM.\nLungo la BAM si \u00e8 sviluppata una realt\u00e0 sociale ed economica importante per la Russia odierna.\nLungo la \"Magistral\" sono sorti centinaia di villaggi e numerose citt\u00e0, e anche se molti centri abitati sono stati abbandonati, molti resistono e sono senza dubbio importanti.\nDa Taj\u0161et al lago Bajkal.\nPartendo da ovest e arrivando fino all'oceano Pacifico, Taj\u0161et \u00e8 il primo degli insediamenti attraversati della BAM: \u00e8 il punto sulla Transiberiana da cui parte la Direttrice. Conta quasi 40.000 abitanti ed \u00e8 un importante centro amministrativo della regione di Irkutsk. \u00c8 in progetto il passaggio di un oleodotto lungo 4300\u00a0km, che partendo proprio da Taj\u0161et porter\u00e0 enormi quantit\u00e0 di greggio a Daqing in Cina.\nLa citt\u00e0 di Bratsk \u00e8 situata duecento chilometri a est di Taj\u0161et. \u00c8 una citt\u00e0 di antiche origini cosacche, che ha vissuto grandi trasformazioni; negli anni cinquanta vi fu costruito l'imponente sistema di dighe sul fiume Angara che alimenta la potente centrale idroelettrica da 4500 MW, la quale ha avuto un ruolo fondamentale nella costruzione della ferrovia. Con 260.000 abitanti, \u00e8 il centro di una regione ricca di legname e miniere di bauxite. Le sue industrie lavorano la cellulosa e l'alluminio.\nBratsk \u00e8 nota anche per l'altissimo inquinamento prodotto, in particolare per la contaminazione del lago Bajkal con gli scarti della produzione della carta. Anche l'inquinamento atmosferico \u00e8 molto pesante.\nAltra centenaria citt\u00e0 di origine cosacca \u00e8 Ust'-Kut, sul successivo fiume Lena. Con i suoi 55.000 abitanti \u00e8 un punto di raccolta e scambio di legname, petrolio e gas naturale.\nProseguendo ancora verso est troviamo la riva settentrionale del Bajkal, con Severobajkal'sk e Ni\u017eneangarsk, piccoli centri di circa 20.000 abitanti, tra le cui risorse spicca il turismo: la regione del nord-Bajkal infatti \u00e8 un'ambita meta di villeggiatura per molti, soprattutto durante i mesi caldi.\nLe zone montuose e selvagge.\nA est del Bajkal inizia la zona montuosa, dove si attraversano i monti Kodar e in seguito la dorsale di Severomujsk col celebre tunnel. La zona \u00e8 punteggiata di piccoli insediamenti e villaggi che si alternano a chilometri e chilometri di taiga disabitata. Il centro abitato pi\u00f9 popoloso dei mille chilometri tra il Bajkal e Tynda \u00e8 Taksimo (16.600 abitanti).\nQuesta regione selvaggia e semideserta \u00e8 detta regione della BAM; la qualit\u00e0 e quantit\u00e0 di minerali presenti in questa zona la rende la terza pi\u00f9 importante di tutta la federazione per l'estrazione dell'oro (3480,2\u00a0kg nel 2003). Vengono estratti anche molto argento e altri minerali non ferrosi, tra cui l'uranio.\nSuperando mille chilometri di tajga, attraversati da monti, valli, e dozzine di corsi d'acqua tra cui l'importante fiume \u010cara, costeggiato da antichi insediamenti Evenki, si giunge a Tynda, considerata la capitale della BAM.\nTynda.\nTynda si trova all'incrocio di tre linee ferroviarie e dell'importante strada federale Amur-Jakutsk (strada che porta da Tynda a Jakutsk), ed \u00e8 il centro di tutta la regione dal Bajkal al Pacifico.\nFino al 1975 era solo un piccolo villaggio chiamato Tyndinskij, dal quale sarebbero dovuti partire i due rami della BAM verso la Lena e verso l'oceano. In pochi anni, crebbe fino a 60.000 abitanti, per poi scendere gradualmente a 40.000 dopo la fine dei lavori. Durante il decennio 1974-84 Tynda ha avuto una caratteristica molto particolare: la sua popolazione \u00e8 stata una delle pi\u00f9 giovani del mondo: l'et\u00e0 media era di 25,5 anni.\nTynda, che non a caso fu costruita quasi esclusivamente da giovani moscoviti, divent\u00f2 capitale della BAM per vari motivi. Innanzitutto era la \"porta\" della BAM; era infatti il punto di arrivo del ramo che congiungeva la Transiberiana alla futura Magistral. In secondo luogo si trova al centro di una regione ricchissima di minerali (dall'oro al rame, alle pietre da costruzione). Per finire, fin dagli anni settanta \u00e8 sempre stata la sede della maggior parte degli organi preposti alla costruzione della BAM e allo sviluppo dell'estremo oriente russo.\nDalla particolare posizione geografica di Tynda deriva il suo rigido clima, con escursioni termiche tra l'inverno e l'estate che possono arrivare a 70 gradi centigradi. La temperatura media dell'inverno si aggira intorno a -30\u00a0\u00b0C, con punte di -45\u00b0. \nLa maggior parte degli abitanti di questa cittadina lavora nel settore dei trasporti: la risorsa principale di Tynda infatti \u00e8 proprio la BAM, perch\u00e9 le altre attivit\u00e0 economiche che avrebbero dovuto sorgervi non si sono mai sviluppate.\nIl legame con la ferrovia \u00e8 talmente stretto che gli abitanti di Tynda ogni anno organizzano un festival di canzoni dedicate alla Magistral.\nL'estremit\u00e0 orientale.\nGli insediamenti a est di Tynda sono molto modesti, nessuno di essi raggiunge i diecimila abitanti. Durante gli anni della costruzione della BAM erano molto pi\u00f9 popolati, ma in questi anni vi abita solo un numero di persone sufficienti a far funzionare la ferrovia.\nTungala, Fevral'sk, Urgal, Zeja, \u010cegdomyn, Posty\u0161evo sono i villaggi pi\u00f9 popolosi lungo la linea, che devia bruscamente verso sud, avvicinandosi alla Transiberiana. In questo ampio tratto, i binari scorrono nella pianeggiante valle dell'Amur, per poi ricominciare a salire in corrispondenza della catena dei monti Turan, sui quali si trova \u010cegdomyn. Una parte della popolazione resta molto legata alla zona e agli ideali di progresso per cui la BAM fu costruita, ma i dati demografici indicano un progressivo abbandono della valle dell'Amur, soprattutto da parte dei giovani.\nAttraversati i monti Turan e la successiva catena della Bureja, l'odierna BAM giunge al suo capolinea, Komsomol'sk-na-Amure. La citt\u00e0 di Komsomol'sk ha una storia completamente diversa da quella delle altre citt\u00e0 della BAM. Innanzitutto bisogna premettere che l'area (che ha come capitale Chabarovsk, a soli 350\u00a0km di distanza, sulla Transiberiana) fu cinese fino al 1858; in secondo luogo Komsomol'sk fu fondata nel 1932, conta 280.000 abitanti ed \u00e8 un'affermata citt\u00e0 industriale, che conta raffinerie, acciaierie, cantieri aerei e due basi militari.\nLa citt\u00e0 vive soprattutto di commercio con la vicina Cina, dalla quale importa merci che vengono poi trasportate via nave o lungo BAM; molti cinesi risiedono a Komsomol'sk, che per questo viene a spesso chiamato anche col suo nome cinese Gongqing Cheng (Citt\u00e0 del Komsomol'sk).\nInizialmente, per la sua funzione militare, Komsomol'sk era una citt\u00e0 ad accesso limitato e ai suoi abitanti venivano dati ingenti incentivi statali. Non gode pi\u00f9 di questo status, e per questo motivo la popolazione va calando.\nNonostante Komsomolsk venga considerato il capolinea, la linea che porta al Pacifico prosegue fino a Sovetskaja Gavan', citt\u00e0 di circa 30.000 abitanti, fondata nel 1941. Insieme a Vanino (60\u00a0km pi\u00f9 a nord), costituisce il pi\u00f9 importante complesso portuale russo sull'Oceano Pacifico.\nLa funzione economica.\nFin dai primi tentativi di costruire la BAM, uno degli obiettivi principali era lo sfruttamento delle grandi ricchezze territoriali della Siberia, ricca di quelle materie prime e risorse energetiche che mancavano alla Russia europea, ricca di manodopera e industrie.\n\u00c8 in questo contesto che si inserisce quel concetto che l'economista Victor Mote chiama \"complementarit\u00e0 economica\", alla base di quella serie di provvedimenti politici ed economici che saranno conosciuti in seguito come \"la grande spinta verso l'est\", un tema fondamentale del periodo di governo di Bre\u017enev.\nLa ricerca delle risorse naturali.\nPer l'Unione Sovietica sempre pi\u00f9 impegnata a stare al passo con i tempi, era impensabile trascurare le risorse siberiane come i fiumi per le dighe e centrali idroelettriche le riserva di legname fornite dalla taiga, le miniere e i giacimenti di minerali e idrocarburi.\nA nord, la Jakutja, ricchissima soprattutto di idrocarburi, combustibili fossili di vario genere e carbone. La Siberia orientale abbondante di petrolio e gas naturale. Nella valle dell'Amur giacimenti di minerali pregiati, come il rame di Udokan, l'asbesto, il magnesio e il nickel, miniere di oro, argento e altri metalli preziosi, e quasi ovunque in Siberia e nell'estremo oriente russo grande abbondanza di pesce, legname e pellicce.\nLa sostenibilit\u00e0 dell'intervento.\nNegli anni cinquanta il governo sovietico si chiedeva se convenisse o meno sviluppare la Siberia. L'operazione appariva complessa: la costruzione di vie di trasporto e infrastrutture richiedeva costi altissimi e la necessit\u00e0 di trasferire manodopera. Quelli che contrastavano i sostenitori dell'immediato bisogno di sviluppare la Siberia, erano i sostenitori della \"tesi europea\", i quali sostenevano che l'URSS avrebbe potuto accontentarsi di sfruttare a fondo le risorse delle comunque ricche Ucraina e Bielorussia, prima di avventurarsi in terre sconosciute e affrontare azzardate spese prive di garanzia.\nAlla fine si decise di investire nello sviluppo dell'oriente. Il governo sovietico si impegn\u00f2 molto: la sola BAM cost\u00f2 una cifra enorme (pi\u00f9 di 18.000.000.000 di rubli), che vennero diluiti in una continua spesa tale che durante il decennio 1974-84 questa cifra rappresentava annualmente l'1% del PIL.\nI complessi territoriali.\nMinistri e funzionari del progetto BAM adottarono lo schema del \"complesso produttivo territoriale\". Sostanzialmente si trattava di costituire un nucleo produttivo contenente al suo interno le abitazioni, i siti da cui ricavare le materie prime, le industrie per lavorarle e le centrali energetiche.\nUna prima applicazione di questo concetto si trovava a nord del Bajkal, nella zona Severobajkal'sk/Ni\u017eneangarsk, ricca di asbesto (il minerale da cui si ricava l'amianto), e di metalli non ferrosi tra cui alcuni molto rari; un secondo centro era situato lungo il corso della Lena, a nord, zona dove abbondano legnami, petrolio e gas; un terzo punto era collocato nei paraggi di Udokan, area di ricchissime miniere di rame; un ultimo punto cruciale era l'area di Nerjungrj, con le sue miniere di carbone e i tesori della Jakutja meridionale.\nIl sistema dei complessi territoriali sub\u00ec presto l'influsso della distanza da Mosca. Infatti in ognuno dei punti convenuti convergevano i poteri di pi\u00f9 ministeri, che si insediavano sul posto e creavano una gran confusione installando ciascuno le proprie linee di rifornimenti, le proprie linee energetiche, le proprie aree residenziali con una assoluta mancanza di collaborazione tra i vari organi, che determinava una vera e propria debolezza amministrativa ed enormi carenze ed inefficienze.\nAd aggravare la situazione, il fatto che questi agglomerati urbano-industriali non avevano un'amministrazione autonoma; tutto al loro interno avveniva secondo le disposizioni dei ministeri che vi si erano insediati, delle competenze regionali (come gli oblast), delle \u00e9lite locali o delle societ\u00e0 che vi lavoravano, ma i complessi territoriali non avevano nessuna autorit\u00e0 interna.\nUn'eccezione \u00e8 rappresentata dal complesso della Jakutja meridionale, Nerjungrj, area da tempo oggetto di ricerche geologiche accurate e di investimenti da parte di enti stranieri autorizzati, soprattutto giapponesi, interessate a sfruttare la zona.\nLe societ\u00e0 costruttrici furono duramente criticate per i metodi di insediamento. Queste infatti usavano un sistema \"a livelli\" che consisteva nell'insediarsi in una zona per poi fare uscite di qualche giorno in altre zone dove lavorare. Le uscite potevano durare anche molto di pi\u00f9 nel caso di costruzioni di edifici o infrastrutture. Alla fine per\u00f2 gli operai, che durante queste missioni dormivano in alloggi temporanei, tornavano sempre al luogo di partenza. Questo, secondo i difensori della causa siberiana, era un metodo per portare in Siberia solo chi era interessato a fare tanti soldi in fretta e abbandonare il prima possibile questi luoghi.\nLa BAM come arteria di trasporto e veicolo di scambio con l'Estremo Oriente.\nPer una regione enorme come la Siberia le vie di trasporto giocano un ruolo cruciale nel processo di sviluppo economico, permettendo lo sfruttamento delle risorse naturali disperse sul territorio.\nIl ruolo della ferrovia.\nLa Siberia \u00e8 attraversata dalla ferrovia Transiberiana, che garantisce il trasporto di passeggeri e materie prime su binario tutto l'anno, con una capacit\u00e0 di oltre 100 milioni di tonnellate di merci.\nLa Transiberiana per\u00f2 passa a sud della Jakutja, una delle regioni pi\u00f9 vaste (seppur meno popolate) e pi\u00f9 ricche di oro, diamanti, petrolio e uranio. La sua capitale Jakutsk era legata alla Transiberiana e al resto della Russia solamente da due strade sterrate, spesso accidentate e impraticabili per via della presenza del permafrost e di numerosi corsi d'acqua causati dal disgelo stagionale.\nIl trasporto per via aerea sarebbe stata un'alternativa difficile da realizzare su vasta scala, soprattutto per i costi del carburante (Jakutsk dista 6875\u00a0km da Mosca), per le condizioni atmosferiche che sono spesso proibitive. e per la capacit\u00e0 di carico limitata dei velivoli.\nIl treno rimaneva dunque l'unica soluzione plausibile: l'itinerario seguito dalla BAM nei pressi dell'oceano Pacifico, consentiva anche di sviluppare il traffico via nave da Sovetskaja Gavan che da Vladivostock, il capolinea della Transiberiana, soprattutto per le merci dirette in Giappone.\nLa sottoutilizzazione della linea.\nNonostante l'importanza strategica della linea, questa \u00e8 stata ed \u00e8 tuttora ampiamente sottoutilizzata.\nNel 1985, anno dopo il \"primo completamento\", per la BAM sarebbero dovuti passare secondo i piani 35 milioni di tonnellate di merci, ma ve ne sono transitati solo 25 milioni. Questa merce consiste per il 70% di petrolio e per la maggior parte del resto in carbone e legname.\nNel 2007 la capacit\u00e0 di trasporto della BAM era ormai pi\u00f9 che quadruplicata, ma la quantit\u00e0 di merci trasportate rimane lievemente inferiore a quella del 1985.\nSe si considera il solo tratto orientale, quello dell'era Bre\u017enev, la quantit\u00e0 di merci trasportate \u00e8 quasi insignificante: solo 5,5 milioni di tonnellate di merci.\nL'importanza dell'industria petrolifera.\nIl trasporto del petrolio \u00e8 stato uno dei motivi principali che spinsero il governo di Bre\u017enev a intraprendere la costruzione della linea.\nNel 1973, l'anno prima dell'inizio dei lavori inizi\u00f2 la crisi petrolifera mondiale, e i prezzi del greggio iniziarono a salire rapidamente. Questa condizione avrebbe permesso all'URSS di diventare una grande potenza petrolifera, rendendo conveniente in prospettiva futura l'enorme investimento richiesto dalla costruzione della nuova ferrovia.\nLa vicinanza con il Giappone, all'epoca in pieno boom economico, avrebbe consentito di sfruttare un mercato potenzialmente molto ricco: vennero stipulati numerosi patti economici, uno del valore di 450 milioni di dollari per cui il Giappone avrebbe corrisposto in macchinari ad alta tecnologia per costruire la BAM, e l'Unione Sovietica avrebbe ripagato con il permesso di estrarre il prezioso carbone della Jakutja.\nNei piani iniziali le miniere di carbone di Nerjungrj avrebbero ripagato da sole in un decennio la spesa pi\u00f9 grossa per la costruzione della BAM, senza necessitare investimenti nell'impianto minerario, che sarebbe stato gestito autonomamente dai giapponesi. Questa previsione, gi\u00e0 poco realistica, divenne sempre pi\u00f9 improbabile con il continuo deterioramento dell'economia sovietica tra gli anni settanta e ottanta.\nNel 1980 con la fine della seconda crisi petrolifera i prezzi del greggio arabo iniziarono a scendere e il petrolio siberiano cess\u00f2 di essere cos\u00ec competitivo. I rapporti tra URSS e Giappone si fecero pi\u00f9 deboli a causa di varie dispute, tra cui quella sulle isole Kurili e la decisione sovietica di attaccare l'Afghanistan.\nInoltre l'inizio dello sfruttamento economico mise alla luce dei gravi errori di valutazione nella prospezione di numerosi giacimenti e miniere, come le miniere di rame di Udokan, dovuti ad equipaggiamento inadatto ed inesperienza delle spedizioni geologiche. Gi\u00e0 nel 1979 lo studioso Boris Komarov avvertiva: \"La Siberia pu\u00f2 trasformarsi molto presto dall'\"inesauribile fonte di risorse\" che tutti si aspettano, in un anonimo paese della povert\u00e0\".\nLimiti allo sviluppo dell'opera.\nI maggiori limiti nello sviluppo del traffico commerciale sulla linea sono la lentezza, poich\u00e9 la linea \u00e8 per la maggior parte a binario unico, e i frequenti furti alle merci in transito.\nPer questi motivi \u00e8 preferito l'uso della vecchia Transiberiana, della trafficatissima linea Kazakistan - Cina - Hong Kong o delle rotte marittime del Pacifico.\nLa funzione militare della BAM.\nPer via delle politiche di segretezza del regime sovietico, di cui molti documenti sono inaccessibili, il ruolo militare della BAM nell'apparato bellico sovietico e russo non pu\u00f2 essere delineato con chiarezza.\nLo studioso Allen Withing in un suo lavoro del 1981 specul\u00f2 sul valore militare di questa e altre opere della regione, ritenendo ad esempio l'abbandono dei lavori dopo la conclusione del tratto pi\u00f9 orientale, contemporaneo alla fine della seconda guerra mondiale, evidente prova dello scopo militare della ferrovia.\nSecondo Withing, l'URSS percepiva il Giappone come un reale pericolo, soprattutto dopo la conquista della Manciuria; anche la Cina probabilmente non era vista come un vicino innocuo. L'ipotesi dello studioso \u00e8 che la costruzione della BAM fosse parte di un ben pi\u00f9 ampio progetto di militarizzazione dell'est sovietico, una sorta di grande operazione logistica per rafforzare questa parte del paese cos\u00ec ricca di risorse e di energia e cos\u00ec poco protetta.\nLo studioso Athol Yates ritiene che la discontinuit\u00e0 dei lavori sulla maggior parte della BAM era un fatto sconosciuto agli osservatori occidentali. Di contro, il silenzio improvviso dei media sovietici sulla BAM veniva preso come un'evidente prova del fatto che il progetto era diventato un segreto militare e si stavano accelerando i lavori.\nSulla terza fase della costruzione, quella Bre\u017eneviana, va considerato che le crescenti tensioni con la Cina rappresentavano senz'altro un importante motivo per creare una ferrovia pi\u00f9 a nord della Transiberiana, lontana dal confine cinese e protetta da imponenti catene montuose. Anche in questa occasione la stampa non ha mai fatto menzione di un possibile scopo militare del progetto, anche se, dopo la morte di Bre\u017enev, il presidente della GlavBAMstroj Konstantin Mochortov dichiar\u00f2 che negli intenti iniziali la BAM \"avrebbe contribuito a rafforzare e a stabilizzare il sistema di difesa dell'URSS\"\".\nUn'ulteriore caratteristica della BAM che ne denota una funzione militare \u00e8 l'attivit\u00e0 principale del suo capolinea: Sovetskaja Gavan \u00e8 infatti un porto importantissimo per la Marina Militare Sovietica e la ferrovia \u00e8 l'unico modo per trasportarvi rapidamente rifornimenti.\nSempre secondo Whiting, per\u00f2, non si pu\u00f2 affermare che la BAM fosse una misura di difesa da un eventuale attacco cinese: la zona, pur essendo un obiettivo difficilissimo per un eventuale attacco di terra, non permette una difesa capillare e la ferrovia offre una grande quantit\u00e0 di punti deboli (spazio aereo troppo grande da controllare, centinaia di ponti e tunnel) che la rendono vulnerabile a un attacco aereo tanto quanto la Transiberiana.\nSe \u00e8 vero che lo scopo militare sia stato influente nella costruzione della ferrovia, \u00e8 dunque da escludersi che sia stato il motivo primario dell'impresa.\nAltri motivi per costruire la BAM.\nLa BAM non si \u00e8 rivelata n\u00e9 un mezzo di sviluppo economico determinante, n\u00e9 un vettore di scambio fondamentale con l'oriente, n\u00e9 una costruzione vitale per l'apparato difensivo dell'URSS, nonostante questi siano sicuramente dei motivi pi\u00f9 o meno rilevanti per la creazione del progetto.\nAccanto a questi interessi, vanno definite le ambizioni politiche e sociali sovietiche.\nPur ammettendo che la BAM fosse solo l'ultima di una serie di grandi opere con le stesse caratteristiche (mobilitazione di massa, collettivismo, propaganda) va sottolineato che, il periodo in cui essa fu costruita rappresentava un particolare momento per l'URSS, un frangente nel quale il popolo sovietico si trovava ormai privo di entusiasmo per la vittoria nella seconda guerra mondiale, battuto dagli statunitensi sul fronte delle conquiste spaziali e alla deriva in un periodo di stagnazione economica e di statico conservatorismo.\nLa BAM si colloca alla fine di una lunga serie di progetti utopici del passato finalizzati alla mobilitazione di massa, nei quali il governo sovietico vedeva uno strumento per catalizzare il coinvolgimento dei cittadini e soprattutto delle generazioni pi\u00f9 giovani. La realizzazione del \"cantiere del secolo\" poteva essere lo strumento decisivo per accrescere la fiducia del popolo.\nProgetti su larga scala erano ritenuti vitali per ragioni di sicurezza nazionale, perch\u00e9 alimentavano il sentimento di un obiettivo comune tra le persone. Aiutavano a mantenere l'immagine ottimista del futuro comunista. Tali progetti erano considerati validi strumenti di trasformazione sociale. L'enorme campagna propagandistica voluta da Bre\u017enev per celebrare la BAM e la nascita del mito ad essa strettamente connesso sono importanti indici della quantit\u00e0 di speranze riposte nel progetto e nei suoi effetti sulla societ\u00e0 sovietica.\nLa BAM rappresent\u00f2 soprattutto un simbolo, gi\u00e0 nel suo significato di strada ferrata: energia, tecnologia, ferro e acciaio. La coesione e l'entusiasmo del popolo sovietico nel costruirla dovevano rappresentare un estremo simbolo di forza e di superiorit\u00e0, l'icona dell'eroismo, del patriottismo e del successo dell'URSS.\nLa realizzazione della Magistral era un'impresa nella quale \"la conquista della natura attraverso la tecnologia era vista come una panacea per i vari problemi politici, sociali, economici\" .\nLe vicende umane.\nIl mito della BAM.\nIl mito della BAM deriva principalmente dal lavoro della stampa propagantistica sovietica. La nascita e la crescita di questo mito sono determinate da un mosaico di fattori spesso intrecciati tra loro.\nLa prospettiva di unificazione delle etnie.\nPrendendo in esame anche solo pochi degli articoli di giornali e riviste in cui si parla della BAM, si nota la costante tendenza a sottolineare la multinazionalit\u00e0 dei lavoratori della BAM. I \"BAMovtsy\" erano una sorta di armata disomogenea composta da volontari del Komsomol, esperti tecnici ferroviari e manovali che giungevano da tutte le parti dell'URSS.\nNella primavera 1974 il giornalista accreditato Leonid \u0160inkarev pubblic\u00f2 sulle Izvestija un articolo il cui titolo diventer\u00e0 subito uno degli slogan pi\u00f9 ripetuti: \"BAM stroit vsja strana\", ovvero \"Tutta la nazione sta costruendo la BAM\". Nell'articolo si raccontava di moltissimi lavoratori giunti nella taiga dagli stati non slavi dell'Unione, i quali gi\u00e0 operavano proficuamente in una perfetta armonia con l'ambiente e con tutte le altre etnie presenti sul luogo.\n\u0160inkarev descrisse una specie di isola felice, tralasciando volutamente particolari rilevanti ma indesiderati, come il fatto che, per evitare contrasti e per non essere ostacolati dalle barriere linguistiche, gli operai di una stessa etnia tendevano a socializzare solamente tra loro e spesso erano tenuti separati da quelli di altre nazionalit\u00e0.\nSpesso la stampa celebrava enfaticamente le imprese di eroici lavoratori del Caucaso o dell'Asia centrale. Nel Gudok in quell'anno si scrisse con grande entusiasmo di uno dei migliori \"reparti d'assalto\" di costruttori della BAM, composto esclusivamente dai migliori giovani delle tre repubbliche caucasiche, e degli inarrestabili operai uzbeki che nel complesso \u0160imanovsk nella regione dell'Amur arrivarono a produrre il 140% in pi\u00f9 della quota giornaliera loro richiesta.\nArticoli come questi possono essere visti come un tentativo di contrastare le crescenti tensioni etniche di quel periodo tra il potere centrale e i popoli non slavi dell'URSS. I giornalisti infatti raramente menzionavano la nazionalit\u00e0 di operai russi o ucraini, ma erano sempre nominati e sottolineati con grande cura i nomi esotici, le vicende personali e le citt\u00e0 di provenienza degli immigrati kazaki, turkmeni, georgiani e di altre etnie minori.\nIl periodo era turbolento e pochi anni dopo, nel 1979, vi sarebbe stata la rivoluzione islamica in Iran, potenzialmente un pericoloso modello per tutte le repubbliche islamiche dell'Asia centrale.\nIl ruolo della famiglia.\nIn un altro articolo esemplare degli stessi anni si riportava la vicenda della numerosa famiglia armena Sarkisian: si raccontava di come, dopo essere stato al XVII congresso del Komsomol, il giovane Pavel non avesse resistito all'entusiasmo ed avesse abbandonato per sempre la viticoltura per darsi completamente alla causa della BAM, trascinando con s\u00e9 molti parenti.\nQuesto e altri articoli celebrativi avevano lo scopo di sottolineare la possibilit\u00e0 di ricreare un ambiente familiare tra i lavoratori: sempre in questo filone rientravano gli articoli dedicati alle instancabili donne della BAM, operaie modello e madri premurose.\nLa famiglia era un obiettivo fondamentale della propaganda. In un documentario video del 1975 sulla vita quotidiana lungo il cantiere della BAM, sono riportati spezzoni di normali conversazioni tra operai che parlano del tempo, della frequenza con cui arrivano i rifornimenti dall'URSS europea, dell'apertura della nuova scuola o della palestra. Lo scopo di questo tipo di propaganda era il reclutamento di nuovi operai. La figura mitizzata del \"BAMovets\" veniva caratterizzata da innumerevoli caratteristiche positive, sopra tutte l'eroismo e la dedizione.\nConclusasi l'era di Stalin e dei metodi coercitivi, Bre\u017enev aveva deciso di non voler pi\u00f9 utilizzare prigionieri per costruire la BAM: era quindi necessario convincere i futuri operai a trasferirsi in queste remote regioni e la propaganda a mezzo stampa era uno dei metodi preferiti per il reclutamento.\nIl mito del lavoratore-eroe.\nIn questo quadro rientra la rappresentazione dell'opera come una guerra contro la natura selvaggia: i lavoratori diventavano guerrieri coraggiosi, tenaci, forti, infaticabili, pronti a sacrificarsi per l'impresa e ad accettare rinunce e sacrifici mettendo da parte le loro debolezze personali.\nIn un articolo di Gudok dell'ottobre 1975, vari operai e meccanici intervistati affermarono che il loro motto \u00e8 \"al lavoro come in battaglia!\"; i lavori per sconfiggere la taiga vergine erano paragonati a quelli dell'Armata rossa a Berlino e Stalingrado.\nMovimenti artistici.\nNella propaganda il \"BAMovets\" era anche un perfetto padre di famiglia, un uomo eclettico e in forma, nel quale scorreva sangue di artista: la stampa pubblicizzava i circoli sportivi e culturali che spuntavano come funghi nei neonati villaggi dell'estremo oriente, che non mancavano ovviamente di scuole e asili per tutte le esigenze.\nDurante la costruzione della linea si svilupp\u00f2 un vero e proprio movimento letterario, formato da artisti-operai impegnati a scrivere versi per esprimere la volont\u00e0 di dare il massimo delle loro forze per quell'unica nobilissima causa: vedere sfrecciare un treno dopo l'altro sui binari scintillanti da loro posati nel mezzo della tajga.\nGli eroi della BAM: tra mito e realt\u00e0.\nDemografia.\nIl popolo della BAM era costituito per la maggior parte di giovani. La percentuale di persone sotto i trent'anni di cui era composta la popolazione delle zone interessate dal progetto tra gli anni settanta e ottanta variava di continuo, ma si aggirava tra il 50 e il 60%. Tra i lavoratori questo rapporto saliva a due terzi.\nDa notare anche che nella parte occidentale della zona la percentuale di giovani era significativamente pi\u00f9 elevata che nell'estremo oriente (70% contro un 50% scarso).\nLa costruzione della BAM era un progetto destinato soprattutto ai giovani, e a loro era destinata tutta la pubblicit\u00e0 della propaganda. Moltissimi giovani erano reclutati attraverso il Komsomol. Due terzi del popolo della BAM erano composti da maschi, un dato insolito poich\u00e9, sin dalla seconda guerra mondiale, in Russia il rapporto tra donne e uomini \u00e8 sempre stato nettamente a sfavore degli uomini.\nComposizione etnica.\nUn altro dato da confrontare con quello fornito dalla stampa sovietica del tempo \u00e8 la composizione etnica di questo enorme cantiere: gli articoli citati descrivono un mosaico di etnie in perfetta armonia tra loro, in cui la maggior parte dei lavoratori proveniva dal Caucaso o dall'Asia centrale. La verit\u00e0, perlomeno quella documentata dalle ricerche degli studiosi, \u00e8 molto diversa: i russi arrivarono a rappresentare quasi i due terzi del totale; di questi il 30% provenivano dalla Russia europea, il 20% dalle regioni della BAM e il 32% dall'estremo oriente; solo il 2% erano i nativi dei villaggi preesistenti lungo la ferrovia.\nAltra etnia presente in massa nella zona erano gli ucraini, che assieme ai moldavi costituivano il 15-20% della popolazione lavorativa. Le etnie rimanenti (Caucaso, Bielorussia, Paesi baltici, Asia centrale e Kazakistan) si spartivano abbastanza equamente la fetta restante (tra il 4 e il 6% ciascuno, a seconda del periodo).\nLa situazione dunque, nonostante il fluttuare di queste percentuali di anno in anno, mostrava comunque la maggioranza nettamente composta di russi e ucraini, con le altre etnie effettivamente ridotte a minoranze. I giovani provenienti dai paesi baltici dopo uno slancio entusiastico all'inizio del progetto abbandonarono progressivamente la tajga, arrivando essere meno di uno ogni cento lavoratori.\nStime sul numero di operai impiegati.\nNon \u00e8 semplice definire quante persone vivevano e lavoravano nella regione della BAM. La stampa ufficiale ha sempre fornito dati inattendibili, arrivando a citare un milione di persone in totale gi\u00e0 nell'anno 1974, all'inizio dei lavori. Secondo la stampa nel solo 1974 lungo la BAM sarebbero nati 50.000 bambini.\nNonostante questo dato sia da ritenersi esagerato, \u00e8 tuttavia probabile che questa quantit\u00e0 sia stata raggiunta nel 1980, anno in cui il numero di lavoratori sulla BAM avrebbe raggiunto il suo apice, con circa 1.000.000 di unit\u00e0.\nCon una stima pi\u00f9 attendibile, nel 1974 c'erano probabilmente circa 600.000 persone, di cui pi\u00f9 di un decimo impegnate nella costruzione della ferrovia.\nI metodi di reclutamento.\nIl reclutamento era necessario al fine di portare lavoratori e abitanti nelle terre inospitali della Siberia, e avveniva con diverse modalit\u00e0.\nIl pi\u00f9 importante era sicuramente l\"'ob\u0161\u010destvennyj prizyv\", ovvero il reclutamento pubblico. Si cercava di coinvolgere i giovani soprattutto con la propaganda; riunioni e congressi del Komsomol erano un'ottima occasione per reclutare giovani in massa. Il pi\u00f9 celebre episodio fu quello del XVII congresso del Komsomol, al termine del quale si costituirono delle vere e proprie truppe d'assalto pronte a trasferirsi a breve nella tajga. Questi giovani rappresentavano una grossa percentuale dei BAMovtsy.\nAltri lavoratori venivano reclutati tra gli operai specializzati, che venivano invitati a trasferirsi, o tra i neolaureati a cui veniva richiesto di prestare servizio presso i cantieri; a volte si trasferivano persino intere brigate di studenti.\nAnche alcune brigate militari vennero trasferite e messe a lavorare alla ferrovia.\nSe la necessit\u00e0 lo imponeva, venivano assunti anche lavoratori stagionali, dalle zone limitrofe. Questi per\u00f2 di solito erano scarsamente motivati e molto inesperti e, stando agli archivi della GlavBAMstroj, avrebbero addirittura peggiorato l'andamento dei lavori.\nLe motivazioni del popolo della BAM.\nLe motivazioni dei lavoratori erano riconducibili a due grandi gruppi: quelle di tipo idealistico, e quelle di tipo materiale.\nL'ideale patriottico.\nAlmeno una parte dei giovani oggetto di questi messaggi si trasfer\u00ec a oriente animata da un sentito dovere morale, indotto da un grande senso patriottico. Costruire la BAM non era un bene solo per l'URSS: era un'esperienza importantissima soprattutto per chi prendeva parte in prima persona al progetto. Secondo alcuni studiosi infatti, grazie anche alla massiccia propaganda, il lavoro nella taiga sarebbe stato visto come un'impareggiabile scuola di vita, una fucina inarrestabile di crescita personale e maturazione dell'individuo.\nIl giovane non poteva non essere affascinato dalla mastodontiche dimensioni dell'opera, n\u00e9 tanto meno dal suo significato simbolico, ovvero l'uomo che prevale sulla natura. Il lavoro pesante in quei luoghi e climi inospitali diventava, nell'ottica di questi gruppi di giovani, uno strumento di formazione di un carattere forte, una palestra del perfezionamento personale. Uno degli slogan pi\u00f9 celebri diceva \"My stroim BAM, BAM stroit nas\" (\"Noi costruiamo la BAM, la BAM ci costruisce\").\nAltre motivazione ideologiche.\nMolti erano spinti da ideali diversi, alla ricerca di un pionieristico senso dell'avventura. I giovani si potevano sentire attratti dalla possibilit\u00e0 di vivere effettivamente tra giovani, in una societ\u00e0 dinamica, culturalmente attiva, lontano dalla mediocrit\u00e0 delle caotiche citt\u00e0 e delle obsolete campagne. La BAM poteva essere per loro il terreno dove gettare il seme per una nuova societ\u00e0 sovietica, progredita ed emancipata, dove trovare comprensione, amicizie, amori. A proposito di questi ultimi, i giornali locali brulicavano letteralmente di annunci di matrimoni e di nascite di nuovi bambini. La societ\u00e0 della BAM era molto prolifica. Secondo la storica Julija Argudjaeva, non era raro che le ragazze si trasferissero per trovare facilmente marito data l'elevata percentuale di maschi lungo le linee.\nI vantaggi economici.\nLe motivazioni materiali giocavano un ruolo molto importante nel sistema di reclutamento dei BAMovtsy. Lo storico John Stephan scrisse che motivare le persone richiedeva molta pi\u00f9 immaginazione che scavare nel permafrost.\nDove falliva l'appello patriottico, e nell'impossibilit\u00e0 di adottare i metodi di Stalin, le autorit\u00e0 toccarono allora il tasto economico; i BAMovtsy potevano guadagnare fino al quadruplo di uno stipendio medio. La stampa propagandistica che tanto osannava il valore dei pionieri della BAM, non parlava quasi mai dei privilegi economici di questi, oppure se li menzionava li considerava indubbiamente irrilevanti. In verit\u00e0 i privilegi economici esistevano, ed erano molti.\nLa regione della BAM riceveva speciali incentivi per la sua posizione geografica sfavorevole e per la creazione di nuove strade e ferrovie sin dagli anni venti. Col passare degli anni queste cifre continuarono a crescere, e in misura molto significativa negli anni settanta e ottanta, in cui vennero installati i cantieri.\nSecondo ricerche condotte da pi\u00f9 studiosi, lo stipendio di chi lavorava nelle zone della BAM sarebbe stato in media il 70% pi\u00f9 alto di uno stipendio medio. Questa cifra saliva di altri 50 punti percentuali se l'interessato lavorava nelle zone pi\u00f9 a nord. Chi veniva assunto direttamente dalle ferrovie aveva un ulteriore incremento del 40% sul salario.\nA questi bonus si aggiungevano altri privilegi: i BAMovtsy avevano 12 giorni di ferie in pi\u00f9 rispetto ai 24 normalmente concessi in Russia, e quelli che lavoravano nella fascia pi\u00f9 disagiata, a nord, arrivavano ad averne anche 24 in pi\u00f9, per un totale di due mesi di ferie.\nTutti poi avevano diritto ad una tessera per viaggiare gratuitamente sui treni, per passare le loro lunghe vacanze in luoghi pi\u00f9 accoglienti.\nAltro particolare che rendeva le offerte di contratto particolarmente interessanti, era la possibilit\u00e0 di andare in pensione in anticipo, e con somme mensili significative, nonch\u00e9 la distribuzione di ambiti premi a fine contratto, per esempio automobili nuove.\n\u00c8 difficile stabilire quanto questi privilegi economici incidessero effettivamente sulla vita delle persone; pur ammettendo che i prezzi dei beni nei negozi non erano prezzi di mercato, ma erano prestabiliti dal governo, bisogna tener conto del fatto che gli approvvigionamenti non erano regolari, e questo implicava l'obbligo di rifornirsi a volte al mercato nero, nel quale i prezzi erano pi\u00f9 elevati.\nNei cantieri della BAM il denaro non era l'unico vantaggio: molti giovani vi vedevano un'opportunit\u00e0 per fare rapidamente carriera, e per ricoprire ruoli di responsabilit\u00e0 che sarebbero stati difficili da raggiungere in Europa. Molti poi, speravano di sfruttare questa esperienza in un previsto ritorno alle citt\u00e0 d'origine. Essere stato un eroe della BAM infatti, avrebbe significato anche avere una certa posizione sociale, da sfruttare anche nel caso si volesse far carriera in politica.\nCondizioni di vita sulla BAM.\nL'ideale del Socialismo Sviluppato.\nNei piani di Bre\u017enev e del suo governo si sarebbe dovuta creare la patria del \"socialismo sviluppato\", cio\u00e8 un ambiente perfetto in cui ognuno avrebbe dovuto trovarsi nelle condizioni per dare il massimo tanto sul lavoro, quanto in famiglia e nella societ\u00e0. Questo di conseguenza avrebbe dovuto contribuire a uno sviluppo completo e illuminato della persona.\nTutto ci\u00f2 sarebbe dovuto risultare molto semplice nell'ambiente della BAM, caratterizzato da un'attenzione particolare verso l'individuo, in cui i salari sono elevati, si viveva immersi nella magnifica natura della taiga e si lavora per il domani della nazione.\nQuasi subito risult\u00f2 evidente che la BAM non era in grado di dare pressoch\u00e9 nulla di tutto ci\u00f2. Riviste, giornali e testimonianze apparse in seguito, riportavano minuziosamente come lungo la BAM ci fosse scarsit\u00e0 di qualunque cosa. Lo spazio abitabile era spesso ridottissimo, insufficiente, e mancavano le strutture di base del vivere sociale come per esempio asili, scuole, luoghi per lo sport e per la cultura. Molti immigrati arrivavano ed erano costretti ad alloggiare per mesi nelle tende, il che rendeva impossibile recuperare le forze per lavorare il giorno dopo; i lavoratori erano dunque sottoposti ad un progressivo logoramento del fisico, in modo simile a quanto accadeva nei lager.\nIl problema degli alloggi.\nUno dei problemi principali che si protrasse per tutta la durata della costruzione della BAM negli anni settanta e ottanta, era la carenza cronica di spazio vitale. Inizialmente veniva promesso ai nuovi reclutati un alloggio, ma spesso chi arrivava si doveva arrangiare con mezzi propri, abitando per esempio in una tenda o in altre sistemazioni di fortuna (per esempio veicoli). Quando venivano assegnati gli alloggi, questi erano sempre molto pi\u00f9 angusti di quelli promessi e a volte erano persino incompleti. Mediamente un operaio della BAM viveva in 6,40\u00a0m\u00b2.\nUna delle soluzioni a cui dovevano ricorrere i BAMovtsy era l'iniziativa personale; costruire o completare da s\u00e9 le unit\u00e0 abitative di cui avevano bisogno. Questo richiedeva grandi sacrifici, dato che lungo la BAM il lavoro era duro e il clima spietato. Oltretutto bisogna mettere in conto anche la scarsissima reperibilit\u00e0 di materiali da costruzione di qualsiasi genere.\nLa maggioranza di coloro che prestavano servizio sulla BAM consideravano la loro condizione provvisoria: ancora alla fine del 1984, nella citt\u00e0 di Tynda, 14 quartieri su 17 erano ancora costruiti perlopi\u00f9 da unit\u00e0 abitative provvisorie.\nUna memoria di un operaio che lasci\u00f2 la BAM immediatamente allo scadere del suo contratto di lavoro racconta:\nSia gli alloggi provvisori che quelli definitivi erano fatti con materiali scadenti, erano angusti e inadatti ai climi della regione. Pochissimi erano provvisti di acqua calda, e in molti addirittura non c'era acqua corrente. Il gas e il riscaldamento erano un lusso. Un articolo riporta che gli alloggi costruiti nel complesso industriale di \u0160imanovsk erano cos\u00ec scadenti da avere fessure che arrivavano a 5\u00a0cm di larghezza sulle pareti.\nLe citt\u00e0 fantasma.\nLe citt\u00e0 della nuova societ\u00e0 tanto desiderata andavano progressivamente svuotandosi e venivano abbandonate; riguardo al villaggio di Mogot su un numero del marzo 1985 di Gudok, compare la seguente citazione: \nMolti di questi danni erano dovuti al permafrost, e ai periodici disgeli e congelamenti cui erano sottoposte le strutture.\nLa carenza di servizi.\nLungo i cantieri le donne avevano una vita molto difficile per la mancanza di asili, o luoghi dove poter lasciare i figli; in aggiunta a questo spesso dovevano intraprendere una serie di lavori per i quali non c'erano servizi sul posto. Non c'erano lavanderie, parrucchieri e barbieri, era impossibile far riparare un paio di scarpe. Non si potevano acquistare vestiti, per la mancanza di negozi. I generi alimentari erano scarsamente reperibili. Il numero di medici e farmacisti per abitante era pericolosamente basso rispetto alla media nazionale.\nNon c'erano luoghi di ricreazione o di svago: la stessa Tynda, celebrata capitale della BAM, rest\u00f2 per anni senza bar, n\u00e9 cinema, n\u00e9 luoghi adibiti allo sport.\nLa stessa atmosfera culturale che la propaganda prometteva ai giovani emancipati che si sarebbero trasferiti per la nobile causa, era assente: le compagnie di artisti che si avventuravano lungo la BAM, pur contenti di potersi esibire davanti a tanti giovani interessati, potevano farlo solo in estate, e la carenza di materiali spesso li obbligava a offrire spettacoli incompleti. Mancavano i basilari meccanismi di aggregazione a fini culturali, non esistevano club. Persino trovare dei libri era un problema.\nI problemi di approvvigionamento.\nLa questione del cibo era un altro punto critico della vita lungo la BAM. Le condizioni climatiche e i terreni difficili da coltivare rendevano ardua la produzione di generi alimentari di base come verdure e latticini. Per questo quasi tutti i generi alimentari necessari nella regione dovevano essere importati, nonostante la presenza di vaste aree potenzialmente coltivabili.\nIl settore dell'agricoltura era soggetto a problemi simili a quelli che affliggevano lo sviluppo industriale: l'inefficienza dei sistemi produttivi era la causa del completo fallimento del sistema di coltivazioni. Nella stampa sono numerosi gli articoli che parlano di diverse aree coltivabili che non venivano sviluppate adeguatamente a causa degli scarsi investimenti in questo settore da parte della imprese che costruivano lungo la BAM.\nGli abitanti delle campagne quella regione non avevano una vita migliore degli operai che stavano nei villaggi e nelle citt\u00e0; soffrivano delle stesse mancanze (alloggi, acqua calda, gas, cibo etc) e ricevevano stipendi pi\u00f9 bassi dei BAMovtsy.\nPer sopperire alla cronica mancanza di generi alimentari freschi i BAMovtsy col tempo ricorsero a una tradizionale abitudine russa: crearsi piccoli orti per produrre da s\u00e9 almeno una parte di ci\u00f2 che necessitavano.\nIl problema climatico.\nQualsiasi coltivazione risultava un'impresa molto complicata: i macchinari necessari a rimpiazzare la scarsa qualit\u00e0 e quantit\u00e0 della manodopera erano spesso soggetti a rotture a causa del clima rigido e del terreno inospitale, e i pezzi di ricambio erano irreperibili cos\u00ec che le riparazioni potevano richiedere mesi.\nA volte, a causa del permafrost, gli attrezzi agricoli sprofondavano nel fango, sorte che capitava a molte altre cose come vetture, attrezzi da costruzione e persino strade, e diventavano inutilizzabili. Le temperature artiche danneggiavano e deformavano le attrezzature.\nAlcune parti della ferrovia hanno dovuto essere ricostruite pi\u00f9 volte, perch\u00e9 le traversine si accartocciavano e si deformavano a causa dei materiali di scarsa qualit\u00e0 con cui erano fatte. La continua necessit\u00e0 di riparazioni e restauri abbassava drasticamente la produttivit\u00e0 dell'enorme cantiere e rendeva difficile organizzare il lavoro, spingendo a trascurare necessit\u00e0 come l'agricoltura o la produzione di altri generi alimentari fossero trascurate.\nI problemi endemici.\nQueste condizioni di vita non riguardarono solamente il decennio della costruzione (1974-84) ma si protrassero anche negli anni seguenti; all'inizio degli anni novanta, per esempio, meno di un quinto della popolazione viveva in case proprie, lo spazio pro capite era meno della met\u00e0 della media nazionale e l'assistenza medica e farmaceutica era ancora a livelli molto bassi.\nInefficienze e problemi amministrativi.\nTutti gli organi di responsabilit\u00e0 che operavano nel circuito della BAM, resasi evidente la loro inefficienza, concordavano nel dare la colpa di qualunque disfunzione alla rigidit\u00e0 del clima, alle enormi escursioni termiche tra estate e inverno e all'alternarsi di ghiaccio, fango e zanzare che rendevano la vita impossibile.\nGi\u00e0 alla fine del 1975, dopo un anno di lavori, la produttivit\u00e0 scese quasi ovunque a livelli molto bassi, tra il 40 e il 30% della quota prevista dal doppio piano quinquennale di sviluppo della BAM.\nIl problema organizzativo.\nIl problema era critico soprattutto per quanto riguarda gli equipaggiamenti: l'assenza di abitazioni isolate e riscaldate port\u00f2 a numerosi casi di congelamento di massa, tra cui uno in cui si dovettero effettuare in breve tempo 150 amputazioni.\nLa maggior parte di questi problemi erano dovuti non tanto alle condizioni climatiche, quanto piuttosto alla negligenza degli operai e alla mancanza di protezioni e attrezzature adeguate, e soprattutto alla disorganizzazione dei cantieri.\nEra impossibile coordinare il gran numero di organizzazioni e societ\u00e0 di costruzione che prendevano parte al progetto, ognuna con compiti poco chiari, posizioni gerarchiche, competenze incerte e interessi molto diversi.\nLa struttura politica.\nLa direzione principale, ovvero il ruolo di responsabile della costruzione della BAM, spettava al \"Ministero per la costruzione delle vie di trasporto\". \nLa societ\u00e0 principale di costruzioni che gli era subordinata, era la GlavBAMstroj, ma il controllo delle operazioni sulla BAM non seguiva una semplice linea gerarchica di autorit\u00e0: era un progetto poliedrico e contorto, nel quale si intrecciavano le autorit\u00e0 di diverse societ\u00e0, nonch\u00e9 di vari organi amministrativi tra cui diversi ministeri.\nIl ministero delle ferrovie in particolare era quello che curava la spesa, per cui era una sorta di cliente della BAM, e di conseguenza anche degli altri ministeri.\nTra gli altri ministeri che concorrevano alla realizzazione dell'opera vi erano il ministero dell'industria, e il neonato \"Ministero per lo sviluppo minerario delle risorse nella zona della BAM\".\nC'era poi una lunga serie di organizzazioni dalla dubbia autorit\u00e0, come per esempio la \"commissione scientifica per i problemi della BAM\", subordinata al dipartimento siberiano delle accademie scientifiche, il quale era a sua volta inserito nelle gerarchie delle autorit\u00e0 locali come i soviet o gli oblast.\nAnche le organizzazioni economiche ed amministrative territoriali non erano per niente ben coordinate, e spesso si ostacolavano le une con le altre. Un tipico esempio di questa mancanza di collaborazione si pu\u00f2 trovare nelle citt\u00e0 di Tynda e Severobajkal'sk, dove si trovavano le sedi di numerosi ministeri; queste sedi erano sul posto per occuparsi solamente dello sviluppo della ferrovia, e nessuna di esse poteva fare niente per altre questioni di notevole importanza, come per esempio per la costruzione delle due citt\u00e0, che affogavano nei problemi ed erano carenti in tutto.\nSi creava dunque un groviglio di competenze dal quale era difficilissimo uscire. La soluzione adottata per molti problemi era proprio il nascondersi nella rete burocratica, nella quale spesso era arduo trovare un colpevole.\nLe comunicazioni inadeguate.\nAnche le vie di comunicazione soffrivano di disorganizzazione, e questo rappresentava un grande ostacolo allo svolgimento dei lavori. All'interno di un'impresa molto grande come la GlavBAMstroj, un ordine poteva impiegare diversi giorni per raggiungere gli operai che spesso non conoscevano nemmeno i loro superiori.\nIl presidente della direzione dei lavori sulla BAM, V. Kalini\u010dev, si lamentava della mancanza di coordinamento tra le due autorit\u00e0 preposte alla supervisione dei lavori, una sul campo a Tynda e l'altra con funzione di presidenza a Mosca, rilevando il continuo andirivieni delle documentazioni tra le due sedi.\nCiascuno dei differenti organi che operavano nell'area aveva differenti sistemi telefonici, diverse linee di servizi e rifornimenti e ognuno si appoggiava su fonti differenti per il riscaldamento.\nUn esempio di inefficienza.\nIl corrispondente della Pravda Staruchin descrive un esemplare episodio di inefficienza del sistema. La societ\u00e0 \"LeningradBAMstroj\", succursale della \"Glavleningradstroj\", era incaricata di costruire diversi edifici molto grandi che avrebbero dovuto comprendere anche numerose unit\u00e0 abitative.\nRispetto ai piani, vennero realizzati meno edifici e in molto pi\u00f9 tempo, e restarono inutilizzati poich\u00e9 mancavano i servizi pi\u00f9 elementari come le condutture per l'acqua e il riscaldamento. Causa di tutto ci\u00f2, secondo il giornalista, sarebbe stata la lenta e insufficiente interazione tra il ministero per le ferrovie, il ministero per le vie di trasporto e la \"Glavleningradstroj\".\nPi\u00f9 tardi la \"Glavleningradstroj\", incaricata della costruzione del complesso dal ministero delle ferrovie, fu accusata di essere non idonea al progetto, che venne cos\u00ec affidato dal Ministero per le vie di trasporto a un'altra ditta, la \"Ni\u017eneangarsktransstroj\". Quest'ultima impresa non aveva n\u00e9 le capacit\u00e0 economiche, n\u00e9 l'equipaggiamento adatto per realizzare i progetti.\nCinque anni e mezzo dopo risult\u00f2 che poco o nulla era stato fatto e le autorit\u00e0 iniziarono ad accusarsi a vicenda.\nIl ministero delle ferrovie accusava il ministero delle vie di trasporto di aver trascurato i propri interessi; questi si era interessato finora solamente ai chilometri di binari posati e non alla costruzione delle centrali termiche o delle stazioni, per le quali accusava la societ\u00e0 di costruzioni di non aver seguito i piani; la \"Ni\u017eneangarsktransstroj\" per finire mostr\u00f2 i progetti forniti dal ministero delle ferrovie, che erano cos\u00ec incompleti da non comprendere neanche le necessit\u00e0 primarie alla ferrovia come per esempio le stazioni.\nPer finire il ministero delle ferrovie accus\u00f2 il ministero dell'industria di non aver monitorato i lavori come si doveva, ma di essersi interessato solo all'aspetto quantitativo delle costruzioni, senza curarsi del fatto che gli edifici fossero funzionali.\nCausa di tutto questo era anche il dilagare della corruzione che proprio in quest'ultimo caso fu determinante.\nMentre il rappresentante dei quartieri generali Jurij Verbitskij continuava a viaggiare per la Russia e i paesi limitrofi, il suo socio Jurij \u0160\u010derbinin, capo dell'impresa edile Ni\u017eneangarsktransstroj, aveva fatto fabbricare tra il 1979 e il 1981 abitazioni con materiali del tutto scadenti e inadeguati, prive dei pi\u00f9 elementari servizi.\nA causa di due funzionari corrotti, centinaia di famiglie di operai soffrirono per anni il gelo vivendo in spazi del tutto inadeguati.\nCrimine, violenze e corruzione.\nIn una situazione simile, dalle condizioni di vita precarie, dilag\u00f2 l'illegalit\u00e0 in tutte le sue forme.\nChristopher J. Ward, attento studioso della storia della BAM, analizz\u00f2 gli archivi per avere un'idea pi\u00f9 completa possibile della reale situazione nel decennio 1974-1984, gli anni in cui l'area fu maggiormente popolata.\nL'ideale della moralit\u00e0 comunista.\nLa popolazione era composta per la maggior parte di giovani provenienti dal Komsomol; giovani sotto i trent'anni, che sarebbero dovuti essere un esempio morale per tutta l'Unione Sovietica.\nLa politica sovietica del tempo riguardo ai crimini, e in particolar modo quella riguardante l'area della BAM, era piuttosto particolare e si basava sull'idea di riformare l'individuo per renderlo migliore piuttosto che semplicemente recuperarlo; si immaginava un ambiente pervaso da una austera moralit\u00e0 comunista, con pochi problemi di crimine e violenza.\nLa degenerazione della societ\u00e0.\nGli archivi tanto della polizia, delle amministrazioni locali e delle organizzazioni costruttrici, per\u00f2 contengono dati che dimostrano come la situazione degener\u00f2 quasi subito, e dove la violenza era un fatto quotidiano.\nChi arrivava nei cantieri della BAM era costretto a condizioni di vita quasi primitive: la rigidit\u00e0 del clima, la mancanza di momenti e luoghi per lo svago e l'aggregazione sociale e l'assenza di una forza di polizia adatta, facevano s\u00ec che in alcuni elementi la frustrazione sfociasse in violenze, stupri, furti e ancor pi\u00f9 frequentemente anche nell'alcolismo.\nSubito le autorit\u00e0 della zona cercarono di disciplinare gli irrequieti BAMovtsy istituendo dei \"giorni della disciplina\", in cui gli operai venivano radunati e istruiti sui rischi dell'alcool e sui loro doveri morali di esempio per la nazione: il successo che questa iniziativa ottenne fu scarso.\nLe polizie ausiliarie.\nIn seguito venne istituita una polizia sussidiaria aggiuntiva, i \"Dru\u017einy\", composta da giovani e giovanissimi (da 18 a 30 anni) che avevano il compito di vigilare sul comportamento degli operai e sui beni della BAM, riportando i crimini di cui fossero venuti a conoscenza.\nIl corpo dei Dru\u017einy rimase esiguo, arrivando a essere composto da un migliaio di operativi nel 1978, dopodich\u00e9 venne sciolto per lo scarso rendimento: i vigilanti stessi prendevano poco sul serio la loro mansione e si erano resi essi stessi responsabili di atti criminali.\nNel 1977 ai Dru\u017einy vennero affiancati anche i \"Dzer\u017einskiny\", truppe di ragazzi e ragazzini delle scuole (di et\u00e0 tra i 12 e i 18 anni). Il loro operato si rivel\u00f2 subito irrilevante, tanto pi\u00f9 che nel 1977 i furti ai danni delle propriet\u00e0 dello Stato e di privati erano triplicati, gli atti di vandalismo e omicidio erano addirittura quadruplicati e le violenze sessuali erano pi\u00f9 che duplicate.\nUno dei problemi nella pacificazione della zona era la scarsit\u00e0 di prigioni e di agenti di polizia. Furti, stupri e atti di vandalismo venivano sanzionati con modeste multe, e gli episodi pi\u00f9 gravi causavano semplicemente il trasferimento dei trasgressori ad un'altra zona.\nLa diffusione dell'alcolismo.\nI crimini erano indotti molto spesso dall'abuso di sostanze alcoliche, una grande piaga per la BAM. Si riporta che nel solo villaggio di Zv\u00ebzdnyj nell'anno 1975, su 2000 abitanti ben 500 dovettero passare almeno una notte nel \"medvytrezvitel\" (una speciale cella adibita ad ospitare persone intossicate dall'alcol). Di questi 500, 59 furono anche arrestati per atti vandalici e 7 per altri crimini.\nL'abuso di alcol era la causa principale di incidenti mortali sul lavoro. Sono riportati numerosi casi di scosse mortali, assideramenti, amputazioni. Gli incidenti venivano debitamente pubblicizzati per dare l'esempio e per essere evitati in futuro, ma continuavano a ripetersi.\nL'alcolismo era anche la causa della maggior parte dei crimini a sfondo sessuale. Su quest'argomento per\u00f2 \u00e8 pi\u00f9 difficile fare il punto della situazione, poich\u00e9 lo stupro era ritenuto un crimine minore e spesso non veniva documentato.\nLe misure punitive erano molto limitate e frequentemente tutto si risolveva con una multa o senza provvedimenti. Il reato per\u00f2 risultava molto diffuso, e sono riportati casi di epidemie di malattie veneree nei luoghi ad alta frequenza di violenze sessuali.\nI furti.\nI cantieri della BAM erano spesso riforniti di macchinari di alta qualit\u00e0 e beni elettronici giapponesi, americani ed europei. Il furto era un'opportunit\u00e0 per guadagnare, e migliorare le proprie condizioni di vita.\nPresto la situazione divent\u00f2 critica: gli attrezzi nei cantieri venivano rubati e i lavori non potevano procedere. Iniziarono a sparire i veicoli: ci sono resoconti di casi di camionisti semiassiderati poich\u00e9 costretti a dormire all'interno del proprio veicolo per prevenirne il furto.\nAnche gli ispettori del Komsomol recatisi sul posto trovarono in vendita nei negozi merce inequivocabilmente rubata allo Stato.\nLa corruzione dilagava a tutti i livelli, aiutata dalla situazione nebulosa di responsabilit\u00e0 e poteri."}
{"id": "302125", "revid": "1994", "url": "https://it.wikipedia.org/wiki?curid=302125", "title": "Outlook", "text": ""}
{"id": "302127", "revid": "78273", "url": "https://it.wikipedia.org/wiki?curid=302127", "title": "Baikal-Amur-Magistral", "text": ""}
{"id": "302129", "revid": "9925939", "url": "https://it.wikipedia.org/wiki?curid=302129", "title": "Liotru", "text": ""}
{"id": "302132", "revid": "1543377", "url": "https://it.wikipedia.org/wiki?curid=302132", "title": "Dea", "text": "Una dea \u00e8 una divinit\u00e0 femminile. Mentre esse sono state, sono e possono essere associate con la pi\u00f9 ampia gamma di fenomeni caratteristici delle divinit\u00e0 maschili, compresa la guerra, la distruzione e la morte, nonch\u00e9 l'atto di Creazione, vengono pi\u00f9 comunemente associate ad una simbologia di vita, guarigione e compassione, pertanto con la fertilit\u00e0 del terreno (tramite Gea), la maternit\u00e0 e l'amore.\nIn alcune religioni, una figura femminile sacra occupa un posto centrale nella preghiera e nella vera e propria adorazione. Il Shaktismo, ad esempio, \u00e8 il culto della forza femminile che anima il mondo ed \u00e8 una delle tre principali scuole settarie dell'Induismo odierno. Nel buddhismo tibetano, il pi\u00f9 alto avanzamento che chiunque pu\u00f2 raggiungere \u00e8 quello di diventare come i grandi \"Buddha femminili\" (come \"Arya T\u0101r\u0101\"), che sono rappresentati come esseri protettori supremi, senza paura e pieni di suprema compassione per tutti gli esseri senzienti.\nIl primato costituito da una divinit\u00e0 femminile monoteistica o quasi monoteistica, la Grande Dea Madre, \u00e8 un'ipotesi sostenuta da alcuni moderni studiosi del Matriarcato i quali la identificano come una versione femminile precedente o analogica al Dio maschile di Abramo, associato con l'ascesa storica del monoteismo nell'area del Mar Mediterraneo durante il periodo assiale.\nLa maggior parte delle moderne tradizioni di neopaganesimo onorano una o pi\u00f9 divinit\u00e0 femminili. La Wicca ha un sistema \"duo-teistico\" di credenze, costituito da un'unica Dea e da un solo dio i quali nella ierogamia giungono a rappresentare un tutto unitario. All'interno del politeismo, tra cui il ricostruzionismo pagano, si onorano pi\u00f9 dee e dei, solitamente intesi come esseri separati. Queste divinit\u00e0 possono far parte di un pi\u00f9 vasto pantheon, o avere numi tetelari in regioni differenti. I \"ricostruttori\", come i loro antichi predecessori, onorano le divinit\u00e0 particolari dei loro paesi di origine.\nDea Terra e Grande Madre.\nJoseph Campbell ne \"Il potere del mito\", un libro-intervista del 1988 realizzato con Bill Moyers, collega l'immagine della Dea Terra o Grande Madre con la simbologia di fertilit\u00e0 e riproduzione. Per esempio, Campbell afferma che \"ci sono stati sistemi di religione in cui la madre \u00e8 il genitore primo, la fonte... Parliamo della Madre Terra. Ed in Egitto bisogna citare la Dea Nut, ossia \"Madre celeste\", che \u00e8 rappresentata come la totalit\u00e0 della sfera celeste\". Campbell continua affermando che la correlazione tra fertilit\u00e0 e la Dea ha trovato le sue radici nell'agricoltura e con le societ\u00e0 agricole: Campbell sostiene anche che l'immagine della Vergine Maria \u00e8 stata derivata dall'immagine di Iside e del suo bambino Horus: \"Il modello antico per la Madonna \u00e8 Iside con Horus al suo seno\".\nPoliteismo storico.\nAntico Vicino Oriente.\nEgitto.\nTra le divinit\u00e0 egizie (Netjeret) importanti igure femminili sono:\nTradizione preislamica.\nNella Mecca della tradizione pre-islamica le dee Uzza, Manat e Allat erano conosciute come \"le figlie di Dio\". Uzza era adorata dai Nabatei, che la equiparavano con le dee greco-romane Afrodite, Urania, Venere e Caelestis. Ognuna delle tre dee aveva un santuario separata nei pressi della Mecca.\nTradizioni indoeuropee.\nIndo-iranici.\nUshas \u00e8 la dea principale del \"\u1e5agveda\". Prithivi, la Terra, appare anch'essa come una dea. I fiumi stessi sono divinizzati come dee. Agneya o Aagneya \u00e8 la dea ind\u00f9 figlia di Agni, il dio del Fuoco. Varu\u1e47a in forme femminili \u00e8 la dea ind\u00f9 dell'acqua. Bhoomi, Janani, Buvana e Prithvi sono nomi della dea ind\u00f9 della Terra.\nReligioni abramitiche.\nEbraismo.\nLe seguenti figure divine femminili, solitamente in forma di demone, sono citate in importanti testi ebraici: Agrat Bat Mahlat, Anat, Asherah, Ashima, Astarte, Eisheth e Lilith.\nFemminismo e Neopaganesimo.\nMovimento della Dea.\nIl Movimento della Dea\nSacro femminile.\nIl termine \"sacro femminile\" \u00e8 stato coniato nel 1970, con le opere di divulgazione di stampo New Age e rivolta principalmente alla Shakti ind\u00f9. \u00c8 stato inoltre reso popolare nel corso del 1990 da Andrew Harvey ed altri, per entrare infine nella cultura popolare di massa nel 2003 con il bestseller di Dan Brown intitolato \"Il codice da Vinci\".\nWicca.\nNella Wicca \"la Dea\" \u00e8 una divinit\u00e0 di primaria importanza, insieme al suo consorte il Dio Cornuto. All'interno di molte forme di Wicca la Dea ha finito per essere considerata come una divinit\u00e0 universale, pi\u00f9 in linea con la sua descrizione nell'Incarico della Dea, un testo chiave della \"religione della Natura\" Wiccan."}
{"id": "302136", "revid": "29727", "url": "https://it.wikipedia.org/wiki?curid=302136", "title": "Aplacofori", "text": ""}
{"id": "302139", "revid": "124115545", "url": "https://it.wikipedia.org/wiki?curid=302139", "title": "Galleria ferroviaria del San Gottardo", "text": "La galleria ferroviaria del San Gottardo collega attraverso una doppia traccia in un unico tubo di 15.003\u00a0m (esattamente 15.002,64) Airolo in Ticino a G\u00f6schenen nel canton Uri. A 6\u00a0km dal portale sud all'interno del tunnel si trova il punto pi\u00f9 alto della linea ferroviaria del Gottardo, a 1151\u00a0. Il viaggio in treno passeggeri a piena velocit\u00e0 dura poco meno di 8 minuti.\nLa galleria venne costruita tra il 1872 e il 1882 da Svizzera, Germania e Italia, ad opera della \"Entreprise du Grand Tunnel du Gothard\" di cui era titolare il ginevrino Louis Favre.\nNel 1923 venne attivato mediante appositi treni-navetta il trasporto automobili fra le stazioni di G\u00f6schenen e Airolo.\nA causa delle nuove esigenze del traffico stradale e dell'aumento del numero e della lunghezza dei camion, il servizio porta-auto cominci\u00f2 nel tempo a mostrare sempre pi\u00f9 pesanti limiti. Con dei lavori iniziati nel 1957 e durati fino all'aprile 1960, fu ampliata la stazione di G\u00f6schenen, la zona carico auto ingrandita e allungata e fu perci\u00f2 necessario realizzare un nuovo tunnel a doppio binario di accesso alla grande galleria. Questo tunnel \u00e8 lungo 235 metri, a fondo cieco, con un interasse di 15,6 metri rispetto alla galleria principale; un breve tunnel a semplice binario collega obliquamente il nuovo tunnel a quello principale nel quale si immette attraverso un'apertura ad arco gotico ribassato. Cos\u00ec, da allora il nuovo portale nord presenta una doppia entrata e il tunnel si \u00e8 allungato dagli originali 14.982 metri agli attuali 15.003. \nL'entrata in servizio della galleria stradale del San Gottardo, nel settembre 1980, provoc\u00f2 l'abolizione del servizio porta-automobili. In totale, le FFS avevano trasportato 9.168.055 veicoli. Da allora questi nuovi impianti sono usati per esigenze di servizio nella normale circolazione dei treni.\nStoria.\nNel 1851 la Svizzera possedeva solo una tratta ferroviaria sperimentale tra Zurigo e Baden. Fino alla costituzione del 1848, la decisione riguardo alle concessioni ferroviarie spettava ai singoli cantoni e le rivalit\u00e0 locali avevano paralizzato lo sviluppo delle strade ferrate. Nel 1852, per\u00f2, la Confederazione decise di lasciare alle imprese private le iniziative ferroviarie delegando ancora ai cantoni il rilascio delle concessioni. Grandi gruppi finanziari europei, come quello dei Rothschild e il Cr\u00e9dit mobilier dei fratelli Pereire riuscirono a dominare in breve tempo le compagnie svizzere e quindi tutte le ferrovie.\nDopo il 1860 fu maggiormente avvertita la necessit\u00e0 di creare un passaggio attraverso le Alpi per congiungere le linee interne della Svizzera con il Cantone Ticino e quindi con l'Italia. La scelta fu segnata dalle rivalit\u00e0 tra i vari gruppi finanziatori delle imprese; lo Stato francese manovrava per incanalare i traffici svizzeri verso i propri porti; si ebbero aspre rivalit\u00e0 cantonali, che videro in particolare Basilea in contesa con Zurigo per raggiungere per primi un passaggio verso sud. Con questi disaccordi la Svizzera rischiava di farsi aggirare da due collegamenti alpini gi\u00e0 in costruzione, il traforo del Frejus e il Brennero.\nIn questo quadro il Ticino era interessato ad un passaggio attraverso le Alpi, inizialmente ipotizzato nel Passo del Lucomagno,\nche rispetto a un possibile collegamento attraverso il massiccio del Gottardo era ritenuto presentare minori difficolt\u00e0 tecniche, soprattutto in merito ai dislivelli. Il governo ticinese strinse accordi con il cantone di San Gallo, con il cantone dei Grigioni e con il governo piemontese per la realizzazione del traforo. Il Piemonte desiderava infatti un passaggio attraverso la Svizzera, per collegare il proprio porto di Genova con l'Europa centrale, senza dover passare su territorio dell'Impero austro-ungarico e in concorrenza con il porto allora austriaco di Venezia. Il progetto tuttavia non ebbe seguito. Nel frattempo Pasquale Lucchini, capotecnico del canton Ticino, si batteva per il San Gottardo, ritenendo le difficolt\u00e0 tecniche superabili e la posizione pi\u00f9 centrale all'interno della Confederazione Elvetica. La proposta di Lucchini convinse anche Carlo Cattaneo, esule a Castagnola, il quale si adoper\u00f2 per promuovere il progetto, sostenendo inoltre che l'impresa fosse di tale importanza e di pubblica utilit\u00e0, richiedesse l'intervento dei governi e dovesse essere sottratta agli interessi degli speculatori. La raggiunta unit\u00e0 d'Italia e della Germania, che desideravano un collegamento transalpino al di fuori dell'influenza francese, diedero l'impulso definitivo alla realizzazione dell'opera.\nIn Svizzera Alfred Escher, potente banchiere zurighese, fondatore del Credito Svizzero e promotore di molte imprese, fece nel frattempo costruire una linea da Zurigo a Lucerna. Nel 1869, anno dell'apertura del Canale di Suez, la Svizzera, l'Italia e la Germania decisero di passare all'opera, sottoscrivendo un accordo per finanziare l'impresa: l'Italia avrebbe contribuito con 45 milioni di franchi svizzeri, la Germania e la Svizzera con 20 milioni ciascuna. Fu fondata la \"Compagnia del Gottardo\", alla quale parteciparono vari gruppi tedeschi con 102 milioni. Il contributo svizzero fu ripartito fra i cantoni interessati dall'opera e gruppi privati. Nel 1872 l'opera fu appaltata all'impresa di Louis Favre, ingegnere ginevrino, con un'offerta di 48 milioni e la promessa di terminare i lavori entro otto anni.\nS'inizi\u00f2 immediatamente con la costruzione delle tratte Lugano-Chiasso, Biasca-Bellinzona e Bellinzona-Locarno. Tuttavia gi\u00e0 nel 1875 la Compagnia del Gottardo, che aveva gi\u00e0 superato del 50 per cento le spese, si trov\u00f2 in una grave crisi finanziaria. Ci furono ulteriori interventi governativi e Alfred Escher fu estromesso dal gruppo. Favre mor\u00ec poco dopo, prima che l'opera fosse finita. I lavori terminarono con oltre un anno di ritardo e un superamento dei costi di parecchi milioni, che furono fatti rimborsare alla ditta appaltatrice.\nNel traforo si sperimentarono nuove tecniche per velocizzare i lavori e la fretta si ripercosse duramente sulla condizione degli operai impiegati nella costruzione.\nLa galleria, della lunghezza di 15\u00a0km, venne inaugurata il 23 maggio del 1882.\nLe condizioni di lavoro.\nLe condizioni degli operai impiegati nella costruzione del traforo erano pessime. Si facevano turni di 8 ore in un ambiente in cui la temperatura superava i 30 gradi, in cui l'aria era resa irrespirabile dalla scarsa ventilazione e dalle esalazioni delle macchine. Furono quasi duecento i lavoratori deceduti a causa degli incidenti sul cantiere. Gli infortuni arrivarono alle quattrocento unit\u00e0. Inoltre l'igiene era pessima: non erano stati installati sufficienti servizi igienici e l'approvvigionamento dell'acqua era scarso. L'accumularsi di sporcizia ed escrementi favor\u00ec la diffusione dell'ancyilostoma duodenale, un verme parassita. La malattia, conosciuta in principio come \u201canemia del Gottardo\u201d, o \u201canemia del minatore\u201d, fu attribuita inizialmente all'inalazione dei gas nocivi all'interno della galleria, ma la sua vera natura fu identificata solo nel 1880 in un ospedale a Torino, nei corpi dei minatori rientrati a causa della malattia e in seguito deceduti.\nAnche le condizioni di vita fuori dal cantiere erano gravose. La popolazione residente ad Airolo nel periodo di costruzione del traforo raddoppi\u00f2; a G\u00f6schenen quintuplic\u00f2. Gli operai, di cui quasi cinquemila erano di origini italiane, trovarono posto nelle poche baracche costruite dalla ditta di Favre o in luoghi non idonei come stalle e soffitte, messi a disposizione dai residenti. Gli alloggi erano caratterizzati da sporcizia e promiscuit\u00e0.\nIl salario medio di un operaio specializzato era di circa quattro franchi al giorno; quello di un manovale poco pi\u00f9 di tre franchi. Per dormire a turni di otto ore in uno stesso letto si pagavano 50 centesimi, mentre una sistemazione in stanzoni con dieci letti era di venti franchi al mese. Un chilogrammo di pane costava 40 centesimi e uno di formaggio poco meno di un franco. Gli operai dovevano inoltre provvedere all'olio per le lampade utilizzato nello scavo. Il pagamento dei salari era effettuato in buona parte in buoni d'acquisto utilizzabili presso gli spacci della ditta di Favre, la quale offriva prodotti a prezzi esorbitanti e in valuta italiana per guadagnare con il cambio.\nLa situazione di disagio degli operai determin\u00f2 le prime proteste. Il 27 luglio del 1875 a G\u00f6schenen un gruppo di operai lasci\u00f2 la galleria senza permesso. Favre, dopo aver tentato inutilmente di trattare con gli scioperanti, chiese aiuto alla milizia di G\u00f6schenen, che per reprimere la rivolta spar\u00f2 sui manifestanti, provocando quattro morti (Costantino Doselli, di Parma, anni venti; Giovanni Merlo, di Torino, anni ventisei; Salvatore Villa e Giovanni Gotta, di Torino, anni venticinque) e diversi feriti. I giornali elvetici raccontarono gli avvenimenti rilevando soprattutto le paure degli abitanti nei confronti degli italiani e prendendo posizione a favore di Favre, dipinto come un benefattore, di fronte all'ingratitudine dei lavoratori, avidi di denaro. L'uso della forza da parte delle forze dell'ordine fu ritenuto giustificato. Il Consiglio Federale tuttavia fece stilare un rapporto in cui si confermarono i disagi denunciati dagli scioperanti.\nNello stesso anno si ebbe uno sciopero anche sul versante opposto, ad opera di 400 tagliapietre che protestarono per aver ricevuto un salario inferiore alla somma pattuita. Fu sicuramente il primo sciopero tenuto in Cantone Ticino.\nIn memoria delle duecento vittime del traforo, sul piazzale antistante la stazione ferroviaria di Airolo sorge il monumento dello scultore ticinese Vincenzo Vela. Si tratta di un bassorilievo in bronzo posato nel 1932 dalla direzione delle FFS. L'epigrafe recita: \"Nel 50\u00ba anniversario della grande umana vittoria che dischiuse fra genti e genti la via del San Gottardo, questa pietra ove l'arte segna e consacra l'oscura eroica fatica del lavoratore ignoto\".\nLe sciagure degli operai rimasero anche nelle tradizioni popolari.\nLe canzoni dei minatori.\nNel corso degli scavi i minatori hanno elaborato alcune canzoni popolari, da cui in seguito nel corso della prima guerra mondiale sono derivate alcune note canzoni degli alpini:"}
{"id": "302140", "revid": "599013", "url": "https://it.wikipedia.org/wiki?curid=302140", "title": "Chierici regolari di Somasca", "text": "I chierici regolari di Somasca (in latino \"Ordo Clericorum Regularium a Somascha\") sono un istituto religioso maschile di diritto pontificio: i membri di quest'ordine di chierici regolari, detti comunemente somaschi, pospongono al loro nome la sigla C.R.S.\nL'ordine venne fondato come \"Compagnia dei servi dei poveri\" da san Girolamo Emiliani verso il 1534 per l'esercizio della carit\u00e0 verso gli orfani e le donne traviate: venne approvato da papa Paolo III nel 1540 ed elevato ad ordine regolare da papa Pio V il 6 dicembre 1568 (breve papale \"Ex iniuncto nobis\").\nPresero il soprannome di \"somaschi\" dalla localit\u00e0 dove essi, agli inizi, ebbero il centro della loro attivit\u00e0.\nI somaschi si dedicano prevalentemente all'istruzione e all'educazione cristiana della giovent\u00f9.\nStoria.\nIl fondatore.\nGirolamo Emiliani (1486-1537) nacque a Venezia da Angelo, membro del senato, e da Eleonora Morosini: nel 1506 venne ascritto alla nobilt\u00e0 veneziana e nel 1510 gli fu conferita la patente di notaio.\nPrese parte a numerosi fatti d'arme per conto della Serenissima. Nel corso della guerra della Lega di Cambrai ebbe il grado di capitano e provveditore dell'esercito e guid\u00f2 la difesa del castello di Quero, ma venne catturato dagli austriaci e imprigionato per oltre un mese.\nDurante la prigionia ebbe modo di riflettere sulla natura della condizione umana: venne liberato il 27 settembre 1511 (secondo la tradizione agiografica miracolosamente, grazie all'intercessione della Vergine).\nNel 1528 apr\u00ec un ospizio per accogliere gli orfani derelitti presso la chiesa veneziana di San Basilio; inizi\u00f2 a dedicarsi anche all'assistenza agli ammalati presso l'ospedale degli incurabili, dove conobbe Gaetano di Thiene che lo mise in contatto con l'oratorio del Divino Amore di Roma.\nLa nascita dell'ordine.\nAttorno a Girolamo si raccolsero presto numerosi sacerdoti collaboratori e la comunit\u00e0, detta inizialmente Compagnia dei servi dei poveri, venne approvata dal cardinale Girolamo Aleandro, nella sua veste di nunzio papale, il 1\u00ba settembre 1535. Le finalit\u00e0 originarie della compagnia erano l'assistenza agli orfani e alle traviate, ma l'opera a favore delle prostitute venne presto abbandonata.\nIl primo riconoscimento pontificio giunse da parte di papa Paolo III il 6 giugno 1540 con il breve \"Ex iniuncto\" e il 6 dicembre 1568, con il breve \"Ex iniuncto nobis\" papa Pio V concesse l'approvazione definitiva alla compagnia che venne elevata da congregazione a ordine regolare.\nI religiosi dell'ordine erano chiamati chierici regolari di San Maiolo, dal nome del loro collegio di Pavia, o chierici regolari di Somasca, localit\u00e0 presso Vercurago affidata all'Emiliani dall'arcivescovo Carlo Borromeo nel 1566 e divenuta centro dell'opera dell'ordine.\nAll'opera di assistenza materiale agli orfani si aggiunsero presto delle nuove attivit\u00e0, l'insegnamento nei seminari e, soprattutto, l'istruzione dei giovani dell'aristocrazia. L'appoggio economico della nobilt\u00e0 favor\u00ec una rapida diffusione dell'ordine in varie localit\u00e0 italiane: mentre nel 1568 esistevano 24 comunit\u00e0 di somaschi, nel 1595 erano gi\u00e0 41.\nIl fondatore non lasci\u00f2 regole scritte, ma le sue istruzioni vennero codificate dai suoi discepoli, specialmente da Angiol Marco Gambarana, che redassero il \"Liber constitutionum\", approvato da papa Urbano VIII con la bolla \"Sacrosantum apostolatus officium\" del 5 maggio 1626.\nDecadenza e rinascita.\nNel corso dei primi secoli della loro storia i somaschi vennero pi\u00f9 volte uniti ad altri ordini religiosi: tra il 1546 e il 1555 ai teatini; nel 1566 ai preti riformati di Santa Maria Piccola di Tortona; nel 1612 ai preti del Buon Ges\u00f9 di Ravenna e infine, tra il 1616 e il 1647, ai preti della dottrina cristiana di Avignone.\nNel 1769, con la soppressione dei piccoli conventi decretata dalla Repubblica di Venezia, inizi\u00f2 un lungo periodo di crisi per l'ordine: alle soppressioni venete seguirono quelle volute da Giuseppe II e da Napoleone e le leggi eversive italiane del 1866 e 1867.\nL'ordine inizi\u00f2 a riprendersi nel 1925, quando vennero aperte le prime nuove scuole apostoliche.\nTra i membri illustri dell'ordine figurano il librettista Carlo Innocenzo Frugoni, lo storico Primo Luigi Tatti e i filosofi Jacopo Stellini e Francesco Soave (maestro del Manzoni).\nSpiritualit\u00e0.\nGirolamo Emiliani venne beatificato il 22 settembre 1747 da papa Benedetto XIV e proclamato santo da papa Clemente XIII il 12 ottobre 1767. Papa Pio XI, il 14 marzo 1928, lo ha dichiarato patrono universale degli orfani e della giovent\u00f9 abbandonata.\n\u00c8 tipica dei somaschi la devozione a Maria invocata con il titolo di \"Mater Orphanorum\" e venerata, fra le tante, a Somasca, nella cappella intitolata a Maria Mater Orphanorum e presso la chiesa di Santa Maria in Aquiro (sia pur che questa Chiesa non \u00e8 ad essa intitolata): il suo culto venne approvato da papa Benedetto XV che stabil\u00ec che la sua festa venisse celebrata il 27 settembre, anniversario della liberazione di san Girolamo Emiliani.\nSono importanti anche la devozione ai santi angeli custodi, ai quali erano dedicate molte delle prime chiese somasche in linea con il pensiero del fondatore che sempre li pregava e li invocava, e quella per sant'Orsola e san Carlo Borromeo.\nAttivit\u00e0.\nI somaschi si dedicano principalmente all'istruzione e all'educazione cristiana della giovent\u00f9, in particolare degli orfani e degli abbandonati; curano anche il ministero parrocchiale e, pi\u00f9 in generale, persone bisognose ed in difficolt\u00e0.\nTra gli allievi dei somaschi si ricordano Alessandro Manzoni che studi\u00f2 nei collegi dell'ordine di Merate e Lugano, Apostolo Zeno a Venezia, Luigi Guanella e Giovanni Battista Scalabrini nel pontificio Collegio Gallio di Como, Bartolomeo Pacca e Luigi Cagnola nel collegio Clementino di Roma, Giovanni Ferro nel collegio di Casale Monferrato.\nAnche Maria Vittoria De Fornari Strata, fondatrice delle monache turchine, e Teresa Eustochio Verzeri, fondatrice delle suore figlie del Sacro Cuore di Ges\u00f9, erano sotto la direzione spirituale dei somaschi.\nL'abito.\nLe regole originali prescrivevano per la confezione dell'abito dei religiosi l'uso della lana e il colore nero, anche per la biancheria. L'abito consisteva in una tonaca cucita sulla parte anteriore, il pallio e un berretto di feltro quadrato (il pileo); per i fratelli laici l'abito era il medesimo, ma pi\u00f9 corto, e come copricapo era previsto il galero. Pur non essendo previsto dalle norme, era pratica comune portare la corona del Rosario alla cintura.\nMolte prescrizioni relative all'abbigliamento sono cadute nel 1927 e altre ancora nel 1957; nel 1969 si imponeva ai somaschi solo l'uso della talare con fascia in vita e colletto, ma fuori dalle case i religiosi potevano indossare gli abiti del clero secolare. Gli statuti del 1981 si limitano a indicare l'uso di un abbigliamento povero e decoroso.Nel 2017 le Costituzioni e Regole riviste ed approvate indicano come abito la veste talare con la fascia.\nDiffusione.\nI somaschi sono presenti in Europa (Italia, Polonia, Albania, Romania, Spagna), nelle Americhe (Brasile, Colombia, El Salvador, Guatemala, Honduras, Messico, Stati Uniti), in Africa (Mozambico e Nigeria) e in Asia (Filippine, India, Indonesia, Vietnam).\nIl preposito generale dell'ordine risiede a Casal Morena, presso Roma. Alla fine del 2008 l'Ordine contava 91 case e 463 religiosi, dei quali 338 sacerdoti."}
{"id": "302141", "revid": "35804", "url": "https://it.wikipedia.org/wiki?curid=302141", "title": "Triploblastici", "text": ""}
{"id": "302142", "revid": "123755700", "url": "https://it.wikipedia.org/wiki?curid=302142", "title": "Dea (disambigua)", "text": ""}
{"id": "302144", "revid": "287204", "url": "https://it.wikipedia.org/wiki?curid=302144", "title": "Fattore di qualit\u00e0 (geofisica)", "text": "Il fattore di qualit\u00e0 delle rocce (\"Q\") \u00e8 una delle quantit\u00e0 utilizzate in Geofisica (ed in particolare sismologia) per la stima delle caratteristiche attenuative del mezzo terrestre.\nDefinizione.\nIl fattore di qualit\u00e0 Q \u00e8 una quantit\u00e0 in linea di principio dipendente dalla frequenza, e definibile in termini di perdita relativa di energia \"E\" per ciclo d'onda come:\ndove \"\u0394E \u2264 0\" \u00e8 la frazione di energia spesa per ciclo d'onda, nell'ipotesi \"|\u0394E|\u00abE\".\nAttenuazione e fattore di qualit\u00e0.\nDalla definizione di \u0394E, definita \"\u0394E(R)\" l'energia spesa in un tratto \"\u0394R\" tale che:\nsi ottiene:\ndove \u03bb indica la lunghezza d'onda, ed \u03b7 il coefficiente di attenuazione.\nDalla (3) appare chiaro come, all'aumentare del fattore di qualit\u00e0, diminuisca l'energia dissipata dall'onda nel mezzo. Nell'ipotesi di debole anelasticit\u00e0 della terra (Q &gt; 100), si consideri un'onda monocromatica, ossia caratterizzata da un'unica componente in frequenza. L'energia di un pacchetto d'onda (sismogramma) \u00e8 proporzionale all'ampiezza dell'onda al quadrato (formula_4); differenziando:\ned approssimando i differenziali con incrementi finiti, si ottiene:\ndove \"\u0394A\" \u00e8 la variazione di ampiezza per ciclo d'onda.\nSe \"x\" \u00e8 una coordinata spaziale in una qualsiasi direzione, possiamo scrivere:\ne, ponendo la definizione di \u0394A nella (5), otteniamo:\nRisolvendo questa equazione per \"A\", e ponendo \u03bb = vT = 2\u03c0v/\u03c9, dove v \u00e8 la velocit\u00e0 dell'onda, si ottiene:\ndalla quale risulta chiara la dipendenda dell'ampiezza delle onde sismiche da Q.\nQ intrinseco e di scattering.\nL'energia persa per dissipazione anelastica dall'onda nel corso della propagazione \u00e8 di solito misurata attraverso il coefficiente di attenuazione intrinseca; tale dissipazione \u00e8 causa di decadimento in ampiezza delle onde di volume e di superficie con la distanza e con la frequenza. \u00c8 unanimemente riconosciuto che l'attenuazione intrinseca sia da associarsi a dislocazioni su piccola scala di cristalli, frizioni e movimenti di fluidi interstiziali, che convertono energia vibrazionale in calore; molteplici lavori propongono diversi meccanismi di attenuazione, in alcuni dei quali i fattori di qualit\u00e0 risultano dipendenti dalla frequenza, mentre in altri risultano indipendenti da essa.\nUna delle cause principali di attenuazione \u00e8, dunque, la perdita di energia per riscaldamento del mezzo attraversato; possiamo quindi definire un fattore di qualit\u00e0 intrinseco, strettamente legato alle perdite di energia per dissipazione anelastica, attraverso la relazione:\nA produrre attenuazione non sono per\u00f2 soltanto fenomeni termici; l'onda primaria risulta infatti attenuata da processi di scattering, ovvero di ridistribuzione dell'energia dell'onda per riflessione, rifrazione e conversione, con generazione di onde secondarie.\nI fenomeni di scattering dipendono dalle dimensioni delle eterogeneit\u00e0 presenti nel mezzo di indagine. Diverse fenomenologie si hanno a seconda delle dimensioni relative fra lunghezza d'onda incidente e dimensioni caratteristiche delle eterogeneit\u00e0 presenti nel materiale. L'energia trasferita dalle onde primarie alle scatterate durante il tragitto risulta funzione del cammino libero medio. Quest'ultimo \u00e8 definito in campo sismologico come il tragitto medio effettuato dai pacchetti d'onda prima di incontrare un centro di scattering, e risulta ovviamente funzione della densit\u00e0 dei centri di scattering nel mezzo. Per parametrizzare lo scattering dobbiamo definire la densit\u00e0 numerica dei centri di scattering per unit\u00e0 di volume n, e la sezione d'urto \u03c3, per ottenere:\ne, richiamando l'equazione, definire un fattore di qualit\u00e0 di scattering tramite:\nPoich\u00e9 i due tipi di attenuazione sono generalmente considerati indipendenti, il loro effetto totale \u00e8 semplicemente:\nEsistono numerosi metodi atti a separare il contributo intrinseco da quello dovuto allo scattering.\nBibliografia.\n\"Modern Global seismology\", Thorne Lay &amp; Terry C. Wallace, 1995, \"Academic Press\""}
{"id": "302145", "revid": "76963", "url": "https://it.wikipedia.org/wiki?curid=302145", "title": "Idir", "text": "\"Idir\" \u00e8 un nome tradizionale berbero, che significa \"\"vivr\u00e0\" \" e viene dato a scopo beneaugurante.\nBiografia.\nLa fama di Idir, indubbiamente tra i cantanti berberi pi\u00f9 conosciuti al di fuori del suo paese, fu dovuta soprattutto al suo pezzo d'esordio, \"A vava inouva\" (1973), che \u00e8 stato tradotto in numerose lingue. Si tratta di una composizione orecchiabile, composta a partire da una ninna nanna tradizionale, con le parole del poeta Ben Mohamed. Idir esegu\u00ec questo brano per la prima volta alla radio quand'era ancora studente liceale, inventandosi in quell'occasione lo pseudonimo che lo avrebbe reso celebre, per non far capire ai propri genitori che stava intraprendendo una carriera artistica.\n\"A vava inouva\" ebbe un successo immediato, tuttavia in seguito Idir produsse un numero limitato di album (contenenti spesso remix di canzoni gi\u00e0 pubblicate in precedenza). Molti dei suoi pezzi sono basati su testi di Ben Mohamed.\nBench\u00e9 animato dalla intenzione di mantenere viva la propria lingua e le tradizioni della Cabilia, Idir fu sempre molto aperto all'incontro con altre lingue e culture, esibendosi spesso insieme ad altri artisti; tra gli altri, collabor\u00f2 con il bretone Alan Stivell, Manu Chao, Dan Ar Braz, Maxime Le Forestier, Karen Matheson e i gruppi Gnawa Diffusion e Zebda (nell'album \"Identit\u00e9s\" del 1999).\nIdiri \u00e8 morto a Parigi nel 2020 all'et\u00e0 di 74 anni a seguito di una fibrosi polmonare da cui era affetto da anni."}
{"id": "302156", "revid": "34928", "url": "https://it.wikipedia.org/wiki?curid=302156", "title": "Hamid Cheriet", "text": ""}
{"id": "302157", "revid": "34928", "url": "https://it.wikipedia.org/wiki?curid=302157", "title": "Matoub", "text": ""}
{"id": "302158", "revid": "34928", "url": "https://it.wikipedia.org/wiki?curid=302158", "title": "Marguerite-Taos Amrouche", "text": ""}
{"id": "302159", "revid": "34928", "url": "https://it.wikipedia.org/wiki?curid=302159", "title": "Marie Louise-Taos Amrouche", "text": ""}
{"id": "302160", "revid": "92723", "url": "https://it.wikipedia.org/wiki?curid=302160", "title": "Camillo Porzio", "text": "Biografia.\nNato a Napoli alla fine del 1525, Camillo era il primogenito dei sette figli di Simone Porzio, stimato professore di filosofia presso l'Universit\u00e0 di Napoli. \nFin dall'infanzia si trov\u00f2 a suo agio nell'ambiente accademico e fu sempre attratto dagli studi umanistici, anche se prefer\u00ec poi la giurisprudenza alla filosofia, scelta dettata, probabilmente, dalla considerazione che all'epoca la pratica dell'avvocatura, a Napoli pi\u00f9 che altrove, era una delle strade pi\u00f9 percorribili per fare carriera e raggiungere la ricchezza. Per perfezionarsi si rec\u00f2 nelle universit\u00e0 di Bologna, Firenze e Pisa, dove nel frattempo il padre era stato nominato dal granduca Cosimo I de' Medici lettore primario di filosofia. \nQui, la prestigiosa carica occupata dal padre apr\u00ec al giovane studente le porte della corte medicea, dove pot\u00e9 frequentare alcune delle maggiori personalit\u00e0 della politica e della cultura dell'epoca; da qui allacci\u00f2 anche utili contatti con la corte vicereale di Napoli, dato che la moglie del granduca, Eleonora di Toledo, era figlia del vicer\u00e9 di Napoli don Pedro de Toledo.\nNel 1552, dopo essersi laureato \"in utroque iure\", rientr\u00f2 subito a Napoli, dove era gi\u00e0 tornato il padre, gravemente malato, e alla sua morte (1554) prese la direzione della famiglia. \nAffermatosi rapidamente come uno dei pi\u00f9 celebri avvocati della citt\u00e0, riusc\u00ec ad incrementare la gi\u00e0 cospicua fortuna paterna fino all'acquisto (1559) del fondo di Centola, un vero e proprio feudo; il che, assieme al suo attivo sostegno al governo vicereale ed alle amicizie altolocate, lo inser\u00ec di diritto nella \"nobilt\u00e0 di toga\" napoletana. L'attivit\u00e0 del Porzio negli anni della maturit\u00e0 era divisa fra l'attivit\u00e0 di avvocato, l'amministrazione del feudo e gli incarichi pubblici nel governo della citt\u00e0: inoltre era anche attivo negli ambienti culturali della citt\u00e0 (ed evidentemente anche in altri ambienti, come si \u00e8 visto). Pur non avendo pi\u00f9 la rilevanza culturale del passato, i circoli culturali napoletani erano ancora in contatto con aree pi\u00f9 vivaci, come Roma o Firenze. Fra gli uomini pi\u00f9 in vista Girolamo Seripando, generale degli Agostiniani, poi arcivescovo di Salerno e infine cardinale, dal 1554 fu sempre amico del Porzio, e lo incoraggi\u00f2 agli studi storici. \nTuttavia, questo quadro di rispettabilit\u00e0 pubblica e di successo sociale doveva essere in forte contrasto con la sua vita privata, dato che in quegli stessi anni fu aggredito e sfregiato a colpi di coltello in seguito a un'avventura amorosa. Si ignorano i particolari della vicenda e la gravit\u00e0 delle ferite; di certo si sa che l'operazione di chirurgia plastica, praticata con le tecniche dell'epoca, ottenne risultati accettabili.\nCamillo Porzio mor\u00ec a Napoli: non si conosce la data esatta della morte, che deve collocarsi attorno al 1603, quando risulta ancora titolare del feudo di Centola.\nOpere.\n\"La congiura dei baroni\".\nA Firenze, Porzio aveva conosciuto Paolo Giovio, che, a quanto pare, aveva lamentato l'assenza di una storia sulla Congiura dei baroni che egli indicava come principale causa della discesa, anni dopo, di Carlo VIII in Italia. \nSu questo stimolo, Porzio, intorno al 1560, si decise a colmare la lacuna dopo aver letto il resoconto a stampa del processo contro Francesco Coppola, conte di Sarno e Antonello Petrucci, segretario del re. La fonte, ovviamente di parte (era stata stampata e diffusa dal Re Ferdinando I per giustificare la crudelt\u00e0 della repressione) era d'altronde adatta a chi come il Porzio, vedeva la progettata opera come un monito contro possibili ribellioni contro il governo vicereale.\nSeguendo l'esempio del Giovio (primo storico ad accludere un ricco apparato bibliografico alle sue opere maggiori) Porzio pubblic\u00f2 in apertura del suo resoconto la bibliografia a cui aveva fatto riferimento, che per\u00f2 appare singolarmente incompleta, visto che alcune fonti documentarie come le istruzioni del re ai suoi ambasciatori, o i registri della Cancelleria aragonese, non furono neanche consultate. \nPorzio condusse la narrazione, che egli avrebbe inizialmente voluto pubblicare in latino, basandosi su quattro tipi di fonti\u02d0 la tradizione orale conservatasi a Napoli (poich\u00e9 si riferiva ad eventi vecchi di circa ottanta anni, \u00e8 lecito dubitare della loro accuratezza); opere storiche di autori non napoletani, da Machiavelli a Comminges; i menzionati processi a stampa; le opere \u2013 allora inedite \u2013 di Tristano Caracciolo, soprattutto il \"De varietate fortun\u00e6\", scritto in seguito alla caduta della dinastia aragonese.\nIn base alle fonti indicate non \u00e8 possibile considerare il Porzio come uno storico \"moderno\"; nella sua opera si lamenta una mancanza di dettagliati riferimenti storico-geografici (solo 4 date citate in tutta l'opera), una concezione retorica della narrazione che va a scapito della verit\u00e0 storica e un uso alquanto goffo del concetto di Divina Provvidenza che nonostante il termine cristiano in Porzio non \u00e8 altro che una ripresa di antiquate concezioni semipagane (\"fatum\"), o veterotestamentarie (colpe che vengono scontate dalle generazioni successive). Non si possono attribuire le omissioni a prudenza, in quanto l'autore, notoriamente uomo d'ordine, ricco ed appartenente al ceto dominante, godeva di autorit\u00e0 di amicizie altolocate, inoltre aveva scelto di trattare di fatti lontani nel tempo, avvenuti sotto una diversa, estinta, Dinastia, dietro la sollecitazione di uno degli uomini pi\u00f9 in vista della Curia; si pu\u00f2 affermare anzi che il Porzio godesse di una libert\u00e0 d'azione senza precedenti. Ma nonostante le lacune sul piano storiografico \"La congiura de' baroni\" \u00e8, comunque, un'opera pregevole dal punto di vista letterario e accurata dal punto di vista storico, con pochi veri e propri errori, obiettiva ed organica.\nLa \"Istoria d'Italia\".\nDopo \"La congiura de' Baroni\", Porzio mise mano ad un\"Istoria d'Italia\" intesa come continuazione degli \"Historiarum sui temporis libri XLV\" di Giovio, che lasci\u00f2 incompiuta (solo per il 1547) in due volumi allo stato d'abbozzo, pubblicati nell'Ottocento, ma di problematica interpretazione e comunque di scarso valore storiografico.\nLa \"Relazione\".\nAbbiamo anche una \"Relazione del Regno di Napoli al marchese di Mondesciar\", scritta per motivi prettamente pratici tra il 1577 e il 1579 per il vicer\u00e9 di Napoli \u00cd\u00f1igo L\u00f3pez de Hurtado de Mendoza, vicer\u00e9 dal 1575 al 1579. La relazione, di 40 pagine a stampa, \u00e8 un essenziale breviario sulle province del Regno, con l'indicazione delle loro entrate fiscali e con la notevole chiusa sulla disposizione dei regnicoli verso il governo, offrendo uno spaccato dell'attivit\u00e0 politico-amministrativa di Camillo Porzio."}
{"id": "302163", "revid": "1573940", "url": "https://it.wikipedia.org/wiki?curid=302163", "title": "Palmadusta", "text": "Palmadusta \u00e8 un genere di molluschi gasteropodi appartenente alla famiglia delle Cypraeidae.\nSpecie.\nIl genere comprende le seguenti specie:"}
{"id": "302165", "revid": "1226", "url": "https://it.wikipedia.org/wiki?curid=302165", "title": "La fine dell'Eternit\u00e0", "text": ""}
{"id": "302166", "revid": "29727", "url": "https://it.wikipedia.org/wiki?curid=302166", "title": "Cedro dell'Himalaya", "text": ""}
{"id": "302167", "revid": "29727", "url": "https://it.wikipedia.org/wiki?curid=302167", "title": "Cedro deodara", "text": ""}
{"id": "302168", "revid": "2056951", "url": "https://it.wikipedia.org/wiki?curid=302168", "title": "Nemo me impune lacessit", "text": "Nemo me impune lacessit (dal latino, \"Nessuno mi sfida impunemente\") \u00e8 il motto dell'Ordine del Cardo e di tre reggimenti scozzesi del British Army, tra cui le Guardie Scozzesi. \u00c8 altres\u00ec adoperato come motto della Scozia ed \u00e8 presente nello stemma della Corona del Regno Unito.\nSi trova occasionalmente anche nella versione \"Nemo me impune lacesset\", cio\u00e8 con il verbo al futuro.\nApparve per la prima volta sulle monete scozzesi sotto il regno di Giacomo VI di Scozia. Usato come ammonimento verso i falsari, successivamente venne stampato sul contorno delle prime monete d'oro prodotte meccanicamente sotto Carlo I d'Inghilterra, per impedirne la tosatura al fine di trarre piccole scaglie di prezioso metallo. \u00c8 presente sul contorno delle ultime monete scozzesi da una sterlina (quelle inglesi e gallesi hanno altre iscrizioni).\nIl motto \u00e8 citato nel racconto \"Il barile di Amontillado\" di Edgar Allan Poe ed \u00e8 anche il motto riportato nel crest del 2\u00ba plotone dell'unit\u00e0 speciale Squadrone Eliportato Carabinieri Cacciatori \"Sardegna\" e in quello del 145\u00ba corso AUC della Scuola Militare Alpina di Aosta."}
{"id": "302169", "revid": "124636999", "url": "https://it.wikipedia.org/wiki?curid=302169", "title": "Caricature di Maometto sullo Jyllands-Posten", "text": "Le caricature di Maometto pubblicate il 30 settembre 2005 sul quotidiano danese \"Jyllands-Posten\" (e poi sul giornale norvegese ad ispirazione cristiana protestante \"Magazinet\"), che hanno scatenato una serie di violente proteste nel mondo islamico, sono dodici illustrazioni satiriche sul profeta dell'Islam. In una di esse, Maometto \u00e8 raffigurato con una bomba al posto del turbante.\nQualche settimana prima il giornale danese \"Politiken\" aveva pubblicato un articolo sulla libert\u00e0 di espressione: gli autori delle vignette intendevano in tale maniera evidenziare come nessun artista volesse illustrare - senza rimanere anonimo - un libro per bambini sulla vita di Maometto, scritto dall'autore danese K\u00e5re Bluitgen. Nel gennaio 2007 una testata saudita annunci\u00f2 la notizia dell'assassinio di uno dei vignettisti, che sarebbe stato arso vivo; il governo danese non diede alcuna conferma: ad oggi \u00e8 possibile ritenere che si trattasse di una falsit\u00e0. \u00c8 da considerare che, per diverse interpretazioni dell'Islam, ogni raffigurazione del profeta \u00e8 proibita e considerata blasfema. I disegni sono stati resi disponibili anche su un sito danese.\nIl dossier Akkari-Laban.\nDue imam immigrati in Danimarca, insoddisfatti delle reazioni del governo danese nei confronti dello \"Jyllands-Posten\", compilarono un documento di 43 pagine intitolato \"Dossier a sostegno del profeta Maometto\", costituito da diverse lettere di organizzazioni musulmane che illustrano la loro situazione e presunti maltrattamenti subiti da musulmani danesi, e da citazioni delle vignette dello \"Jyllands-Posten\" (peraltro affermando falsamente che si tratta di una pubblicazione governativa). Il dossier forniva le seguenti ragioni di \"pena e tormento\" degli autori:\nAllegati al dossier vi erano estratti dallo \"Jyllands-Posten\", dallo \"Weekendavisen\", da riviste in lingua araba e tre altre immagini non riconducibili alla Danimarca.\nNel dossier gli imam affermavano che le tre immagini aggiuntive erano state loro trasmesse anonimamente via e-mail da musulmani che parteciparono ad un dibattito on-line sullo \"Jyllands-Posten\", ed incluse per sottolineare il clima di islamofobia in cui erano costretti a vivere e scatenare l'odio anti-occidentale. Il 1\u00ba febbraio la BBC rese nota la notizia falsa che anche queste immagini erano state prese dallo \"Jyllands-Posten\". Pi\u00f9 tardi si scopr\u00ec che una di queste immagini altro non era che la fotocopia della fotografia di un partecipante a un concorso francese di strilla suine. Delle altre due immagini aggiunte, la prima (una fotografia) ritraeva un musulmano che viene montato da un cane durante la preghiera, e la seconda (un fumetto) raffigurava Maometto come un demoniaco pedofilo. Predisposto il dossier, i due imam lo fecero circolare in tutto il mondo musulmano, sottoponendo il loro caso a molti influenti capi religiosi e politici, in cerca di sostegno.\nIl dossier conteneva le dichiarazioni che seguono:\nL'inclusione nel dossier delle vignette tratte dal \"Weekendavisen\" fu probabilmente un malinteso, in quanto le stesse erano probabilmente state concepite pi\u00f9 come parodie della pomposit\u00e0 delle vignette dello \"Jyllands-Posten\" che come critiche sul profeta in s\u00e9 stesse. Queste sono riproduzioni di opere come la \"Gioconda\" (didascalia: \"Per secoli, una societ\u00e0 precedentemente sconosciuta ha saputo che questo \u00e8 un ritratto del Profeta, e ha protetto questo segreto. L'artista anonimo dell'ultima pagina sta facendo tutto ci\u00f2 che pu\u00f2 per svelare questo segreto nella sua opera. Da allora \u00e8 stato obbligato a darsi alla clandestinit\u00e0, timoroso per la collera di un pazzo imam albino\"). Si tratta in questo caso di un'ovvia parodia de \"Il codice da Vinci\".\nIl 6 dicembre 2005 il dossier fu fatto circolare durante un summit dell'Organizzazione della Conferenza Islamica a cui partecipavano diversi capi di Stato. Ne segu\u00ec la richiesta ufficiale alle Nazioni Unite di imporre sanzioni internazionali contro la Danimarca. Dopo qualche settimana iniziarono anche le proteste di piazza.\nManifestazioni nel mondo islamico contro le vignette.\nMentre in Occidente la discussione verte sul dibattito tra chi sostiene la pubblicazione di tali vignette difendendo la libert\u00e0 di espressione e chi invece, ritenendole blasfeme, condanna l'atto del giornale danese, in diversi stati dove la maggior parte della popolazione \u00e8 musulmana si sono verificati numerose manifestazioni violente. Alcune manifestazioni sono state organizzate anche in diverse capitali europee, come ad esempio a Londra. Qui non si sono verificati episodi di violenza come in altri paesi del mondo.\nDichiarazioni ufficiali di esponenti dei governi musulmani.\nIl 12 ottobre 2005, con protesta formale, 11 ambasciatori di Paesi arabi in Danimarca chiedono con urgenza un incontro con il premier Anders Fogh Rasmussen. Il primo ministro per\u00f2 si rifiuta di riceverli ed afferma, proprio al quotidiano \"Jyllands-Posten\", che non \u00e8 compito suo \"spiegare ad un gruppo di ambasciatori come funziona il nostro Paese\". Il 7 novembre 2005 il Pakistan condanna le caricature, definendo un \"atto di islamofobia\" la loro pubblicazione ed il Ministero degli Esteri sottolinea come \"tali azioni creino un solco dove si cerca di costruire un ponte\". Il 26 gennaio 2006 l'Arabia Saudita richiama il proprio ambasciatore a Copenaghen. Il 1\u00ba febbraio 2006 anche la Siria, dopo Libia e Arabia Saudita, richiama il proprio ambasciatore a Copenaghen per consultazioni.\nIl 3 febbraio 2006 la Camera alta del Parlamento del Pakistan approva all'unanimit\u00e0 una dichiarazione di condanna contro i giornali europei. Il 6 febbraio 2006 dopo le proteste del giorno prima, sfociate nell'incendio dell'ambasciata danese a Beirut, il governo libanese si scusa con la Danimarca. Il governo, in maniera unanime, \"ha respinto e condannato questi atti di rivolta che hanno danneggiato la reputazione del Libano, la sua immagine civile e il nobile scopo della manifestazione, dice il ministro dell'Informazione Ghazi Aridi. Il governo si scusa con la Danimarca\". Il 15 gennaio 2007 una nota giornalistica proveniente da Teheran e rimbalzata sui quotidiani europei riporta la notizia circa l'avvenuta uccisione del giornalista vignettista dello \"Jyllands-Posten\" e la bruciatura del suo cadavere. In attesa di conferme non vi sono reazioni da parte di nessuna diplomazia.\nViolenze nel mondo musulmano.\nFine gennaio 2006: montano le polemiche e gli appelli al boicottaggio dei prodotti danesi e norvegesi. Il 30 gennaio 2006 il personale volontario norvegese nella striscia di Gaza viene evacuato. Il governo norvegese avverte i connazionali di non recarsi nei territori dopo le minacce della Jihad. Il 2 febbraio 2006 gruppi armati palestinesi minacciano di \u00abtrasformare in bersagli\u00bb i francesi, norvegesi e danesi che si trovano a Gaza e in Cisgiordania e danno un ultimatum di 48 ore per ottenere le scuse formali dai governi di Norvegia, Danimarca e Francia. Il 3 febbraio 2006 viene sferrato un attacco all'ambasciata danese di Giacarta (Indonesia) da parte di un gruppo di islamici che fa irruzione all'interno della sede diplomatica. L'ambasciatore danese \u00e8 costretto a scuse formali. Proteste nella capitale indonesiana anche davanti alla sede del quotidiano \"Rakyat Merdeka\" (\u00abPopolo indipendente\u00bb) che ha pubblicato le vignette.\nManifestazioni a Mogadiscio (Somalia), dove vengono bruciate bandiere danesi e norvegesi, e in Giordania, dove i manifestanti chiedono la chiusura dell'ambasciata danese. Il 4 febbraio 2006, a Damasco (Siria), alcune centinaia di manifestanti danno alle fiamme le ambasciate di Danimarca e Norvegia e tentano l'assalto alla sede diplomatica francese. Alcune dozzine di giovani palestinesi cercano di irrompere nella sede UE della citt\u00e0 di Gaza. Il 5 febbraio 2006 ci sono scontri di piazza a Beirut (Libano), dove circa 2\u00a0000 persone riescono a raggiungere il consolato danese e gli danno fuoco. La polizia respinge i dimostranti con idranti e lacrimogeni, ma la guerriglia si diffonde anche nel quartiere cristiano-maronita. A Trebisonda (Turchia), il sacerdote italiano Andrea Santoro viene ucciso da un giovane fanatico, poi catturato il 6 febbraio.\nIl 6 febbraio 2006 l'ondata di violenza arriva in Afghanistan, dove quattro persone restano uccise negli scontri, e in Somalia, dove si contano due vittime. Un gruppo di integralisti getta venti bottiglie molotov contro gli uffici diplomatici danesi nella capitale iraniana. Assaltata anche l'ambasciata austriaca in Iran. L'8 febbraio 2006, ancora in Afghanistan, truppe dell'ISAF intervengono per respingere i manifestanti che si accalcano davanti alle basi militari ed alle ambasciate europee: muoiono quattro afgani. Tra il 14 e il 15 febbraio 2006 due persone restano uccise nel corso di scontri a Lahore, nel Pakistan orientale. Altri tre morti in scontri scoppiati l'indomani a Pesh\u0101war, dove la folla assalta la sede della compagnia norvegese di telecomunicazioni Telenor, un fast food americano e diverse filiali di banche.\nTra il 20 e il 25 febbraio 2006, in Nigeria, in una situazione preesistente di tensioni religiose e forte povert\u00e0, le reazioni alle vignette hanno dato vita ad un periodo di scontri durato alcuni giorni, che ha provocato migliaia di sfollati e decine di morti (130 morti solo nei primi 5 giorni, principalmente cristiani nel nord del paese a maggioranza musulmana e principalmente musulmani nel sud a maggioranza cristiana) oltre all'uccisione di diversi religiosi e l'incendio di alcune moschee e chiese. Diversi osservatori internazionali e rappresentati religiosi sia cristiani che musulmani hanno tuttavia sostenuto che le motivazioni religiose sono state abilmente strumentalizzate per provocare appositamente gli scontri, per motivi relativi alla gestione del potere all'interno del paese.\nLe reazioni in Europa.\nIl 12 ottobre 2005, si schiera in sostegno dell'autore delle vignette la parlamentare di origine somala Ayaan Hirsi Ali, autrice della sceneggiatura del film \"Submission\", costato la vita al regista Theo van Gogh. Il 5 gennaio 2006 viene raggiunto un accordo tra la Danimarca ed il segretario generale della Lega Araba, Amr Moussa, per la distribuzione, nei Paesi arabi, di una lettera di Rasmussen che, pur difendendo la libert\u00e0 d'espressione, condanna \u00abtutte le azioni volte a demonizzare alcuni gruppi in virt\u00f9 del credo e dell'appartenenza etnica\u00bb. Il 20 gennaio 2006 il quotidiano cristiano conservatore norvegese \"Magazinet\" emula lo \"Posten\" e pubblica le vignette per solidariet\u00e0.\nIl 30 gennaio 2006 Carsten Juste, direttore dello \"Jyllands-Posten\", presenta le proprie scuse, affermando che la pubblicazione delle vignette \u00abnon intendeva essere offensiva\u00bb. Il giorno dopo anche il Magazinet esprime il proprio rammarico per l'\"offesa\" recata. Il 1\u00ba febbraio 2006 il quotidiano francese \"France Soir\" e il tedesco \"Die Welt\" pubblicano a ruota le caricature e rivendicano la libert\u00e0 di stampa. Il 2 febbraio 2006 il direttore di \"France Soir\", Jacques LeFranc, viene licenziato per aver pubblicato le vignette. L'editore del quotidiano \u00e8 l'uomo d'affari franco-egiziano Raymond Lakah. Immediata la reazione da parte del segretario di Reporter Senza Frontiere Robert M\u00e9nard, che deplora il fatto che \u00abi regimi arabi non comprendano che vi pu\u00f2 essere una separazione totale fra ci\u00f2 che scrive un giornale e ci\u00f2 che dice il governo danese\u00bb. Nella stessa giornata, l'UE condanna le minacce ricevute dai cittadini europei nei territori del Vicino e Medio Oriente e il primo ministro danese, Anders Fogh Rasmussen, ribadisce di non sentirsi in dovere di chiedere scusa. \u00abUn governo danese non potr\u00e0 mai scusarsi a nome di un quotidiano libero e indipendente\u00bb, dice al termine di un incontro con 76 diplomatici stranieri dedicato alla crisi delle vignette.\nIl 3 febbraio 2006, in Belgio, alcuni giornali pubblicano tutte o alcune delle vignette. In Italia le vignette vengono pubblicate dai quotidiani \"La Stampa\", \"Libero\", \"La Padania\" e \"L'Opinione della libert\u00e0\" mentre altri giornali come per esempio il \"Corriere della Sera\" o \"La Repubblica\" decidono di pubblicarne solo una parte. Il 5 febbraio 2006 la presidenza austriaca dell'Unione europea dichiara \"inaccettabili\" gli attacchi e le minacce contro le ambasciate di Danimarca e Norvegia a Damasco e in Cisgiordania. L'8 febbraio 2006 in Francia il settimanale \"Charlie Hebdo\" riprende tutte le caricature incriminate, insieme a molte altre prodotte l'occasione. Le prime 160.000 copie vengono pubblicate e subito vendute, rendendo necessarie due ristampe per oltre 400.000 copie.\nIl 1\u00ba marzo 2006 la testata francese \"Charlie Hebdo\" pubblica Insieme contro il nuovo totalitarismo, l'appello di 12 intellettuali che denuncia l'islamismo come un totalitarismo al pari di stalinismo, fascismo e nazismo. L'appello nei giorni successivi \u00e8 ripreso da diversi organi di stampa in tutto il mondo. Il 21 marzo 2006 in Svezia la ministra degli Esteri Leila Freivalds si dimette per aver ostacolato la pubblicazione delle vignette. Ammette di aver fatto chiudere il 9 febbraio un sito web che aveva annunciato di pubblicare le caricature. Il 26 ottobre 2006 una corte danese ha assolto il Jylland-Posten dall'accusa di aver offeso la religione islamica. Nel febbraio 2008, dopo l'arresto in Danimarca di una cellula terroristica che progettava di uccidere l'autore di una delle vignette, i principali quotidiani del paese le hanno ripubblicate.\nTensioni tra Libia e Italia.\nIl ministro Roberto Calderoli, in questo clima di tensione, l'8 febbraio annuncia di voler indossare una maglietta con le suddette caricature. Il 15 febbraio, in un'intervista alla trasmissione \"Dopo TG\" di Raiuno, alla domanda del giornalista sulla maglietta, il ministro fa il gesto di mostrarla facendola intravedere sotto la giacca. Il 17 febbraio in Libia si scatena un attacco al consolato italiano di Bengasi, che viene saccheggiato e bruciato. La polizia locale spara sulla folla e muoiono 11 manifestanti. L'Italia si rammarica degli incidenti e ringrazia il governo libico \u00abdi avere operato per garantire l'incolumit\u00e0 dei nostri connazionali\u00bb. Il governo italiano chiede anche le dimissioni del ministro, che le rassegna il 18 febbraio. Stessa sorte, con in pi\u00f9 una formale accusa, tocca al ministro dell'Interno libico Nasr Mabrouk e ai responsabili della sicurezza locali.\nSuccessivamente Mu\u02bfammar Gheddafi ha pubblicamente detto che Calderoli non c'entrava niente e che il motivo della protesta era l'odio anti-italiano prevalente, minacciando ritorsioni se l'Italia non pagher\u00e0 i danni della guerra del 1911. Per chiudere l'annosa questione dell'indennizzo per i danni coloniali, il colonnello vuole 3 miliardi di euro, quanti ne servono per la costruzione di un'autostrada litoranea che parta dalla frontiera con la Tunisia fino al confine con l'Egitto. Il 20 marzo Gheddafi annuncia in un'intervista: \u00abAltre Bengasi o attentati in Italia? C'\u00e8 da aspettarselo, purtroppo\u00bb. Il consolato italiano a Bengasi non \u00e8 stato riaperto: l'unica rappresentanza italiana in Libia \u00e8 rimasta l'ambasciata a Tripoli.\nRiferimenti nella cultura di massa.\nLa controversia sulle caricature di Maometto \u00e8 stata citata e parodiata all'interno di un episodio della serie televisiva \"South Park\" intitolato \"Cartoon Wars Part I\", andato in onda negli Stati Uniti il 5 aprile 2006. Nell'episodio la citt\u00e0 \u00e8 messa in subbuglio dal fatto che Maometto appare in forma animata all'interno della serie animata \"I Griffin\" (non un vero episodio ma una parodia fatta apposta per la puntata di South Park). Nonostante l'immagine di Maometto venga censurata (nella finzione del programma), la citt\u00e0 ricade nel panico quando si scopre che la settimana successiva andr\u00e0 in onda una puntata dei \"Griffin\" in cui si vedr\u00e0 Maometto non censurato. I cittadini di South Park decidono quindi di nascondere - letteralmente - la testa sotto la sabbia per evitare di essere bollati come fomentatori di odio interreligioso ed evitare cos\u00ec probabili attentati.\nIl titolo dell'episodio ha un doppio significato: da un lato \"Cartoon Wars\" si riferisce alla \"guerra\" tra le due serie animate di due canali rivali, \"South Park\" (di Comedy Central) e \"I Griffin\" (della FOX); dall'altro, dato che \"cartoon\" in inglese significa anche vignetta, allude alle violente manifestazioni scatenate dalle vignette danesi. Ironicamente, se nella seconda parte dell'episodio, \"Cartoon Wars Part II\", trasmesso il 12 aprile 2006, nella finzione dello show viene effettivamente trasmesso il fasullo segmento dei Griffin contenente la raffigurazione di Maometto, nella realt\u00e0 il canale Comedy Central ha censurato le immagini dell'episodio con uno schermo nero, contenente scritte esplicative della scena censurata e successivamente la frase: \"Comedy Central has refused to broadcast an image of Mohammed on their network\".\nInoltre, il finale di questo episodio contiene un altro elemento potenzialmente offensivo che per\u00f2 non \u00e8 stato censurato (n\u00e9 nella finzione n\u00e9 nella realt\u00e0): i fondamentalisti islamici rispondono alla raffigurazione di Maometto nei \"Griffin\" realizzando un loro cartone animato in cui si vedono Ges\u00f9 e alcune note personalit\u00e0 americane defecare su se stessi e sulla bandiera statunitense. Va notato anche che Maometto era gi\u00e0 stato rappresentato in un episodio di South Park (in cui varie figure religiose svolgevano il ruolo di supereroi), senza che il fatto causasse alcuna protesta."}
{"id": "302170", "revid": "729019", "url": "https://it.wikipedia.org/wiki?curid=302170", "title": "Crollo del tetto della fiera di Katowice", "text": "Il 28 gennaio 2006 si \u00e8 verificato il crollo del Mi\u0119dzynarodowe Targi Katowickie (Centro di commercio internazionale di Katowice) a Chorz\u00f3w (Polonia meridionale), nelle vicinanze di Katowice.\nAlle 17:15 la sezione centrale del tetto \u00e8 crollata improvvisamente, forse a causa della neve presente sul tetto. Secondo la polizia all'interno dell'edificio c'erano al momento del crollo circa 700 persone. Un secondo cedimento \u00e8 avvenuto poi 90 minuti dopo, durante le operazioni di soccorso. Il portavoce del governo Krzysztof Mejer ha confermato che c'erano stati almeno 65 morti e circa 170 feriti, fra cui 7 stranieri (fra questi le morti confermate sono quelle di 1 belga, 2 tedeschi, 2 slovacchi, 1 olandese, 2 cechi). La fiera stava ospitando un'esposizione a scala continentale di piccioni viaggiatori con 12 espositori.\nLe operazioni di salvataggio, terminate nel pomeriggio di domenica 29 gennaio 2006, hanno coinvolto 103 squadre dei vigili del fuoco della Slesia (pi\u00f9 di 1000 persone in totale), 230 poliziotti con cani, polizia militare da Cracovia e Gliwice, la squadra di ricerca montana di Szczyrk e gli specialisti di salvataggio in miniera di Bytom. Le operazioni sono state sospese per la mancata speranza di trovare sopravvissuti in condizioni climatiche avverse (la temperatura era scesa fino a -20 \u00b0C). Subito sono iniziate le operazioni di raccolta delle macerie. I sopravvissuti sono stati trasportati agli ospedali di Katowice e di altre citt\u00e0 della regione, fra cui Chorz\u00f3w, Siemianowice \u015al\u0105skie, Bytom, Sosnowiec, Ruda \u015al\u0105ska, D\u0105browa G\u00f3rnicza e Piekary \u015al\u0105skie.\nIl 30 gennaio 2006 sono 67 i morti accertati e 30 i dispersi. Pi\u00f9 tardi nello stesso giorno il numero dei morti scende a 62.\nDopo la tragedia, le autorit\u00e0 che hanno visitato il luogo, fra cui il primo ministro Kazimierz Marcinkiewicz ed il presidente della Repubblica Lech Kaczy\u0144ski hanno dichiarato fino al 1\u00ba febbraio un periodo di lutto nazionale."}
{"id": "302174", "revid": "1647404", "url": "https://it.wikipedia.org/wiki?curid=302174", "title": "Closer", "text": ""}
{"id": "302182", "revid": "256896", "url": "https://it.wikipedia.org/wiki?curid=302182", "title": "Teatini", "text": ""}
{"id": "302184", "revid": "754431", "url": "https://it.wikipedia.org/wiki?curid=302184", "title": "Georg Voigt", "text": "Professore dal 1861 al 1866 a Rostock e dal 1866 all'Universit\u00e0 di Lipsia, fu il pi\u00f9 significativo studioso dell'umanesimo italiano prima di Francesco De Sanctis e di Jacob Burckhardt. A lui, tra l'altro, si deve la coniazione del termine \"umanesimo\" (tedesco \"Humanismus\").\nFondamentale la sua opera \"Die Wiederbelebung des classischen Alterthums, oder das erste Jahrhundert des Humanismus\" (Georg Voigt, \"Il risorgimento dell'antichit\u00e0 classica ovvero il primo secolo dell'umanesimo\", traduzione italiana di Diego Valbusa 1890, giunte e correzioni con gli indici bibliografico e analitico a cura di Giuseppe Zippel, Firenze 1897)."}
{"id": "302188", "revid": "125888903", "url": "https://it.wikipedia.org/wiki?curid=302188", "title": "Medium-density fibreboard", "text": "Il Medium-density fibreboard (sigla MDF), traducibile come \"pannello di fibra a media densit\u00e0\", \u00e8 un derivato del legno. \u00c8 il pi\u00f9 famoso e diffuso della famiglia dei pannelli di fibra, comprendente tre categorie distinte in base al processo impiegato e alla densit\u00e0: bassa (LDF), media (MDF) e alta (HDF). Ideale per la realizzazione di arredamenti laccati opachi satinati semilucidi e lucidi in quanto privo di ondulazioni che possano compromettere il risultato finale del manufatto.\nViene anche impiegato per produrre casse per diffusori acustici.\nProcesso di produzione.\nLa materia prima utilizzata comprende molti tipi di legno, siano essi tondame, scarto, o cascame di lavorazione, preferibilmente di Conifera.\nPartendo dal tondame, esso viene di solito prima scortecciato, poi cippato con l'ausilio di sminuzzatrici o frammentatrici, poi selezionato e controllato per eliminare eventuali tracce estranee ed eventuali pezzi troppo grandi mal sminuzzati. In alcuni casi, il tondame viene cippato in bosco senza essere scortecciato, anche se un'eccessiva percentuale di corteccia tende a peggiorare le caratteristiche dei pannelli.\nLa raffinazione per trasformare i frammenti di legno in fibra viene eseguita attraverso la macinazione per rompere i legami esistenti e formare una pasta di fibre, facilitata da immersione in acqua, con l'ausilio di vapore e calore o con trattamenti chimici a base di sostanze alcaline che indeboliscono i legami della lignina. L'operazione pu\u00f2 avvenire attraverso due diversi procedimenti: per via secca e per via umida.\nProcedimento per via secca.\nL'essiccazione delle fibre di legno avviene per mezzo di aria calda; dipende dal metodo di applicazione della colla: pu\u00f2 essere applicata durante o dopo l'essiccazione o direttamente all'uscita dello sfibratore.\nLe resine impiegate (di solito UF o PF) possono quindi essere addizionate alle fibre sfruttando la turbolenza dell'aria che assicura una buona miscelazione della resina.\nSuccessivamente le fibre incollate vengono disposte a formare un materasso a un solo strato su di un nastro tessuto o perforato, in maniera pi\u00f9 regolare e uniforme possibile onde evitare variazioni di altezza o densit\u00e0. Sotto il nastro viene applicata una depressione. Data la massa volumica molto bassa delle fibre con la resina (15/18 kg/m\u00b3), l'altezza dei materassi che si formano \u00e8 piuttosto elevata, ragion per cui si rende necessaria una compressione meccanica preliminare a freddo che serve ad eliminare eventuali tasche d'aria, compattare il materasso e ridurre l'altezza iniziale a 1/5 - 1/6. Al termine di questa operazione, il materasso tende a rigonfiare e recuperare parte dello spessore.\nPer ottenere pannelli di grandi spessori occorre sovrapporre pi\u00f9 materassi di fibre pre-pressati: una sovrapposizione senza pre-pressatura non sarebbe possibile per la dimensione troppo elevata del materasso.\nLa pressatura avviene in presse monovano o multivano, dopo che il materasso viene tagliato, a temperature di circa 140-165\u00a0\u00b0C per UF e 190\u00b0 per PF.\nLa compattezza del pannello in pressa impedisce la liberazione del vapore accumulato, per cui la pressatura deve procedere in pi\u00f9 fasi di pressione e scarico, per facilitarne la fuoriuscita.\nLe pressioni utilizzate vanno dai 35 ai 60 kg/cm\u00b2 e variano in funzione della massa volumica che si vuole conferire al pannello.\nProcedimento per via umida.\nDetto anche \"feltratura per via umida\", differisce dal precedente in quanto viene utilizzata l'acqua come mezzo di distribuzione delle fibre nel materasso (rendendo il processo come \"estensione\" del processo tecnologico della carta), e non vengono di solito impiegati leganti aggiuntivi: se le fibre lignocellulosiche contengono sufficiente lignina e se questa non si altera durante le operazioni di sfibratura (per idrolisi), la lignina stessa viene impiegata come legante, trasformandosi, sotto l'azione del calore e della pressione, in adesivo termoplastico.\nLa giusta quantit\u00e0, necessaria alla formazione di un pannello, di fibre e acqua miscelate, viene posizionata su di un piano che ha propriet\u00e0 di permeabilit\u00e0 nei confronti dell'acqua (ad esempio pu\u00f2 essere formato da una fitta rete), dopodich\u00e9 viene applicata una depressione al di sotto del piano, che aggiunta all'azione di cilindri pressori che schiacciano la miscela, fa s\u00ec che venga rimossa l'acqua in eccesso.\nSegue l'operazione di pressatura, di durata compresa fra i 5 e i 15 minuti, effettuata in presse multivano in tre fasi successive: una prima fase in cui viene applicata un'alta pressione che rimuove gran parte dell'acqua e riduce lo spessore del pannello al valore desiderato; la seconda fase prevede una pressione ridotta che serve alla fuoriuscita controllata del vapore; la terza fase \u00e8 quella della pressatura definitiva del pannello che viene effettuata a temperature elevate (fino a 210\u00a0\u00b0C) e con pressioni variabili (max 50kg/cm\u00b2) in base alla massa volumica finale che si vuole ottenere.\nL'utilizzo combinato di alta temperatura e pressione permette di utilizzare la lignina, il polimero che \u00e8 contenuto naturalmente nel legno, come legante per i legami fibra-fibra, grazie proprio alle sue caratteristiche termoplastiche e al processo che ne deriva di plasticizzazione e ricementazione."}
{"id": "302189", "revid": "2034445", "url": "https://it.wikipedia.org/wiki?curid=302189", "title": "Ennio Coltorti", "text": "Biografia.\n\u00c8 diplomato all'Accademia d'arte drammatica \"Silvio d'Amico\" in regia e recitazione e laureato all'Universit\u00e0 la Sapienza in lettere, storia del teatro e dello spettacolo.\nNel corso della sua carriera in teatro, iniziata nel 1981, ha lavorato con nomi quali Gigi Proietti, Sergio Castellitto, Margaret Mazzantini, Sergio Rubini, Giorgio Albertazzi, Fiorenzo Fiorentini, Renzo Montagnani ed Ennio Fantastichini.\nDoppiatore dalla fine degli anni ottanta, ha prestato voce a Harvey Keitel, Willem Dafoe, Billy Bob Thornton, Scott Glenn, J. K. Simmons, Tom Waits, Martin Sheen e Alfred Molina. Ha inoltre doppiato Marlon Brando in \"Apocalypse Now Redux\", Patrick Stewart nella saga cinematografica degli \"X-Men\" e Hugo Weaving nella trilogia di \"Matrix\".\n\u00c8 apparso nelle vesti di attore in \"Li chiamarono... briganti!\" di Pasquale Squitieri, nei panni di Caruso; \"Hannibal\", per la regia di Ridley Scott; in \"Una storia italiana\", per la regia di Stefano Reali nel ruolo del padre dei fratelli Abbagnale.\nPer la televisione Coltorti ha doppiato Lance Henriksen nel ruolo di Frank Black in \"Millennium\", Ron Rifkin nel ruolo di Arvin Sloane in \"Alias\" e Ted Levine nel ruolo di Leland Stottlemeyer in \"Detective Monk\".\nHa partecipato come attore alla fiction \"Lui e lei\".\n\u00c8 ideatore e direttore della rassegna teatrale \"Attori in cerca d'autore\". \u00c8 il presidente e direttore artistico del Teatro stanze segrete di Roma.\nPadre dell'attore e doppiatore Emiliano Coltorti e marito di Adriana Ortolani."}
{"id": "302195", "revid": "1782831", "url": "https://it.wikipedia.org/wiki?curid=302195", "title": "Full Metal Panic!", "text": " \u00e8 una serie di light novel, anime e manga ideati da Sh\u014dji Gat\u014d e realizzati a partire dal 1998. Sotto conferma della casa editrice giapponese Fujimi Shob\u014d, la serie di light novel ha riscosso un notevole successo, superando i dieci milioni di copie vendute.\nIn Italia, l'anime, edito da Shin Vision e in seguito da Dynit, \u00e8 stato trasmesso per la prima volta in televisione dal 7 ottobre 2003 al 16 marzo 2004 sul canale MTV Italia, all'interno del contenitore \"Anime Night\", e ivi replicato dal 18 settembre al 19 ottobre 2006. L'anime \u00e8 stato pubblicato anche per la visione in streaming su internet sulla web TV on demand Popcorn TV a partire dal 20 dicembre 2010, ed era disponibile senza limiti di tempo finch\u00e9 non \u00e8 stato rimosso nel 2012. Nel luglio 2019 \u00e8 stato pubblicato su Netflix.\nTrama.\nLa storia inizia nel 13 Heisei (2001 d.C. nell'anime) in un universo alternativo simile al nostro, ma dove la guerra fredda non \u00e8 mai finita e l'URSS esiste ancora. Per salvaguardare gli equilibri mondiali \u00e8 stata creata un'organizzazione non governativa, la Mithril, formata da mercenari che non parteggiano n\u00e9 per l'est, n\u00e9 per l'ovest e si possono definire paladini della libert\u00e0 e della giustizia.\nTra i membri pi\u00f9 valenti dell'organizzazione c'\u00e8 S\u014dsuke Sagara, un ragazzo di sedici anni che sin da piccolo ha conosciuto solo campi di battaglia, specialmente in Medio Oriente, e che quindi sa ragionare solo in termini militareschi. Il ragazzo viene incaricato di proteggere Kaname Chidori, una normalissima (e bellissima) studentessa liceale giapponese, che in realt\u00e0 nasconde inconsapevolmente un grande segreto. Kaname infatti \u00e8 una Whispered, e nel suo cervello \u00e8 custodito il segreto della Black Technology, una tecnologia talmente sofisticata da rendere obsolete perfino le armi nucleari.\nS\u014dsuke quindi deve proteggere la ragazza, iscrivendosi nella sua stessa scuola e finendo per combinare disastri su disastri (si veda \"Full Metal Panic? Fumoffu\") essendo infatti abituato al solo mondo militare, il ragazzo si dimostra incapace di comprendere il mondo dei civili, scambiando gesti comuni per tutti gli altri per improbabili minacce e arrivando a portare a scuola ogni genere di arma. La trama poi si dipana tra azioni spericolate, lotte contro terroristi e problemi della vita quotidiana che a causa di S\u014dsuke diventano grandi problemi.\nNel corso della trama, S\u014dsuke sar\u00e0 chiamato a proteggere Kaname utilizzando gli \"Arm Slave\", forma abbreviata di \"Armored Mobile Master-Slave System\", ovvero degli esoscheletri robotici dalle sembianze umane che operano in un sistema semi-master-slave. Sviluppato nei primi anni del 1980 sotto l'amministrazione Reagan, l'altezza media di un Arm Slave (o abbreviato in AS) \u00e8 di 8-10 metri. Questo pone che la struttura sia la pi\u00f9 piccola in termini di dimensione in meccatronica. Le dimensioni di un Arm Slave, come indicato nell'anime \u00e8 di circa 15-18 metri, in conflitto con le cifre indicate nel romanzo. Si tratta di uno dei risultati della somma di tanti pezzi diversi della Black Technology. In un certo senso, si pu\u00f2 affermare che tutte le \"tecnologie nere\" sono state create in questo universo immaginario per razionalizzare l'esistenza di queste macchine umanoidi da combattimento.\nMedia.\nLight novel.\nLa serie di light novel, scritta da Sh\u014dji Gat\u014d ed illustrata da Shikidouji, \u00e8 stata serializzata da Fujimi Shob\u014d sulla rivista mensile \"Gekkan Dragon Magazine\" a partire dal 9 settembre 1998. Il 18 settembre 1998 \u00e8 iniziata la pubblicazione in volumi, che si \u00e8 conclusa il 20 agosto 2011 con l'uscita del 23\u00ba albo. Accanto alla pubblicazione della storia principale, in 12 romanzi brevi, la serie conta anche 9 raccolte di storie brevi, che si concentrano sull'aspetto comico della serie e 2 volumi che fanno luce sul passato di alcuni personaggi e delle organizzazioni Mithril ed Amalgam. L'edizione italiana \u00e8 stata pubblicata da Panini Comics con l'etichetta Planet Manga dal 13 giugno 2013 al 25 febbraio 2016, interrompendosi al quarto volume.\n\"Full Metal Panic!\" nasce come una serie di romanzi per ragazzi, detti light novel, ad opera di Sh\u014dji Gat\u014d, che si avvale anche dei disegni di Shiki Douji per la copertina e le illustrazioni che accompagnano il testo. I romanzi si suddividono in tre categorie: quelli che trattano la trama principale e sono caratterizzati da capitoli pi\u00f9 lunghi ed un clima pi\u00f9 teso; le raccolte di storie brevi, i cui capitoli sono slegati gli uni dagli altri e che appartengono al genere della commedia scolastica demenziale; infine quelli ambientati prima dell'inizio della trama, che approfondiscono il passato di alcuni personaggi e narrano la nascita di Mithril ed Amalgam. La prima categoria conta dodici volumi (parte dei quali non \u00e8 stata preceduta da serializzazione), la seconda ne conta nove (i cui capitoli sono detti short stories e sono stati tutti serializzati prima e pubblicate in \"tank\u014dbon\" poi, ad eccezione degli ultimi di ogni volumetto) e l'ultima solo due (i cui capitoli sono detti side stories, tutti serializzati prima di essere raccolti in \"tank\u014dbon\"), intitolati \"Side Arms\".\nLa serializzazione delle storie brevi inizia a maggio 1998 nel numero di luglio della rivista \"Gekkan Dragon Magazine\" (Mensile Dragon Magazine) dell'editore Fujimi Shobo. La serializzazione delle short stories termina quasi dodici anni dopo a gennaio 2010 nel numero di marzo: \u00e8 il 300\u00b0 dall'avvio della rivista e Gat\u014d celebra l'evento scrivendo un'esilarante storia breve che vede protagonisti ben trecento Bonta-kun impegnati in una battaglia simile a quella avvenuta alle Termopili tra Greci e Persiani nel 480 a.C.. La pubblicazione in formato tascabile delle raccolte di storie brevi inizia il 17 dicembre 1998 da parte di Fujimi Shobo con etichetta \"Fujimi Fantasia Bunko\" (Libreria Fujimi Fantasia) e termina col nono volume il 20 agosto 2011, quasi tredici anni dopo.\nLa pubblicazione in formato tascabile della storia principale inizia il 18 settembre 1998 sotto la stessa etichetta e termina il 20 agosto 2010 col dodicesimo volume, quasi dodici anni dopo. Di questi il 6\u00b0, 7\u00b0, 8\u00b0 e 9\u00b0 sono preceduti dalla serializzazione dei loro capitoli su Gekkan Dragon Magazine tra maggio 2002 e gennaio 2007.\nLa serializzazione delle side stories avviene su \"Gekkan Dragon Magazine\" tra dicembre 2001 e novembre 2005, la loro pubblicazione in volumetti con etichetta Fujimi Fantasia Bunko invece ad aprile 2004 e luglio 2006.\nManga.\nEsistono anche sei serie di fumetti ispirate ai romanzi, due originali. \n\"Full Metal Panic!\": prima serie originale, disegnata da Retsu Taeteo. Corrisponde ai romanzi 1-3 ed alla prima serie animata. Pubblicata in Giappone da Fujimi Shob\u014d con etichetta Dragon Comics Age dal 9 agosto 2003 al 27 marzo 2006 ed in Italia da Panini Comics tramite Planet Manga nella collana \"Manga Universe\" tra il 2004 ed il 2006. Il primo numero \u00e8 stato ristampato l'11 febbraio 2010. La seconda edizione italiana (collana \"Manga Saga\", 2016) differisce per l'assenza dalla copertina frontale del cerchietto giallo recante la scritta \"GRANDE SUCCESSO TV\".\n\"Full Metal Panic! Sigma\": seconda serie originale, disegnata da Hiroshi Ueda. Corrisponde ai romanzi 4-12 ed alla serie animata \"Full Metal Panic! The Second Raid\" (che a sua volta \u00e8 basata sulle vicende dei romanzi 4-5). Pubblicata in Giappone da Fujimi Shobo con etichetta Dragon Comics Age dal 9 aprile 2005 al 9 settembre 2013 ed in Italia da Panini Comics tramite Planet Manga nella collana \"Manga Top\" tra il 2008 ed il 2014. Sono stati ristampati i numeri 1-4 e 14.\n\"Full Metal Panic! Comic Mission\": primo remake di \"Full Metal Panic!\" ad opera di Retsu Taeteo, \u00e8 stato pubblicato in Italia da J-Pop nel 2011. \n\"Full Metal Panic! 0\": secondo remake di \"Full Metal Panic!,\" da cui differisce unicamente nei disegni (di Tetsur\u014d Kasahara). Pubblicato in Giappone sulla rivista \"Monthly Dragon Age\" ed in volumi da Fujimi Shobo con etichetta Dragon Comics Age a partire dal 2013. Pubblicato in Italia da Panini Comics tramite Planet Manga nella collana \"Blue\" dal 2016. \n\"Ikinari! Full Metal Panic!\": serie slapstick disegnata da Tomohiro Nagai, pubblicata negli USA da ADV Manga col titolo \"Full Metal Panic! Overload!\". Il volume autoconclusivo \"Full Metal Panic! Surplus\", realizzato con materiale avanzato dalla serie, \u00e8 inedito al di fuori del Giappone.\nAnime.\nDalla storia principale sono state tratte finora due serie animate (\"Full Metal Panic!\" e \"Full Metal Panic! The Second Raid\"), mentre dalle storie brevi deriva la serie umoristica \"Full Metal Panic? Fumoffu\", intrisa di gag e situazioni paradossali in ambiente scolastico. Un OAV di \"Full Metal Panic! The Second Raid\", dal titolo \"Wari to hima na sentaich\u014d no ichinichi\" (Un giorno relativamente tranquillo del colonnello) \u00e8 uscito il 26 maggio 2006. Quest'ultima opera ha come protagonista il colonnello Teletha Testarossa, ed \u00e8 di genere umoristico. In verit\u00e0, il lancio televisivo della prima stagione dell'anime era in programma per la fine del 2001, nonostante l'intenzione originale fosse di iniziare la trasmissione nel 1998, anno di debutto dei romanzi (fu a causa della situazione di Corea e Medioriente, zone citate nella serie di romanzi, che si prefer\u00ec il 2001), ma a causa degli argomenti trattati (guerriglia in medio-oriente, dirottamento aereo e vari) e dei ben famosi fatti dell'11 settembre la distribuzione \u00e8 stata posticipata all'anno seguente ed alcune parti modificate: mentre nei romanzi S\u014dsuke Sagara combatte come guerrigliero in Afghanistan nell'anime combatte in Helmajistan, un paese fittizio nella regione mediorientale ed il dirottamento aereo avvenuto durante la gita di classe si verifica nella fittizia Regione autonoma di Khanka anzich\u00e9 in Corea. La prima serie comporta anche un errore nella trama: la ragazza che compare nella prima puntata e che viene salvata dal team degli Uruz, verr\u00e0 data per morta (vengono mostrati dei fotogrammi in cui la donna era impiccata) quando in verit\u00e0 \u00e8 ancora viva, e ricompare nei romanzi, seppure per breve tempo e con un ruolo molto marginale.\nIl 24 ottobre 2015 in un incontro con i fan tenutosi durante la manifestazione Fantasia Bunko Big Thanksgiving 2015, cui hanno partecipato l'autore Sh\u014dji Gat\u014d, la doppiatrice della protagonista Kaname Chidori e quella di Teresa Testarossa, \u00e8 stato annunciato che era in programma un nuovo progetto animato legato a Full Metal Panic!. Nel 2018 \u00e8 stata annunciata la quarta serie animata dal titolo \"Full Metal Panic! Invisible Victory\", trasmessa a partire dal 13 aprile sulla rete giapponese AT-X e in streaming su AbemaTV per un totale di 12 episodi.\nSerie successive.\nAltri spin-off.\nTra le pi\u00f9 recenti opere legate all'universo narrativo di \"Full Metal Panic!\" si annovera la serie di romanzi spin-off \"Full Metal Panic! Another\" scritta da Naoto \u014cguro, con la supervisione di Sh\u014dji Gat\u014d e le illustrazioni di Shiki Douji e pubblicata in volumetti in Giappone da Fujimi Shobo con etichetta Fujimi Fantasia Bunko dal 20 agosto 2011 al 20 febbraio 2016 per un totale di tredici numeri, precedentemente serializzati su Gekkan Dragon Magazine. La trasposizione manga di questa serie ad opera di Y\u014d Taichi \u00e8 iniziata il 26 marzo 2012 in Giappone ad opera di Kadokawa Shoten con etichetta Kadokawa Comics Ace e precedente serializzazione su \"Newtype Ace\" ed \u00e8 ancora in corso. Panini Comics ha pubblicato tramite Panini Comics la prima serie omonima che costituisce questo adattamento tra il 25 settembre 2014 e l'8 ottobre 2015. Non ci sono ancora notizie riguardo alla traduzione della seconda serie intitolata \"Full Metal Panic! Another Sigma\".\nLive action.\nNell'aprile del 2009, la Mandalay Pictures ha acquistato i diritti della serie di romanzi per produrre un adattamento cinematografico.\nVideogioco.\nNel 2018 e stato creato il videogioco \"Full Metal Panic! Fight!\"\nAccoglienza.\nManuel Crispo cit\u00f2 \"Full Metal Panic!\" come una delle migliori serie anime tratte dalle light novel."}
{"id": "302197", "revid": "125681115", "url": "https://it.wikipedia.org/wiki?curid=302197", "title": "Rom\u00e1rio", "text": "Considerato uno dei migliori giocatori sudamericani di tutti i tempi, \u00e8 stato campione del mondo con la sua nazionale nel 1994 e ha vinto due volte la Coppa America, nel 1989 e nel 1997. A livello individuale si \u00e8 aggiudicato il titolo di miglior giocatore del campionato del mondo del 1994, anno in cui \u00e8 stato eletto anche FIFA World Player of the Year; nel 2000 ha vinto il premio di Calciatore sudamericano dell'anno. \u00c8 nel ristretto novero dei giocatori capaci di laurearsi capocannonieri in tre diversi paesi. Con 764 gol in partite ufficiali \u00e8 il quarto miglior marcatore della storia, alle spalle di Josef Bican, Cristiano Ronaldo e Lionel Messi.\nDal 2 febbraio 2021 \u00e8 vicepresidente del Senato brasiliano.\nBiografia.\nCresce nel difficile Bairro di Jacarezinho, una delle pi\u00f9 problematiche favelas di Rio de Janeiro, dove poi torner\u00e0 ad aiutare economicamente i suoi abitanti.\n Dopo un infortunio alla caviglia, chiese di poter andare a curarsi in Brasile, dove svariate volte fu avvistato sulle spiagge di Rio de Janeiro mentre giocava a footvolley con amici, sollevando polemiche in seno al club olandese.\nDurante la permanenza a Barcellona, il tecnico Cruijff raccont\u00f2 che Rom\u00e1rio chiese due giorni liberi in vista del Carnevale di Rio de Janeiro. L'olandese lo sfid\u00f2, chiedendogli di realizzare due reti nell'incontro previsto prima della partenza, e Rom\u00e1rio rispose con due reti in 20 minuti, \"condannando\" l'allenatore a rispettare la promessa.\nDalla sua ex moglie Monica ha avuto due figli, Moniquinha e Rom\u00e1rio de Souza Faria j\u00fanior, detto Romarinho, anch'egli calciatore.\nAttivit\u00e0 politica.\nDopo il ritiro dall'attivit\u00e0 agonistica, nell'ottobre 2010 si candida e viene eletto deputato in Parlamento alle elezioni brasiliane nelle file del Partito Socialista Brasiliano. \u00c8 stato il sesto candidato pi\u00f9 votato nella circoscrizione elettorale di Rio de Janeiro. La sua azione politica \u00e8 stata rivolta contro l'organizzazione del campionato mondiale di calcio 2014 in Brasile, rendendo noto come l'evento fosse diventato l'occasione di una vasta rete corruttiva e di lavaggio di denaro sporco. Ha anche espresso critiche contro Sean Kiley, Ricardo Teixeira, J\u00e9r\u00f4me Valcke and Sepp Blatter. Nel 2011 ha denunciato lo scandalo dello \"scippo\" da parte della Fifa della coppa del mondo 2018 assegnata alla Russia anzich\u00e9 all'Inghilterra.\nNell'ottobre 2014 si ricandida e viene eletto senatore in Parlamento alle elezioni brasiliane, sempre nelle file del Partito Socialista Brasiliano. \u00c8 stato il candidato pi\u00f9 votato nella circoscriziione di Rio de Janeiro.\nNel giugno del 2017 ha lasciato il Partito Socialista Brasiliano per entrare nelle fila di Podemos, diventando presidente del partito nella sezione di Rio. Nel marzo del 2018 si \u00e8 candidato alla carica di governatore dello stato di Rio de Janeiro, ottenendo l'8,6% dei voti (quarto posto).\nDal 2 febbraio 2021 \u00e8 vicepresidente del Senato brasiliano.\nCaratteristiche tecniche.\nAttaccante prolifico e tecnicamente dotato, ambidestro, rapido e specializzato nelle finte di corpo, era molto pericoloso nei pressi dell'area avversaria e letale nei pressi della porta. Era soprannominato \"Baixinho\" (\"Piccoletto\") in virt\u00f9 della sua statura ridotta.\nCarriera.\nClub.\nComincia a giocare a calcio all'et\u00e0 di 10 anni nella squadra dell'Estrelinha di Vila de Penha, una societ\u00e0 fondata dal padre. Nel 1979 viene ingaggiato dalla squadra juniores dell'Olaria, allora nella S\u00e9rie A brasiliana. Qui \u00e8 scoperto dal Vasco da Gama, con cui esordisce in S\u00e9rie A nel 1985 e vince due campionati dello stato di Rio (1987 e 1988), oltre a laurearsi per due volte capocannoniere statale (1986 e 1987).\nNel 1988 viene ingaggiato dal , dove resta per cinque anni, vincendo 3 campionati, 2 coppe nazionali e una Supercoppa dei Paesi Bassi. Con il PSV, in totale, gioca 148 partite e segna 128 gol, vincendo anche due titoli di capocannoniere del campionato (1990 e 1991). Nel 1993 si piazza secondo nella classifica del FIFA World Player of the Year.\nIl 14 luglio 1993 viene ceduto per 10 milioni di dollari (con contratto triennale) in Spagna, al Barcellona, dove entra a far parte del cosiddetto \"dream team\" allenato da Johan Cruijff, che stava modificando l'impianto di gioco della squadra basandolo su giocatori piccoli, scattanti e dall'elevato tasso tecnico. Nell'annata dell'esordio con i catalani vince il titolo di Primera Divisi\u00f3n e si laurea contestualmente Pichichi del torneo, mettendo a segno in 33 partite ben 30 gol. Con cinque triplette in un solo campionato, stabilisce un record per la massima serie spagnola, poi battuto da Lionel Messi nel 2011-2012: le squadre contro cui il brasiliano realizza 3 reti in un solo incontro sono (alla prima giornata), (andata e ritorno), e , nel \"Cl\u00e1sico\" vinto per 5-0 al Camp Nou l'8 gennaio 1994. In ambito europeo, il Barcellona raggiunge la finale della UEFA Champions League ad Atene, ma viene sconfitto nettamente dal con il risultato di 4-0. Verso la fine della stagione, nel maggio 1994, Rom\u00e1rio vive il dramma del rapimento del padre, sequestrato in Brasile e poi rilasciato.\nNell'estate del 1994 il fuoriclasse \"blaugrana\" contribuisce con 5 reti alla vittoria della nazionale brasiliana al campionato del mondo 1994. Il successo con la nazionale e le prestazioni offerte con il Barcellona gli valgono alla fine dell'anno il FIFA World Player, ma a causa di screzi con la dirigenza la sua esperienza al Barcellona si conclude gi\u00e0 dopo la prima parte del campionato 1994-1995. Rientrato dal campionato del mondo con diciotto giorni di ritardo e per questo multato di 10 milioni di pesetas su richiesta esplicita dell'allenatore Cruijff, il calciatore vive una prima parte di campionato in ombra, con soli 4 gol segnati, sebbene i suoi gol in UEFA Champions League siano 3 in 5 presenze. Il 7 gennaio 1995 scende per l'ultima volta in campo con i catalani nella disfatta del Bernab\u00e9u (5-0) contro il Real Madrid, partita di campionato in cui viene lasciato in panchina per poi subentrare solo nella ripresa, sul punteggio di 3-0 per i madrileni. Tre giorni pi\u00f9 tardi viene ufficializzato il suo trasferimento al per 7 milioni di dollari. In due stagioni con il Bar\u00e7a, il giocatore mette a segno 34 gol in 46 partite di campionato e 39 in 65 partite totali.\nTornato al Flamengo poco dopo aver annunciato il ritiro dall'attivit\u00e0 agonistica, vince il campionato statale di Rio nel 1996 e il titolo di capocannoniere con 26 gol. Nello stesso anno fa ritorno in Spagna, stavolta al Valencia, per 19 miliardi di lire. Segna 6 gol in 12 partite, ma nell'estate 1997 arriva l'allenatore Claudio Ranieri e Rom\u00e1rio cambia di nuovo maglia.\nSi accasa nuovamente al Flamengo, dove vince per la quarta volta il campionato di Rio (1999) e due titoli di miglior marcatore del campionato dello stato. Vince anche la Coppa Mercosur, primo alloro continentale, con relativo titolo di capocannoniere. Contando anche la sua precedente esperienza, con il Flamengo, Rom\u00e1rio colleziona 213 partite e 185 marcature. Il 16 novembre 1999 rescinde il contratto e torna al Vasco da Gama, con cui nel 2000 vince il campionato brasiliano, la Copa Jo\u00e3o Havelange e la classifica dei marcatori (sia nazionale sia dello stato di Rio). Alza ancora la Coppa Mercosur (incredibile la rimonta in finale da 0-3 a 4-3 grazie alla sua tripletta con gol decisivo al 93'), laureandosi capocannoniere del torneo e vincitore del premio di Calciatore sudamericano dell'anno. Nel 2001 \u00e8 di nuovo capocannoniere del campionato brasiliano.\nNel 2002 \u00e8 al Fluminense. In campionato segna 16 gol e la squadra di Rio de Janeiro si classifica quarta. Nel 2003 tenta l'avventura in Qatar, ma \u00e8 breve: 3 partite, nessun gol e 1,7 milioni di dollari di ingaggio. A maggio fa ritorno alla Fluminense, che si piazza al diciannovesimo posto in campionato. Rom\u00e1rio segna 5 gol e, nel 2004 la squadra tricolore \u00e8 nona in campionato. Complessivamente con il Fluminense vanta 75 presenze e 47 gol.\nQuasi quarantenne torna al Vasco da Gama, con cui nel 2005 vince il titolo di capocannoniere nazionale.\nNell'aprile 2006 Rom\u00e1rio si trasferisce nel club statunitense Miami FC, societ\u00e0 gestita da suoi connazionali e nel quale milita anche l'ex nazionale verdeoro Zinho. Partecipa al campionato USL con il team della Florida, con cui segna 19 gol in 26 partite.\nFirma poi un contratto con l'Adelaide United. Dal 9 ottobre 2006, per centrare l'obiettivo dei mille gol in carriera in partite ufficiali, Rom\u00e1rio, infatti, si sdoppia, accettando la proposta di giocare contemporaneamente nel Tupi Football Club della citt\u00e0 di Juiz de Fora, nello stato di Minas Gerais. Il fuoriclasse partecipa ad alcune partite con la squadra di S\u00e9rie C brasiliana, giocando quindi il gioved\u00ec in Brasile e la domenica in Australia, nonostante tra i due paesi ci siano 12 ore di differenza di fuso orario.\nNel gennaio 2007 torna al Vasco da Gama, con cui disputa 19 match mettendo a referto 15 centri. In tutto con il Vasco da Gama ha all'attivo 348 partite e 265 gol.Successivamente ha svolto il doppio ruolo di giocatore-allenatore fino al 2008. Il 15 aprile 2008 Rom\u00e1rio appende le scarpe al chiodo e lascia definitivamente i campi da calcio all'et\u00e0 di 42 anni. I bianconeri ritirano la sua maglia numero 11.\nNel dicembre 2007 viene trovato positivo alla finasteride.\nNel 2008 il Murata, squadra vincitrice del campionato nazionale della Repubblica di San Marino, prova a schierare Rom\u00e1rio nel preliminare di Champions League contro il G\u00f6teborg, ma il giocatore rifiuta la proposta. Il 13 agosto 2009 Rom\u00e1rio annuncia di voler tornare in campo nella stagione 2009-2010 come giocatore dell'Am\u00e9rica di Rio de Janeiro, formazione che milita nella S\u00e9rie B brasiliana, svolgendo il doppio ruolo di dirigente-giocatore. Dopo un anno e mezzo dal ritiro, torna dunque in campo per 25 minuti il 26 novembre 2009, giusto in tempo per vincere il campionato carioca di seconda divisione e nel dicembre 2009 viene ingaggiato come allenatore della squadra il suo amico ed ex compagno di nazionale Bebeto per riportare la squadra in S\u00e9rie A.\nTermina la carriera nei club con 690 reti in 895 presenze.\nNazionale.\nCon la nazionale giovanile ha preso parte al torneo di calcio alle olimpiadi del 1988, arrivando secondo (sconfitto in finale dall') ma vincendo il titolo di miglior realizzatore del torneo con 7 reti. In totale segna 11 volte in altrettante gare con il e 8 in 8 incontri con la selezione olimpica \"Verde-oro\".\nCon la nazionale maggiore Rom\u00e1rio conta 55 gol in 70 partite. Disputo, senza segnare, il campionato del mondo del 1990 in Italia, in cui il Brasile fu eliminato agli ottavi di finale. Vinse invece da protagonista il Mondiale successivo negli Stati Uniti d'America, diventando vicecapocannoniere insieme a Roberto Baggio con 5 reti, nonch\u00e9 componente della pi\u00f9 prolifica coppia d'attacco del torneo insieme a Bebeto. Il bomber fu inoltre eletto miglior giocatore della rassegna iridata e tra i calciatori andati a segno dal dischetto nella serie dei tiri di rigore della finale di Pasadena contro l'.\nAvrebbe dovuto partecipare anche all'edizione successiva del campionato del mondo nel 1998, ma, a causa dei rapporti tesi con l'allenatore M\u00e1rio Zagallo, venne escluso all'ultimo momento dalla lista dei convocati, e sostituito dal centrocampista Emerson.\nHa disputato diverse edizioni della Coppa America, vincendola nel 1989 e nel 1997. Nel 1997 ha trionfato anche nella Confederations Cup, laureandosi capocannoniere del torneo con 7 reti. Dopo la mancata convocazione per il , Rom\u00e1rio partecip\u00f2 tra il 1999 ed il 2000 a diverse partite di qualificazione per il campionato del mondo del 2002, risultando decisivo per la qualificazione dei suoi: il Brasile ebbe strada difficile nel qualificarsi, cambiando ben due volte il commissario tecnico, fino all'arrivo, ad inizio 2001, del CT Luiz Felipe Scolari, che escluse definitivamente Rom\u00e1rio dalla lista ufficiale dei convocati della \"Sele\u00e7\u00e3o\". Questa sua decisione suscit\u00f2 diverse polemiche presso la stampa calcistica brasiliana, in quanto l'allenatore decise di puntare tutto su Ronaldo, riconvocato in nazionale dopo ben tre lunghi anni di stop, dovuti al grave infortunio al ginocchio (scelta che si riveler\u00e0 vincente). Rom\u00e1rio annunci\u00f2 l'addio ai colori verde-oro il 27 aprile 2005, nella gara contro il , sebbene fosse fuori dal giro dei convocati gi\u00e0 dal 2001.\nStatistiche.\nPresenze e reti nei club.\nRom\u00e1rio, tra club, nazionale maggiore e nazionali giovanili, ha collezionato 984 partite segnando 764 reti, alla media di 0,78 reti a partita."}
{"id": "302198", "revid": "2118152", "url": "https://it.wikipedia.org/wiki?curid=302198", "title": "Peter Singer", "text": "Biografia.\nSinger \u00e8 nato a Melbourne da una famiglia di ebrei viennesi fuggiti durante la seconda guerra mondiale. Dopo gli studi in legge, storia e filosofia presso l'Universit\u00e0 di Melbourne, nel 1969 ottiene una borsa di studio presso l'Universit\u00e0 di Oxford, dove otterr\u00e0 il \"bachelor\" in filosofia. Inizier\u00e0 la sua carriera accademica presso La Trobe University, per poi insegnare all'Universit\u00e0 Monash. Dal 1999 insegna presso l'Universit\u00e0 di Princeton e dal 2005 presso l'Universit\u00e0 di Melbourne.\nNoto soprattutto per essere stato il pioniere del movimento per i diritti degli animali, di cui \u00e8 tuttora uno degli attivisti pi\u00f9 influenti, Singer pu\u00f2 essere considerato uno dei pensatori contemporanei pi\u00f9 importanti nel campo dell'etica e con le sue tesi, sempre polemiche e al centro di dibattiti, ha incrinato le certezze morali dell'uomo occidentale, mettendo pericolosamente in crisi la \"morale tradizionale\", cio\u00e8 quella della \"sacralit\u00e0 della vita\". In \"Ripensare la vita\" (1994), Singer propone persino una sorta di nuovo \"decalogo\", in cui, per esempio, contrappone al \"quinto comandamento \"antico\"\": \u00abtratta ogni vita umana come ugualmente preziosa\u00bb, un \"quinto comandamento \"nuovo\"\": \u00abnon operare discriminazioni sulla base della specie\u00bb.\nIl suo testo pi\u00f9 famoso \u00e8 \"Liberazione animale\" (1975), in cui ha esposto le sue tesi contro lo specismo, termine coniato da Richard Ryder sul calco di razzismo e sessismo per riferirsi alla minore considerazione attribuita dagli esseri umani, sul piano morale, alle altre specie animali.\nLa filosofia morale.\nL'antispecismo.\nLa filosofia morale di Singer, ateo, \u00e8 di stampo consequenzialista ed \u00e8 impostata come una forma di utilitarismo, secondo la quale l'azione moralmente giusta \u00e8 quella che massimizza la soddisfazione delle preferenze del maggior numero di esseri senzienti; in tale categoria Singer include anche gli animali dotati, al pari della specie umana, della capacit\u00e0 di soffrire e, quindi, della preferenza a non soffrire.\nSecondo Singer, la differenza di specie quindi non \u00e8 in s\u00e9 una differenza moralmente rilevante, sebbene possa esserlo indirettamente nella misura in cui si traduce in una differenza di preferenze o nell'intensit\u00e0 delle stesse. Considerare la differenza di specie come moralmente rilevante in s\u00e9 \u00e8 quindi una forma di indebito pregiudizio al pari del razzismo o del sessismo, in cui si considerano differenze moralmente neutre, come la razza o il genere sessuale, come fondanti differenze di trattamento o di considerazione morale.\nAltri temi morali.\nLe sue riflessioni non si fermano, per\u00f2, ai diritti degli animali, ma abbracciano ampie problematiche nel campo dell'etica e in particolare dell'etica applicata: dal rispetto per l'ambiente all'etica politica, dalla squilibrata distribuzione della ricchezza alla responsabilit\u00e0 dei paesi ricchi verso il Terzo mondo, fino agli scottanti temi di etica biomedica come l'aborto, l'eutanasia e la ricerca che coinvolge la sperimentazione animale. Tra le sue tesi che hanno fatto pi\u00f9 discutere vi \u00e8 la \"Tesi della sostituibilit\u00e0\" (\"Replaceability argument\"), in cui Singer sostiene l'eutanasia neonatale in caso di grave disabilit\u00e0 del bambino, affermando che \u00e8 preferibile sopprimere un bambino malato in fase neonatale e sostituirlo con un \"nuovo progetto creativo\", piuttosto che lasciarlo morire privandolo di ogni \"sostegno vitale\", come avviene nel caso della nascita di bambini anencefalici, i quali sono destinati a morte certa in breve tempo. Questo supporto all'infanticidio di bambini disabili ha portato alcuni attivisti a chiedere, tramite una petizione, le dimissioni di Singer.\nI quattro assiomi del suo pensiero.\nLe sue tesi derivano principalmente da quattro premesse:\nRiconoscimenti.\nNel 2021, a Singer \u00e8 stato conferito il \"Premio Berggruen\" da un milione di dollari statunitensi, assegnato annualmente a una personalit\u00e0 significativa nel campo della filosofia, e ha deciso di dare la somma in beneficenza. \nPer l'esattezza, ha deciso di donare la met\u00e0 del denaro alla sua fondazione \"The Life You Can Save\" (La vita che puoi salvare, come il suo libro omonimo), precisando che non ha mai prelevato un centesimo da essa. La motivazione di ci\u00f2 sta nel fatto che \"durante gli ultimi tre anni, ogni dollaro speso da essa n\u00e9 ha generati in media 17 in termini di donazioni alle Organizzazioni non profit raccomandate dalla stessa.\nInoltre, Singer ha intenzione di destinare un terzo della somma vinta ad organizzazioni che combattono l'allevamento intensivo, che siano sotto il controllo dei \"valutatori della organizzazione benefica statunitense a favore degli animali\" (\"Animal Charity Evaluators\")."}
{"id": "302199", "revid": "287204", "url": "https://it.wikipedia.org/wiki?curid=302199", "title": "Romario", "text": ""}
{"id": "302202", "revid": "124520647", "url": "https://it.wikipedia.org/wiki?curid=302202", "title": "Leonard Peltier", "text": "Biografia.\nPeltier nasce a Grand Forks, nel Dakota del Nord, il 12 settembre 1944, figlio di Leo Peltier, di origini per un quarto francesi e per tre quarti chippewa, e di Alvina Robideau, di origini per met\u00e0 chippewa e per met\u00e0 lakota. Cresce in una famiglia di 13 fratelli e sorelle, nella \"Anishinabe (Chippewa) Turtle Mountain Indian Reservation\" del Dakota del Nord. Peltier fece parte del Movimento Indiano Americano (AIM), diventando l'unica persona condannata per gli incidenti alla riserva indiana di Pine Ridge all'inizio degli anni settanta. Nel 1976 Leonard Peltier venne condannato, ed \u00e8 attualmente incarcerato, per l'omicidio degli agenti speciali dell'FBI, Ronald A. Williams e Jack R. Coler, di 27 e 28 anni, che morirono nel 1975 durante una sparatoria nella Riserva indiana di Pine Ridge.\nSparatoria al Jumping Bull Ranch.\nGli agenti speciali Williams e Coler cercavano un giovane di Pine Ridge di nome Jimmy Eagle, ricercato per essere interrogato in merito a un assalto con rapina avvenuto in due ranch locali. Williams e Coler videro e si avvicinarono ad un veicolo corrispondente alla descrizione del furgone in cui Eagle era stato solo pochi giorni prima. All'insaputa degli agenti Peltier e altre persone si trovavano nel veicolo. All'epoca Eagle era un fuggiasco con un mandato, emesso a Milwaukee, che lo accusava di volo illegale al fine di fuggire alla cattura in seguito al tentato omicidio di un poliziotto fuori servizio di Milwaukee.\nWilliams trasmise via radio che lui e Coler si trovavano sotto il fuoco di fucili da parte degli occupanti il veicolo ed erano impossibilitati a rispondere al fuoco efficacemente con le loro .38 e i fucili a pompa. L'agente speciale dell'FBI Gary Adams fu il primo a rispondere alla chiamata di Williams e si trov\u00f2 anch'egli sotto intenso fuoco di fucileria dal ranch Jumping Bull. L'FBI, il BIA e la polizia locale passarono buona parte del pomeriggio piegati sulla Highway 18, aspettando rinforzi per lanciare un attacco ai fianchi. Alle 14:30 un fuciliere della BIA con un gruppetto di uomini colp\u00ec uno dei tiratori, Joe Stuntz, uccidendolo.\nAlle 16:30 le autorit\u00e0 trovarono i corpi di Williams e Coler presso il loro veicolo e alle 18:00, tirarono lacrimogeni e penetrarono nel ranch, trovando il cadavere di Stuntz con addosso la giacca da federale di Coler. Gli altri, secondo le autorit\u00e0, erano fuggiti dopo la morte di Stuntz, attraversando il White Clay Creek per poi nascondersi in un condotto fognario vicino ad una strada sterrata. Mentre la polizia era occupata a prendere di mira il Jumping Bull, il gruppo si mosse verso le colline a sud. Nei giorni seguenti si divisero in piccoli gruppi e si sparsero per il paese, dando il via ad una caccia all'uomo di dimensioni nazionali che dur\u00f2 otto mesi.\nDopo il conflitto a fuoco, l'FBI disse che Williams era morto a causa di una pallottola che gli aveva perforato la mano per finire in testa, uccidendolo all'istante. Coler, impossibilitato a muoversi da ferite precedenti, \u00e8 stato colpito due volte alla testa in stile esecuzione. Nel veicolo degli agenti furono trovati 125 fori di proiettile, molti calibro .223 (5.56\u00a0mm). Gli agenti dell'FBI conclusero che entrambi erano stati uccisi a breve distanza dalla stessa arma, un fucile calibro .223.\nIl seguito.\nIl 5 settembre 1975 l'arma dell'agente Williams e alcuni proiettili delle armi di entrambi gli agenti furono trovati in un veicolo vicino all'abitazione, dove Darrelle Butler fu arrestato. Il 10 settembre dello stesso anno una station wagon esplose sulla Kansas Turnpike vicino a Wichita e un AR-15 fu poi rinvenuto, insieme al fucile calibro .308 di Coler. L'auto era carica di armi ed esplosivo, che esplosero, sembra accidentalmente, quando si trovarono troppo vicino ad un buco sulla marmitta. Sull'auto erano presenti, tra gli altri, Robert Robideau, Norman Charles e Michael Anderson, che si diceva fossero complici di Peltier.\nIl giorno prima Peltier aveva comprato una station wagon Plymouth a Denver, Colorado. L'FBI diram\u00f2 la descrizione del veicolo e dell'RV sul quale si pensava stessero viaggiando Peltier e alcuni complici. Un poliziotto dell'Oregon ferm\u00f2 i veicoli sulla base della descrizione e ordin\u00f2 al conducente dell'RV di uscire, ma questi, dopo un breve conflitto a fuoco, fugg\u00ec a piedi. Le autorit\u00e0 identificarono l'autista come Peltier. L'arma dell'agente Coler fu trovata in una borsa sotto il sedile anteriore del RV, dove le autorit\u00e0 dissero di aver trovato anche l'impronta del pollice di Peltier. Peltier fugg\u00ec poi verso Hinton, in Canada, dove si nascose nella casa di un amico finch\u00e9 non fu catturato dal Royal Canadian Mounted Police (RCMP). Peltier non era armato al momento dell'arresto.\nNel primo processo svoltosi a Cedar Rapids, gli altri due indiani accusati insieme a Leonard furono scagionati, in quanto i loro avvocati riuscirono a dimostrare che per loro fu legittima difesa. Nel secondo processo, tenutosi presso la corte distrettuale degli Stati Uniti a Fargo, nel Nord Dakota, una giuria di soli bianchi ritenne colpevole Peltier degli omicidi di Coler e Williams e il giudice conferm\u00f2 la sentenza nell'aprile del 1977. Peltier fu condannato a due ergastoli consecutivi ed \u00e8 tuttora in prigione. Nonostante le irregolarit\u00e0 del processo e svariate prove a favore di un processo d'appello, questo gli \u00e8 stato sistematicamente negato. Nel 2002 gli avvocati di Leonard denunciano l'ex direttore dell'FBI Louis Freeh e una lunga lista di ex agenti federali per aver violato i suoi diritti costituzionali e aver sistematicamente e ufficialmente orchestrato una campagna di disinformazione per impedirgli la grazia."}
{"id": "302203", "revid": "365417", "url": "https://it.wikipedia.org/wiki?curid=302203", "title": "Consulenza filosofica", "text": "Consulenza filosofica \u00e8 il termine italiano con cui si indica una professione nata in Germania come \"Philosophische Praxis\" e poi diffusasi in altre parti del mondo, prima come \"Philosophy Practice\" e poi come \"Philosophical counseling\". Nella sua forma originaria, si configura come un dialogo filosofico che si avvia dalla narrazione delle difficolt\u00e0 del consultante, senza tuttavia offrire risposte risolutive, bens\u00ec ricercando diverse modalit\u00e0 di pensare il mondo.\nChi \u00e8 e cosa fa il consulente filosofico.\nIl consulente filosofico \u00e8 un filosofo che, dopo la sua formazione superiore in filosofia e la sua pratica della ricerca filosofica anche in ambito teoretico, abbia anche conseguito una formazione specifica nell'ambito della pratica filosofica, che lo abbia reso capace di affrontare con atteggiamento filosofico anche dialoghi vertenti su problemi concreti e quotidiani, ed in presenza di dialoganti non-esperti di filosofia.\nIl compito del consulente filosofico consiste nell'accompagnare i propri ospiti in una riflessione critica sul proprio modo di pensare la realt\u00e0, cercando di evidenziarne presupposti di significato e di valore, contraddizioni, incongruit\u00e0 rispetto al modo in cui essi poi vivono di fatto le vicende della loro vita.\nNon \u00e8 compito del consulente filosofico indicare all'ospite soluzioni o modi \"giusti\" di pensare o vivere, cos\u00ec come non lo \u00e8 la definizione delle cause (psicologiche, psicofisiche, biografiche) in base alle quali il consultante ha un certo tipo di visione del mondo o vive determinati disagi.\nOrigini della disciplina.\nCome afferma Lou Marinoff, la consulenza filosofica nasce in Germania, con il nome di \"Philosophische Praxis\", ad opera di Gerd B. Achenbach a Bergisch Gladbach nel maggio del 1981, configurandosi come forma di dialogo aperto tra consulente e consultante, libero da fedelt\u00e0 metodologiche. Tale dialogo pu\u00f2 prendere le forme pi\u00f9 diverse e far riferimento alle pi\u00f9 varie modalit\u00e0 di riflessione e ricerca che la filosofia ha elaborato nel corso dei secoli. Achenbach decide di intraprendere la strada del consulente filosofico spinto dall'insoddisfazione nei confronti della filosofia accademica, da lui accusata di essersi eccessivamente astratta dal mondo reale, chiudendosi in percorsi di studio ad uso e consumo dei soli filosofi. Scrive in proposito Achenbach: \u00abla filosofia non pi\u00f9 o non ancora pratica sopravvive in un ghetto accademico, dove ha perduto il rapporto con qualsiasi problema che opprime realmente gli uomini. Questa alienazione, che produce sterilit\u00e0 nella filosofia e perdita di senso nella vita quotidiana, viene superata dalla \"Philosophische Praxis\"\u00bb. \u00c8 presente anche una seconda ragione nella decisione di Achenbach di dar vita a questa nuova pratica professionale, l'insoddisfazione nei confronti delle professioni di aiuto, ancorate al paradigma strumentale o terapeutico.\nL'iniziativa di Achenbach suscita subito un notevole interesse in Germania, diventando oggetto anche di polemiche da parte sia del mondo della filosofia accademica sia del mondo delle pratiche psicoterapeutiche. Gi\u00e0 nel 1982 Achenbach fonda la GPP (\"Gesellschaft f\u00fcr Philosophische Praxis\"), che qualche anno dopo diventer\u00e0 IGPP (\"Internationale Gesellschaft f\u00fcr Philosophische Praxis\"), principale punto di riferimento internazionale nell'ambito delle pratiche filosofiche.\nDiffusione.\nDalla met\u00e0 degli anni 1980 la consulenza filosofica lascia i confini tedeschi per espandersi in altri paesi europei.\nLa presenza dei consulenti filosofici si estese a Paesi Bassi, Austria, Norvegia, Svizzera, Francia ed Israele. Solo dagli anni 1990 approda anche in America (1992) e Regno Unito (1998). Nel 1999 arriva in Italia, nei primi anni del 2000 in Spagna.\nNonostante la notoriet\u00e0 e la presenza di numerosi filosofi che ne parlano e la sperimentano, ad oggi in tutto il mondo sono pochi i professionisti che vivono di consulenza filosofica. Esiste una difficolt\u00e0 nello stimare il numero dei consulenti che esercitano e vivono di questa professione nel mondo, tuttavia Michael Zdrenka gi\u00e0 nel 1998 (\"Konzeptionen und Probleme der Philosophischen Praxis\") ne censiva circa 130. Gerd Achenbach, intervistato al riguardo, afferma di conoscerne parecchi soprattutto nei Paesi Bassi, Israele e America.\nFrancia.\nNegli anni novanta in Francia Marc Sautet, considerato il primo consulente filosofico francese, accompagna alle attivit\u00e0 di consulenza una nuova pratica filosofica conosciuta come \"Caf\u00e9-Philo\", ovvero discussioni filosofiche pubbliche, da lui iniziate presso il \"Caf\u00e9 des Phares\" di Parigi, poi diffusasi in tutto il mondo. \nOscar Brenifier, un filosofo e scrittore francese, ha creato un metodo di dialogo socratico basato sull'utilizzo di domande nella tradizione della maieutica e del pensiero critico di Hegel. Ha fondato l'Institut de Pratiques Philosophiques con sede nella \u00cele-de-France, vicino a Parigi che organizza seminari, workshop ed altre iniziative divulgative. Ha scritto diversi libri sulla filosofia, l'insegnamento della filosofia, in particolare per l'infanzia e l'adolescenza, e la pratica filosofica in generale.\nNel 1996 nasce anche in Inghilterra un'associazione nazionale (SPP), nata come costola dell'associazione olandese e poi resasi indipendente. In ambiente inglese nasce anche la \"Philosophy for Children\", una forma di pratica filosofica rivolta allo sviluppo delle capacit\u00e0 critiche-razionali nei bambini in et\u00e0 scolare.\nPaesi Bassi.\nNei Paesi Bassi un nucleo di filosofi d\u00e0 vita ad una associazione nazionale (VFP) particolarmente attiva nello studio delle problematiche relative alla formazione nell'ambito della consulenza filosofica. Sempre in ambito olandese la consulenza filosofica per la prima volta approda ad un nuovo settore di applicazione nel mondo del lavoro, tramite l'istituzione di servizi di consulenza per aziende e organizzazioni.\nStati Uniti.\nL'ASCP, attualmente denominata \"National Philosophical Counseling Association\" (NPCA), \u00e8 stata la prima associazione di consulenza filosofica negli Stati Uniti, co-fondata dai filosofi Elliot D. Cohen e Paul Sharkey nel 1992. La NPCA \"\u00e8 stata la prima associazione di consulenza filosofica negli Stati Uniti a stabilire standard di certificazione e un codice etico professionale ed a certificare consulenti filosofici professionisti\". Sempre secondo Marinoff, \"Nel 1996, ben prima che l'APPA fosse operativa nel 1999, l'NPCA aveva gi\u00e0 certificato una dozzina di professionisti filosofici\". \nNel 1980 Cohen, ritenendo che la filosofia fosse arroccata esclusivamente all'interno del mondo accademico, fond\u00f2 \"The International Journal of Applied Philosophy\", rivista dedicata alle applicazioni pratiche della filosofia accademica nella societ\u00e0 contemporanea.\nLa prima conferenza internazionale svoltasi fuori dall'Europa viene organizzata a Vancouver nel 1994 dal Lahav insieme a Lou Marinoff. Questi \u00e8 uno dei pi\u00f9 noti divulgatori della consulenza filosofica, tramite un approccio diretto al grande pubblico tramite conferenze, dibattiti e testi divulgativi, capaci di realizzare un'efficace introduzione alla materia per non specialisti."}
{"id": "302213", "revid": "34119", "url": "https://it.wikipedia.org/wiki?curid=302213", "title": "Medium density fibreboard", "text": ""}
{"id": "302218", "revid": "125840626", "url": "https://it.wikipedia.org/wiki?curid=302218", "title": "Maurizio Machella", "text": "Biografia.\nDopo gli studi musicali si \u00e8 dedicato alla ricerca musicologica specializzandosi in musica per tastiera cembalo-organistica.\nMaurizio Machella ha al suo attivo oltre un migliaio di pubblicazioni di musica per organo e clavicembalo. Collabora da anni con la casa editrice \"Armelin\" di Padova per la quale \u00e8 direttore artistico della collana \"L'Organo italiano nell'Ottocento\". Possiede un grande archivio musicale privato di partiture, copie di manoscritti e microfilm di musiche per organo e clavicembalo dal XVI al XIX secolo. \u00c8 un grande sostenitore del sistema Hauptwerk, che pubblicizza attivamente sul suo canale YouTube: qui pubblica da alcuni anni le registrazioni dei brani da lui editi, eseguiti o al computer tramite Hauptwerk o precedentemente da altri musicisti sulla stessa piattaforma, cos\u00ec da promuovere i giovani talenti.\nDal 1993 al 2006 ha ricoperto l'incarico di Organista della Corale Lauretana della Pontificia Basilica di Loreto.\nNel luglio 2007 si \u00e8 iscritto al Royal College of Organists di Londra. "}
{"id": "302223", "revid": "1573940", "url": "https://it.wikipedia.org/wiki?curid=302223", "title": "Nesiocypraea", "text": "Nesiocypraea \u00e8 un genere di molluschi gasteropodi della famiglia Cypraeidae.\nTassonomia.\nIl genere comprende le seguenti specie:"}
{"id": "302224", "revid": "729019", "url": "https://it.wikipedia.org/wiki?curid=302224", "title": "Isola di Gorgona", "text": "LIsola di Gorgona si trova nel Mar Ligure, di fronte a Livorno, a 34 km dalla costa. Con i suoi 220 ettari di superficie, \u00e8 la pi\u00f9 piccola dell'Arcipelago toscano. \u00c8 una frazione del comune di Livorno e faceva infatti parte dell'ex II Circoscrizione.\nL'isola \u00e8 sede di una casa di reclusione, in cui sono ospitati circa settanta detenuti con pene definitive da scontare; il Ministero della giustizia gestisce la colonia penale, mentre sono stati interrotti i trasporti marittimi.\nGeografia.\nInsieme alle isole di Capraia, Pianosa, Elba, Giglio, Giannutri e Montecristo, costituisce il Parco Nazionale Arcipelago Toscano, nato per tutelarne i loro ambienti naturali di grande valore culturale e scientifico. \u00c8 prevalentemente montuosa e ricca di vegetazione tipica della macchia mediterranea, ma vi si trovano anche alcuni esemplari di castagno e ontano nero; il suo rilievo pi\u00f9 alto misura 255 metri.\nPercorrendo la linea della costa, si incontrano suggestive insenature e baie, come la \"Cala Scirocco\", dove si apre la \"Grotta del Bove marino\", un tempo rifugio di foche monache. Verso ponente la costa cade a picco nel mare, mentre a levante digrada formando tre valli terminanti con piccole cale (\"Cala Maestra\", \"Cala Marcona\", \"Cala Scirocco\").\nIl suo centro civile \u00e8 il paese degli antichi pescatori, che nel 2013 contava 67 abitanti.\nClima.\nL'isola si caratterizza per il tipico clima mediterraneo, con contenute escursioni termiche diurne e stagionali.\nSi verificano soltanto raramente intensi episodi di freddo invernale e di caldo intenso estivo; le precipitazioni, molto scarse in estate, si concentrano prevalentemente in autunno, con massimo secondario ad inizio primavera.\nLe temperature medie della stazione meteorologica ufficiale sono influenzate dall'altitudine, data l'ubicazione presso il rilievo pi\u00f9 elevato dell'isola.\nStoria.\nL'isola fu conosciuta nell'Antichit\u00e0 classica come \"Urgo\",\"Gorgon\" e \"Org\u00f2n\" (). Il toponimo conserverebbe un'arcaica radice \"org-\" di origine preromana (similmente a toponimi sardi come \"Orgosolo\", \"Orgoi\" e \"Orgodoro\"), il cui significato non ha alcun riferimento alle Gorgoni della mitologia greca. Dai marinai islamici del XVI secolo era chiamata \"Isola dei Castagni\" (\"Kestaneli Ada\").\nGorgona fu abitata gi\u00e0 dal Neolitico, come attestano i rinvenimenti di strumenti litici avvenuti nel settore meridionale dell'isola. Venne in seguito sporadicamente frequentata dagli Etruschi e dai Romani (presso l'attuale abitato si trovano resti di murature in \"opus reticulatum\").\nGi\u00e0 nel 416 Gorgona fu sede di monaci eremiti, come attesta Rutilio Namaziano nel \"De reditu suo\" che fondarono il monastero di Santa Maria e di San Gorgonio, nella cui chiesa si veneravano le reliquie di San Gorgonio, e che fu visitato da Caterina da Siena. Essi seguivano la regola cenobitica di Pacomio. Una \"Passio\" postuma del VII secolo racconta il martirio e la crocifissione di Santa Giulia avvenuto in Corsica a Nonza nel 450 e del recupero del corpo della santa da parte dei monaci di Gorgona e della sua sepoltura presso il monastero; nel 762, la moglie di Desiderio, l'ultimo re dei Longobardi, volle che le reliquie della santa fossero portate da Gorgona nella citt\u00e0 di \"Brixia\", oggi Brescia. Le reliquie furono dapprima portate a Livorno e poi traslate a Brescia nel monastero di San Salvatore e Santa Giulia. Santa Giulia \u00e8 la patrona della Corsica e di Livorno. Nel 591 l'abate Orosio e Simmaco, furono mandati da papa Gregorio Magno a ristabilirvi la disciplina.\nNel 594 papa Gregorio Magno chiese a Venanzio, vescovo di Luni, di inviare l'ex presbitero Saturnino (o Saturo) in Gorgona e Capraia per prendersi cura dei due monasteri.\nIl IX secolo \u00e8 stato teatro delle sanguinose razzie dei pirati saraceni: in questo periodo l'isola fu abbandonata dai suoi abitanti e rimase deserta per circa due secoli trasformandosi in base di partenza e strategico punto di appoggio per i pirati.\nCon il beato Bartolommeo Serafini, nel 1374, l'isola venne abitata dai Certosini.\nPassata dal 1421 a Firenze, Gorgona, soggetta a frequenti incursioni barbaresche, venne abbandonata nel 1425 dai pochi certosini sopravvissuti ai saccheggi. Nel 1509 fu data in enfiteusi ai pisani Griffi, nel tentativo di ripopolarla e renderla pi\u00f9 sicura con un presidio. In tale programma il granduca Cosimo I de' Medici nel 1567 fece risarcire e rafforzare l'antica torre pisana, dopo che nel 1564 aveva donato l'isola ai Basiliani.\nNel 1704 fu restituita da Cosimo III alla Certosa di Calci, che vi costru\u00ec una nuova torre a difesa della \"Cala Maestra\". Nonostante i vari tentativi di coltivazione delle terre, i religiosi, scoraggiati, nel 1777 la restituirono al granduca Pietro Leopoldo che tent\u00f2 allora di ripopolarla con agricoltori provenienti dalla Lucchesia, i Citti di Lugliano, i Dodoli e i Frascati, esentandoli da tasse. Vanificata la possibilit\u00e0 di renderla agricola, l'unica industria locale presente fu quella della produzione di acciughe salate che venivano scambiate dai mercanti inglesi con i merluzzi secchi di Terranova (\"stock fish\").\nLa chiesa di San Gorgonio fu ricostruita e consacrata dal priore della Certosa di Calci nel 1723 e divenne parrocchia.\nI Citti, uno dei cognomi pi\u00f9 diffusi a Lugliano, agli inizi dell'Ottocento, popolarono l'isola, dando origine all'attuale paese dei pescatori. Il granduca di Toscana invi\u00f2 circa duecento contadini per coltivare l'isola, che poi divennero pescatori.\nNel 1869 una parte dell'isola fu destinata a colonia penale all'aperto come succursale di quella di Pianosa.\nIl 17 dicembre 2011 una nave cargo perse al largo della Gorgona, a causa del maltempo, due semi-rimorchi che trasportavano fusti contenenti materiale tossico-nocivo, riaprendo il tema dei rifiuti nel mar Mediterraneo.\nMonumenti e luoghi di interesse.\nSull'isola, ancora incontaminata, si trovano due fortificazioni: la Torre Vecchia, pisana, e la Torre Nuova, medicea. Interessante \u00e8 la chiesa di San Gorgonio, fortificata. Pi\u00f9 in alto \u00e8 situata Villa Margherita, costruita sui resti romani, dove \u00e8 stata allestita una colonia agricola. Alla sommit\u00e0 dell'isola si trova il complesso che originariamente ospitava il Semaforo dell'isola di Gorgona, ora automatico e prima gestito dalla Marina Militare italiana."}
{"id": "302227", "revid": "1573940", "url": "https://it.wikipedia.org/wiki?curid=302227", "title": "Monetaria", "text": "Monetaria \u00e8 un genere di molluschi gasteropodi appartenente alla famiglia Cypraeidae.\nTassonomia.\nIl genere comprende le seguenti specie:"}
{"id": "302228", "revid": "1573940", "url": "https://it.wikipedia.org/wiki?curid=302228", "title": "Macrocypraea", "text": "Macrocypraea \u00e8 un genere di molluschi gasteropodi appartenente alla famiglia Cypraeidae.\nTassonomia.\nIl genere contiene quattro specie:"}
{"id": "302232", "revid": "104511544", "url": "https://it.wikipedia.org/wiki?curid=302232", "title": "Islamizzazione", "text": "L'islamizzazione consiste in azioni volte al proselitismo in favore dell'Islam che portino a conversioni di massa nella popolazione interessata. Viene attuata sia attraverso l'insegnamento e la diffusione della parola di Maometto (in arabo \"Muhammad\", il fondatore della religione islamica, e del suo testo base, il Corano) sia con la costrizione (islamizzazione con la spada, \"musulmani di spada\", vedi per esempio costrizione o fuga degli Zooroastri in India e comunit\u00e0 Parsi)\nStoria.\nIl primo fenomeno di islamizzazione si ebbe durante la vita di Maometto, fra il 622 ed il 632 d.C., quando egli conquist\u00f2 il potere in tutta la regione del Hij\u00e0z grazie a una serie di battaglie, di accordi politici e di conversioni.\nIn seguito l'islamizzazione si applic\u00f2 in particolare alle popolazioni con le quali i Musulmani vennero in contatto nel corso della loro espansione, in particolare la regione mesopotamiche, l'Africa del Nord e vaste zone dell'Asia.\nUn'imponente islamizzazione avvenne tra l'VIII ed il XIII secolo anche in un'ampia porzione dell'attuale penisola iberica, trovandovi il suo stabile fulcro nelle citt\u00e0 dell'Andalusia e dell'Algarve, fino alla riconquista da parte dei cristiani."}
{"id": "302233", "revid": "1573940", "url": "https://it.wikipedia.org/wiki?curid=302233", "title": "Luria", "text": "Luria \u00e8 un genere di molluschi gasteropodi appartenente alla famiglia Cypraeidae.\nDistribuzione e habitat.\nIl genere ha una distribuzione cosmopolita essendo presente nei Caraibi (\"L.\u00a0cinerea\"), in Africa occidentale e nel mar Mediterraneo (\"L.\u00a0lurida\"), in Arabia (\"L.\u00a0pulchra\"), nell'Indo-Pacifico, (\"L.\u00a0isabella\"), nelle Hawaii (\"L.\u00a0tessellata\") e nel Pacifico occidentale (\"L.\u00a0isabellamexicana\").\nTassonomia.\nComprende le seguenti specie viventi:\nSono note anche le seguenti specie fossili:"}
{"id": "302235", "revid": "1573940", "url": "https://it.wikipedia.org/wiki?curid=302235", "title": "Talparia", "text": "Talparia \u00e8 un genere di molluschi gasteropodi appartenente alla famiglia delle Cipreidi.\nTassonomia.\nIl genere comprende due specie:"}
{"id": "302236", "revid": "465036", "url": "https://it.wikipedia.org/wiki?curid=302236", "title": "Chierici regolari Somaschi", "text": ""}
{"id": "302238", "revid": "117839152", "url": "https://it.wikipedia.org/wiki?curid=302238", "title": "Bel Ami (disambigua)", "text": ""}
{"id": "302239", "revid": "1573940", "url": "https://it.wikipedia.org/wiki?curid=302239", "title": "Bistolida", "text": "Bistolida \u00e8 un genere di molluschi gasteropodi appartenente alla famiglia Cypraeidae."}
{"id": "302241", "revid": "23885", "url": "https://it.wikipedia.org/wiki?curid=302241", "title": "Giuseppini del Murialdo", "text": ""}
{"id": "302247", "revid": "1573940", "url": "https://it.wikipedia.org/wiki?curid=302247", "title": "Purpuradusta", "text": "Purpuradusta \u00e8 un genere di molluschi gasteropodi appartenente alla famiglia Cypraeidae.\nTassonomia.\nIl genere comprende le seguenti specie:"}
{"id": "302248", "revid": "88740", "url": "https://it.wikipedia.org/wiki?curid=302248", "title": "Scofield", "text": ""}
{"id": "302249", "revid": "1902397", "url": "https://it.wikipedia.org/wiki?curid=302249", "title": "Stefano Benassi", "text": "Carriera.\n\u00c8 noto soprattutto per aver dato voce a Kyle MacLachlan ne \"I segreti di Twin Peaks\", a Christoph Waltz in \"Bastardi senza gloria\", \"Django Unchained\", \"Spectre\" e \"No Time to Die\", a Colin Firth nella trilogia de \"Il diario di Bridget Jones\" e in \"A Christmas Carol\", a Damon Wayans nella sitcom \"Tutto in famiglia\", a Martin Sheen in \"Apocalypse Now Redux\" e a molti altri: Josh Lucas, Tim Robbins, Robert Downey Jr., Gary Oldman, Gerard Butler e Jim Carrey.\nEra sposato con l'attrice e doppiatrice Chiara Salerno (figlia degli attori e doppiatori Enrico Maria Salerno e Valeria Valeri) da cui ha avuto due figlie, Isabella e Veronica, entrambe doppiatrici.\nAttualmente \u00e8 sposato con l'attrice e doppiatrice Nunzia Di Somma da cui ha avuto due figli, Vittoria e Nelson. Si \u00e8 inoltre laureato in ingegneria nucleare nel 1982."}
{"id": "302250", "revid": "1573940", "url": "https://it.wikipedia.org/wiki?curid=302250", "title": "Austrasiatica", "text": "Austrasiatica \u00e8 un genere di molluschi gasteropodi appartenente alla famiglia Cypraeidae.\nTassonomia.\nComprende le seguenti specie:"}
{"id": "302267", "revid": "729019", "url": "https://it.wikipedia.org/wiki?curid=302267", "title": "First Transcontinental Railroad", "text": "La First Transcontinental Railroad (in italiano \"Prima Ferrovia Transcontinentale\") \u00e8 una linea ferroviaria degli Stati Uniti d'America completata nel 1869, all'inizio della presidenza di Ulysses S. Grant, allo scopo di unire il sistema ferroviario degli Stati della costa atlantica con la California e l'Oceano Pacifico. La creazione della linea ferroviaria ha stimolato la crescita di un sistema ferroviario nazionale che ha rivoluzionato l'economia dell'intero paese e favorito una straordinaria crescita demografica degli Stati dell'Ovest.\nTecnicamente tale linea non \u00e8 stata la prima linea transcontinentale del continente americano, preceduta dalla Panama Railway; tuttavia la lunghezza di quest'ultima era di soli 77\u00a0km poich\u00e9 attraversava il continente americano nel suo punto pi\u00f9 stretto.\nStoria.\nLe origini del progetto: la scelta della Linea Centrale.\nNel 1862 il Congresso degli Stati Uniti d'America approv\u00f2 con forti contrasti il \"Pacific Railroad Act\", ratificato dalla presidenza di Abraham Lincoln, che stabiliva la costruzione di una linea ferroviaria che unisse la West Coast alle ferrovie preesistenti della costa atlantica.\nL'approvazione del tracciato Omaha-Sacramento rappresentava un compromesso tra i numerosi fattori politici ed economici che da lungo tempo dilaniavano l'opinione pubblica dell'epoca: influirono sulla scelta del percorso gli interessi economici delle grandi compagnie ferroviarie, l'assenza dei delegati del Sud dal Congresso legata alla questione della schiavit\u00f9, la creazione di nuovi stati nel territorio ancora privo di controllo federale che la ferrovia avrebbe attraversato e le esigenze militari dovute alla guerra civile.\nNon si trattava del primo progetto di una ferrovia che tagliasse trasversalmente il continente per collegare i due oceani: dei numerosi tracciati formulati sin dal 1845, i pi\u00f9 importanti erano:\nNel marzo 1853 il Congresso autorizz\u00f2 un'ispezione dei territori da attraversare per valutare l'opportunit\u00e0 di approvare tale tracciato. All'epoca, il Ministro della Guerra era Jefferson Davis, il quale, infuso della dottrina nazionalista di Marshall e Adams, fece quanto in suo possesso per favorire, per ragioni strategiche, l'approvazione della linea transcontinentale del Sud, compreso l'acquisto da parte del Governo degli Stati Uniti di un territorio del Messico ove la linea sarebbe passata nel dicembre 1853.\nMa la precariet\u00e0 degli equilibri politici condusse a un cambiamento delle carte in tavola: fondamentale fu l'intervento dell'influente senatore Stephen A. Douglas, 'l'idolo' dei democratici del Nord. La sua preferenza andava all'itinerario centrale, quale rappresentante dell'Illinois - nonch\u00e9 forte speculatore di terreni occidentali. Il problema principale della linea centrale era l'attraversamento di territori ancora al di fuori del controllo statale e abitati da indiani bellicosi. Fece dunque approvare un disegno di legge che istituiva un nuovo stato federale nel territorio del Nebraska, nel gennaio 1854, e fece in modo di garantire ai coloni che volevano trasferirsi nel nuovo stato facilitazioni e incentivi. L'ulteriore ostacolo da superare era la decisione se il nuovo territorio avrebbe permesso la schiavit\u00f9, tema chiave per conquistare i voti dei senatori del Sud che in passato avevano bocciato i medesimi tentativi di regolamentare la cosiddetta terra di nessuno. Douglas si attir\u00f2 i voti del Sud con il principio della \u201csovranit\u00e0 popolare\u201d: sarebbero stati i nuovi abitanti a decidere se volevano o meno la schiavit\u00f9 tramite referendum. Ma il Nebraska si trovava a nord del parallelo 36\u00b030', e dunque la schiavit\u00f9 sarebbe stata proibita secondo il \"Missouri Compromise Act\" del 1820. Il disegno di legge di Douglas avrebbe dunque implicitamente abrogato le misure del lontano compromesso, e i senatori del Kentucky e del Missouri insistevano perch\u00e9 l'abrogazione venisse esplicitata. Jefferson Davis fu felice di rinunciare all'itinerario del Sud, allo scopo di ottenere l'eliminazione dell'abrogazione della schiavit\u00f9 attraverso la \u201cspeciale istituzione\u201d di uno stato che infrangeva i principi del compromesso di trent'anni prima. Con la proposta di abrogare il Compromesso del Missouri, il dibattito sulla ferrovia venne accantonato all'infuriare della polemica sulla schiavit\u00f9: il Nord reag\u00ec sdegnato all'infiltrazione della \u201cspeciale istituzione\u201d all'interno di un territorio ancora vergine e il Sud impugn\u00f2 nuovamente la bandiera Dixie. Il dibattito prosegu\u00ec aspramente per altri tre mesi, fino al risolutivo intervento del presidente Pierce che port\u00f2 all'approvazione del progetto di legge sul Nebraska, che divenne un nuovo stato della Federazione insieme al Kansas il 25 maggio 1854. La strada per l'itinerario ferroviario centrale era spianata, il partito della linea del Sud capitolava per ragioni di opportunit\u00e0 politica. Solo il senatore Sam Houston del Texas ricord\u00f2 al Senato che vigeva ancora l'accordo con le trib\u00f9 indiane che garantiva ai \"native-americans\" il possesso della maggior parte del Kansas e del Nebraska \"fino a che l'erba continuer\u00e0 a crescere e l'acqua a scorrere\".\nLa costruzione.\nLa realizzazione della ferrovia transcontinentale venne affidata a due grosse societ\u00e0 da poco costituite, la \"Union Pacific\" e la \"Central Pacific\". Le due societ\u00e0 avrebbero dovuto costruire due diversi tragitti e si sarebbero dovute incontrare in un punto non definito del tragitto centrale. La linea doveva attraversare la California, il Nevada, lo Utah, il Wyoming e lo Stato di recente costituzione del Nebraska. La Union Pacific, fondata nel 1861, avrebbe dovuto iniziare la linea da Omaha, nel Nebraska, mentre la Central Pacific, fondata a Sacramento nel 1858 da quattro imprenditori noti come i \u201cBig Four\u201d, avrebbe dovuto cominciare la posa delle rotaie dalla citt\u00e0 californiana.\nIl finanziamento di una cos\u00ec onerosa opera non poteva essere direttamente sostenuta dal governo, per cui il Pacific Railroad Act decretava che, oltre al prestito di una somma per ogni miglio di ferrovia realizzata, alle due compagnie venissero assegnati lotti di terreno nelle zone disabitate in cui la linea si sarebbe trovata a passare. Il Congresso stabil\u00ec che per ogni miglio di linea sarebbero stati prestati alle societ\u00e0 16.000 dollari nei terreni pianeggianti, 32.000 su fondo collinoso e 48.000 per le linee di montagna. Inoltre si stabiliva che per ogni miglio di ferrovia costruita veniva concessa alle compagnie la propriet\u00e0 di venti miglia quadrate di terreno ai margini della linea ferroviaria (quindi una striscia di terreno larga venti miglia) concedendo alle due societ\u00e0 di attraversare liberamente e senza impegni di indennizzi il territorio demaniale. In tal modo le societ\u00e0 venivano in possesso di terreni che sulla carta non valevano nulla ma che ben presto sarebbero stati venduti a peso d'oro con le opportunit\u00e0 commerciali offerte dalla contiguit\u00e0 della ferrovia.\nLa costruzione della linea venne avviata nel 1863 da parte della Union Pacific mentre in California i lavori ebbero inizio due anni pi\u00f9 tardi. La manovalanza utilizzata dalle compagnie ferroviarie fu costituita da operai di varie nazioni e, al termine delle ostilit\u00e0, dai veterani della guerra civile. In particolare, viste anche le difficolt\u00e0 delle due compagnie di reclutare lavoranti per un lavoro che si presentava rischioso, duro e sottopagato, la Central Pacific sfrutt\u00f2 la manodopera a basso costo cinese (i cosiddetti \"coolies\"), che veniva anche reclutata direttamente in Cina. Oltre ai cinesi, lavorarono alla costruzione della grande ferrovia americana e collaborarono alla difesa della linea molte trib\u00f9 indiane i nuovi immigrati irlandesi (i \"paddies\"), italiani, tedeschi, polacchi.\nLe difficolt\u00e0 tecniche affrontate dalle compagnie erano enormi: nella traversata della Sierra Nevada si resero necessarie numerose gallerie, e viadotti su burroni, con numerose vittime tra i lavoratori in mancanza di adeguate misure di sicurezza e di strumenti moderni come l'argano a vapore e le scavatrici meccaniche. La linea ferroviaria fu costruita pressoch\u00e9 letteralmente a mano.\nLa costruzione prosegu\u00ec velocemente da Omaha verso occidente, seguendo le piste dei Mormoni e dell'Oregon, superando le Montagne Rocciose per discendere nel bacino del Gran Lago Salato. Nel medesimo tempo la Central Pacific sormontava le Sierre e avanzava lungo le valli del Nevada.\nI lavori delle due compagnie proseguirono a tempo di record con ventimila operai che, nelle ultime fasi del lavoro, riuscirono a porre fino a otto miglia di binari al giorno. I motivi di tale febbrile corsa alla posa dei binari non dipesero tanto dalla volont\u00e0 delle due compagnie di stabilire quale di esse fosse pi\u00f9 solerte nella costruzione della grande ferrovia, bens\u00ec derivava dai generosi incentivi in termini di terreno statale che il Governo assegnava a chi riusciva a coprire il maggior numero di miglia, e port\u00f2 le societ\u00e0 a lesinare sui criteri di qualit\u00e0 della linea e a velocizzare le operazioni di posa dei binari.\nI due tronchi si incontrarono a Promontory Point, una localit\u00e0 presso Ogden nello Utah, il 10 maggio 1869. Le \u201cnozze dei binari\u201d vennero annunciate dal semplice telegramma \"Done!\" di Lelan Stanford, uno dei \"Big Four\", al presidente statunitense Ulysses S. Grant e furono celebrate con manifestazioni solenni in tutto il paese. Al momento dell'unione dei due tronconi la Union Pacific aveva costruito 1.086 miglia di ferrovia mentre la Central Pacific, a causa del ritardo dell'inizio dei lavori e soprattutto delle enormi difficolt\u00e0 nel superare le montagne, solo 689.\nSolo per raggiungere la California o l'Oregon partendo dal fiume Missouri, quindi approssimativamente da met\u00e0 del continente, i pionieri con i loro conestoga impiegavano da quattro a sei mesi; i commerci tra la costa atlantica e quella pacifica della giovane nazione si svolgevano prevalentemente per nave, via Capo Horn, e anche i viaggiatori con opportune disponibilit\u00e0 economiche spesso sceglievano tale percorso, paradossalmente pi\u00f9 sicuro, magari attraversando lo stretto Istmo di Panama.\nOra si poteva salire su un treno alla stazione di New York 42 strada e, dopo sette giorni e sei notti di viaggio via Chicago ed Omaha, scendere nel centro di Sacramento o di San Francisco."}
{"id": "302270", "revid": "174925", "url": "https://it.wikipedia.org/wiki?curid=302270", "title": "Economie di apprendimento", "text": "Si definiscono economie di apprendimento (EDA) le riduzioni regolari e prevedibili dei costi medi unitari del prodotto che si verificano a seguito dell'aumento del volume di produzione. Quindi le EDA dipendono dal volume di \"output\" di produzione cumulato sino ad un certo momento, ma a differenza di quanto avviene nelle Economie di scala esse dipendono dall'accumulazione di conoscenze da parte dell'impresa. Si presume infatti che le competenze accumulate dall'impresa durante la sua permanenza sul mercato le abbiano permesso di ottenere un vantaggio in termini di riduzione dei costi derivanti dalle sue implementate capacit\u00e0 di allocazione delle risorse.\nLe EDA sono anche chiamate \"Economie di scala dinamiche\" per contrapporle alle \"Economie di scala statiche\" (ossia le Economie di scala \"tout court\").\nSi possono rappresentare le EDA in un grafico, detto \"curva di apprendimento\". Esso pone in ascissa il volume di produzione cumulata (che rappresenta l'apprendimento) e in ordinata i costi medi unitari di produzione. Possiamo definire la produzione cumulata come l'integrale della quantit\u00e0 prodotta rispetto al tempo partendo dall'inizio del ciclo di vita di un prodotto.\nRiduzione dei costi.\nLa riduzione dei costi come effetto dell'economia di apprendimento \u00e8 rappresentato dalla curva di apprendimento (o di esperienza), la quale presenta un andamento decrescente. La riduzione dei costi maggiore si ottiene sui primi lotti di produzione, poi l'andamento della curva \u00e8 asintotico (tendente a zero). Il che significa che operando nel tratto iniziale della curva, l'impresa pu\u00f2 beneficiare di rendimenti di scala crescenti dimostrandosi efficiente, dopodich\u00e9 non trarr\u00e0 pi\u00f9 alcun beneficio aggiuntivo oltre quello massimo.\nEvidenze empiriche.\nNella realt\u00e0, il comportamento strategico delle imprese sar\u00e0 volto ad adattare la propria struttura produttiva in modo che essa raggiunga il livello di produzione ottimale rispetto ai costi da sostenere; essa trarr\u00e0 vantaggio crescente dall'operare nel primo tratto della curva, vantaggio che risulter\u00e0 massimo in corrispondenza del punto di minimo oltre il quale il beneficio rimane costante: nel primo tratto infatti l'impresa riuscir\u00e0 a produrre la maggior quantit\u00e0 di output al minor costo possibile.\nAffinch\u00e9 sia efficiente, tuttavia, la strategia in esame deve rivelarsi sostenibile: \u00e8 necessario a tal fine, per esempio, introdurre innovazioni di processo per ridurre ulteriormente i costi medi e marginali di produzione, garantire un adeguato livello di cultura aziendale e formazione del personale per far fronte ai cambiamenti del contesto competitivo, e cos\u00ec via. Questi cambiamenti determinano una modificazione della curva di apprendimento, permettendo presumibilmente all'impresa di beneficiare di riduzioni di costo maggiori."}
{"id": "302285", "revid": "1543377", "url": "https://it.wikipedia.org/wiki?curid=302285", "title": "Sui iuris", "text": "Sui iuris \u00e8 una frase latina che letteralmente significa \"del proprio diritto\". Di solito si pronuncia \"sui juris\" nell'uso civile per indicare competenze legali, la capacit\u00e0 di condurre i propri affari.\nLa parola \"autonomo\" \u00e8 derivata dalla parola greca che corrisponde al latino \"sui iuris\".\nUso del termine nella Chiesa cattolica.\nDocumenti ecclesiastici quali il \"Codice dei canoni delle chiese orientali\" applicano il termine latino \"sui iuris\" alle chiese particolari o ai riti che insieme compongono la Chiesa cattolica. Quella di gran lunga pi\u00f9 grande tra queste comunit\u00e0 \"sui iuris\" o Chiese autonome \u00e8 la Chiesa latina (o Rito latino). Le altre Chiese particolari sono chiamate Chiese cattoliche orientali o Riti orientali: ognuna di esse, se abbastanza grande, ha il suo Patriarca o capo della gerarchia, con autorit\u00e0 su tutti i vescovi di quel rito.\nLo stesso termine viene applicato anche alle \"missioni \"sui iuris\"\": si tratta di quelle missioni che, anche se mancano del clero sufficiente a venire istituite come prefetture apostoliche, per vari motivi vengono dotate di autonomia e non appartengono quindi ad alcuna diocesi, vicariato apostolico o prefettura apostolica. Nel 2004, esistevano undici di queste missioni. Tre nell'Atlantico: Isole Cayman, Isole Turks e Caicos, e Sant'Elena, Ascension e Tristan da Cunha. Due nel Pacifico: Funafuti (Tuvalu), e Tokelau. Sei nell'Asia Centrale: Afghanistan, Baku (Azerbaigian), Kirghizistan, Tagikistan, Turkmenistan, e Uzbekistan.\nI seguenti sono alcuni esempi di uso del termine in documenti ufficiali:"}
{"id": "302286", "revid": "2225", "url": "https://it.wikipedia.org/wiki?curid=302286", "title": "Oscar 2006", "text": ""}
{"id": "302289", "revid": "174925", "url": "https://it.wikipedia.org/wiki?curid=302289", "title": "Diametro equivalente", "text": "Il diametro equivalente (o diametro idraulico) \u00e8 definito come il diametro di un'ipotetica particella sferica che presenta lo stesso comportamento geometrico, ottico, elettrico o aerodinamico di una particella reale non sferica.\nTale grandezza \u00e8 usata in fluidodinamica per valutare grandezze caratteristiche dei fenomeni di trasporto (come ad esempio il numero di Reynolds) anche per particelle aventi sezioni non circolari.\nDefinizione matematica.\nIn termini matematici, il diametro equivalente viene definito come il diametro che avrebbe una sezione circolare con lo stesso rapporto tra perimetro \"l\" e sezione \"S\":\nin cui:\nNel caso idraulico, il perimetro efficace \u00e8 quello bagnato dal fluido; nel caso termico \u00e8 quello non isolato (quello riscaldato o raffreddato).\nPer un condotto di sezione circolare \u00e8 per definizione equivalente al diametro geometrico, essendo:\nPer due tubi concentrici l'uno nell'altro il perimetro bagnato \u00e8 considerato solo quello fra i due tubi, se l'unico scambio termico che avviene \u00e8 fra il tubo interno e quello esterno (in modo cio\u00e8 adiabatico con l'esterno), mentre si considera la somma delle due circonferenze se avviene anche scambio termico con l'esterno. Si tratta di un caso di notevole interesse in quanto \u00e8 comune negli scambiatori termici."}
{"id": "302294", "revid": "1428919", "url": "https://it.wikipedia.org/wiki?curid=302294", "title": "Trota (disambigua)", "text": ""}
{"id": "302299", "revid": "287204", "url": "https://it.wikipedia.org/wiki?curid=302299", "title": "Soffocare", "text": "Soffocare \u00e8 un romanzo di Chuck Palahniuk del 2001. \u00c8 la storia di un ragazzo che vive la sua vita nella classica \"crisi esistenziale\" che contraddistingue i personaggi di Palahniuk.\nTrama.\nIl protagonista \u00e8 Victor Mancini, studente di medicina fallito e dipendente dal sesso. Sua madre Ida, psicopatica, con teorie complottiste e incapace di badare al figlio (per cui da bambino Victor le veniva spesso sottratto dai servizi sociali), \u00e8 ora affetta da malattia di Alzheimer e ricoverata in una casa di cura costosissima. Per mantenerla, il giovane protagonista ha escogitato una maniera singolare per procurarsi denaro: si reca ogni volta in un ristorante diverso e, fingendo di soffocare, si fa salvare da qualcuno che, in seguito a questa esperienza, si legher\u00e0 a lui e provveder\u00e0 ad aiutarlo economicamente.\nInsieme all'amico Denny, un altro sessodipendente, lavora come comparsa nella simulazione di un villaggio del 1700 che \u00e8 soggetto a regole piuttosto rigide e privo di una vera passione da parte degli attori che dovrebbero animarlo. All'interno della clinica in cui \u00e8 ricoverata la madre, fa la conoscenza della dottoressa Paige Marshall; la donna dice a Victor di essere capace di comprendere il diario di sua madre, scritto in italiano, e di essere a conoscenza di un modo per poterla salvare: il metodo consisterebbe nel trapiantare in Ida delle cellule neurali di un feto; il che lascia perplesso Victor, che teme in parte che se Ida sar\u00e0 guarita riprender\u00e0 a trattare il figlio come un giocattolo. In cambio del trattamento, Paige Marshall prova a conquistare il cuore di Victor, senza successo.\nUn giorno, Ida dice che Victor non \u00e8 figlio suo, bens\u00ec che lei lo ha rapito. Poco dopo soffoca accidentalmente con del cibo, per cui muore e, tentando di rianimarla, Paige viene scoperta da Victor non come medico bens\u00ec come un'altra internata della clinica.\nAdattamento cinematografico.\nNel 2008 \u00e8 uscito l'adattamento cinematografico \"Soffocare\", diretto da Clark Gregg, con Sam Rockwell, Anjelica Huston e Kelly Macdonald. Il film ha vinto il Premio speciale della giuria al Sundance Film Festival."}
{"id": "302305", "revid": "729019", "url": "https://it.wikipedia.org/wiki?curid=302305", "title": "Settembre nero in Giordania", "text": "Il settembre del 1970 \u00e8 l'inizio di uno scontro armato che avvenne in Giordania, noto nella storia araba come Settembre nero, e viene talvolta indicato come l'\"epoca degli eventi spiacevoli\". Fu un mese in cui il Re hashemita Husayn di Giordania si mosse per reprimere un tentativo delle organizzazioni palestinesi di rovesciare la sua monarchia. L'attacco provoc\u00f2 pesanti perdite fra i civili palestinesi. Il conflitto armato dur\u00f2 fino al luglio del 1971.\nAntefatti.\nA seguito dello shock dovuto alla schiacciante vittoria israeliana nella Guerra dei sei giorni del 1967, diversi gruppi arabi erano alla ricerca di modi per \"ripristinare l'onore\" o portare avanti la propria causa. I rifugiati palestinesi costituivano una sostanziale minoranza della popolazione giordana ed erano appoggiati da molti regimi arabi, soprattutto dal presidente egiziano Nasser. Israele venne colpito ripetutamente da incursioni attraverso il confine compiute dai guerriglieri fedayn.\nIn risposta a una serie di attacchi partiti dal territorio giordano, le forze di difesa israeliane entrarono nel villaggio di Kar\u0101meh il 21 marzo 1968. Si diceva che il villaggio fosse la \"capitale\" della guerriglia. Gli israeliani, che puntavano nel loro assalto a distruggere al-Fat\u1e25, non ebbero successo e si ritirarono rapidamente. \u02bfAraf\u0101t fece in modo di lasciare Kar\u0101meh di notte, dopo essere stato informato dell'imminente attacco. Nella battaglia, circa 300 combattenti dell'OLP vennero catturati dalle forze israeliane prima del pomeriggio. L'arrivo in forze delle truppe giordane rovesci\u00f2 l'esito della battaglia e permise di infliggere gravi perdite agli israeliani. Vennero stimati 28 soldati israeliani uccisi e 80 feriti, oltre alla perdita di quattro carri armati. Anche se l'esercito giordano si era fatto carico dei combattimenti, l'incidente fu un colpo vincente di pubbliche relazioni per l'OLP e per Araf\u0101t, in particolare. La battaglia di Kar\u0101meh fece lievitare il morale dei palestinesi e diede all'OLP un immediato prestigio all'interno della comunit\u00e0 araba.\nY\u0101sser \u02bfAraf\u0101t rivendic\u00f2 lo scontro come una vittoria (in arabo, \"kar\u0101meh\" significa \"onore\") e divenne ben presto un eroe nazionale che aveva avuto il coraggio di affrontare Israele. Masse di giovani arabi entrarono nelle file del suo gruppo, al-Fat\u1e25. Sotto pressione, Ahmad al-Shuqayr\u012b lasci\u00f2 la guida dell'OLP e nel luglio 1968, al-Fat\u1e25 si un\u00ec a questa e ne prese il controllo.\nNelle enclave e nei campi profughi palestinesi in Giordania, la polizia e l'esercito giordani stavano perdendo autorit\u00e0. Militanti dell'OLP in uniforme giravano liberamente armati, organizzavano posti di blocco e tentavano di raccogliere quelle che definivano \"tasse\". Durante i negoziati del novembre 1968, un accordo in sette punti venne raggiunto fra Re \u1e24usayn e le organizzazioni palestinesi:\nL'OLP, ignorando questi accordi, ag\u00ec in Giordania come uno Stato nello Stato. Tra la met\u00e0 del 1968 e la fine del 1969, si ebbero non meno di cinquecento scontri violenti fra la guerriglia palestinese e le forze di sicurezza giordane. Rapimenti e atti di violenza contro i civili si svolsero di frequente. Il capo della Corte Reale giordana (e in seguito primo ministro) Zayd al-Rif\u0101\u02bf\u012b dichiar\u00f2 che \"i fedayn uccisero un soldato, lo decapitarono, e giocarono a pallone con la sua testa nella zona dove viveva.\" (Fonte: \"Arafat's War\" di Efraim Karsh, p.\u00a028)\nMolti elementi dell'OLP estorcevano a mano armata soldi ai commercianti, con la pretesa che si trattasse di donazioni alla causa palestinese. Le forze di sicurezza giordane solitamente li arrestavano. Le esplosioni di violenza erano comunque in continua crescita. Finch\u00e9 entrambe le parti rispettarono la condizione per cui non sarebbero entrati o rimasti nella capitale, venne evitato uno scontro su vasta scala.\nL'OLP continu\u00f2 anche ad attaccare Israele, partendo dal territorio giordano e senza riguardo per l'autorit\u00e0 giordana, provocando dure rappresaglie israeliane che causarono gravi perdite fra i militari e i civili.\nRe \u1e24usayn fece visita al presidente statunitense Richard Nixon e al presidente egiziano Nasser nel febbraio 1970. Ritornato in patria, il re pubblic\u00f2 un editto in dieci punti, limitando le attivit\u00e0 delle organizzazioni palestinesi. L'11 febbraio per le strade di Amman scoppiarono combattimenti fra le forze di sicurezza giordane e i gruppi palestinesi, che provocarono circa 300 morti. Cercando di impedire che la violenza dilagasse senza controllo, Re \u1e24usayn annunci\u00f2: \"siamo tutti fedayn\"; dopodich\u00e9 licenzi\u00f2 il ministro degli interni, ostile nei confronti dei palestinesi.\nPalestinesi armati misero in piedi un sistema parallelo di controllo dei visti, controlli doganali e posti di blocco nelle citt\u00e0 della Giordania e aumentarono la tensione in un esercito e una societ\u00e0 giordana gi\u00e0 polarizzati.\nIn luglio, Egitto e Giordania accettarono il \"Piano Rogers\" appoggiato dagli USA, che chiedeva un cessate il fuoco nella Guerra di Attrito fra Egitto e Israele e il ritiro negoziato d'Israele dai territori occupati nel 1967, secondo quanto stabilito dalla Risoluzione 242 del Consiglio di Sicurezza dell'ONU. Le organizzazioni pi\u00f9 radicali dell'OLP, il Fronte Popolare di Liberazione della Palestina di George Habash, il Fronte Democratico per la Liberazione della Palestina di Nayef Hawatmeh e il FPLP-Comando Generale di Ahmed Jibril, decisero di minare il regime filo-occidentale di \u1e24usayn. \u02bfAraf\u0101t non fece nulla per fermare i radicali.\nTra febbraio e giugno del 1970, circa mille vite erano andate perse nella sola Giordania a causa di questo conflitto.\nEventi del settembre 1970.\nIl 1\u00ba settembre 1970 fallirono diversi tentativi di uccidere il re. Il 6 settembre, nella serie di dirottamenti di Dawson's Field, tre aerei vennero dirottati dal FPLP: un volo Swissair e un volo TWA da Zarq\u0101\u02be e un volo BOAC dal Cairo. Il 9 settembre tocc\u00f2 a un aereo della British Airways da Amman; i passeggeri vennero tenuti in ostaggio. Il FPLP annunci\u00f2 che i dirottamenti erano progettati \"per impartire una lezione agli americani, a causa del loro duraturo appoggio a Israele\". Dopo che tutti gli ostaggi furono rilasciati, gli aerei vennero fatti esplodere davanti alle telecamere per dimostrazione. Confrontandosi direttamente con il re e provocandone l'ira, i ribelli dichiararono la zona di Irb\u012bd una \"regione liberata\".\nIl 16 settembre Re \u1e24usayn dichiar\u00f2 la legge marziale. Il giorno successivo, i carri armati giordani della 60\u00aa brigata corazzata attaccarono i quartieri generali delle organizzazioni palestinesi ad Amman; l'esercito attacc\u00f2 anche i campi di Irb\u012bd, al-\u1e62alt, Sweyleh e Zarq\u0101\u02be, senza fare distinzioni tra civili e guerriglieri. Quindi, il capo della missione di addestramento pakistana in Giordania, Brigadiere Muhammad Zia-ul-Haq (in seguito presidente del Pakistan), prese il comando della 2\u00aa divisione.\nLe truppe corazzate erano inefficienti nelle strette vie cittadine e quindi l'esercito giordano rastrell\u00f2 casa per casa i combattenti palestinesi, finendo per implicarsi in pesanti scontri urbani con gli inesperti e indisciplinati combattenti palestinesi.\nIl 18 settembre la Siria, attraverso l'Esercito di Liberazione della Palestina, molto vicino al regime siriano (il cui quartier generale era situato a Damasco), cerc\u00f2 d'intervenire in favore della guerriglia palestinese. Le forze sotto nominazione ELP come dimensioni erano equivalenti a una divisione, e vennero fronteggiate dalla 40\u00aa brigata corazzata dell'esercito giordano.\nAlla luce degli eventi recenti, il re giordano chiese l'aiuto statunitense per prevenire l'attacco, che sostanzialmente appoggiato dai siriani, poteva, unito all'azione dei palestinesi, portare a una vittoria di questi ultimi, cosa che avrebbe portato alla fine del suo governo. Allo scopo di proteggere il vitale e strategico alleato giordano, il governo statunitense decise di non intervenire direttamente, ma chiese l'intervento israeliano. L'Aeronautica Militare Israeliana esegu\u00ec voli di formazioni di caccia bombardieri a bassa quota sul convoglio di carri dell'ELP diretti verso la Giordania in segno di avvertimento. Presto l'ELP inizi\u00f2 a ritirarsi. Israele era intervenuta con successo in un conflitto interno arabo, in rappresentanza degli USA, tramite la sola minaccia della violenza.\nNel frattempo, sia \u1e24usayn che \u02bfAraf\u0101t parteciparono all'incontro dei capi delle nazioni arabe al Cairo, e il 27 settembre \u1e24usayn firm\u00f2 un accordo che trattava come uguali entrambe le parti e riconosceva alle organizzazioni palestinesi il diritto di operare in Giordania. Il giorno seguente il presidente egiziano Nasser mor\u00ec per un improvviso attacco di cuore.\nLe stime sul numero di persone rimaste uccise nei dieci giorni del \"Settembre nero\" variano da tremila a pi\u00f9 di cinquemila, anche se non si conoscono i numeri esatti. I giornalisti occidentali erano concentrati all'Hotel Intercontinental, lontani dall'azione. Dal Cairo la \"Voce degli Arabi\", giornale controllato dal governo di Nasser, riport\u00f2 accuse di genocidio.\nIl presidente statunitense Nixon rispose con un'azione di dispiegamento tattico, inviando una task force aggiuntiva composta da una portaerei e dalla nave da assalto dei Marines \"Guam\", per rinforzare la VI Flotta. La marina militare statunitense si posizion\u00f2 al largo della costa d'Israele e della Giordania in assetto di attacco, formalmente per \"proteggere gli interessi e i cittadini statunitensi\". Le forze USA rimasero in allerta nell'area per tutto settembre e ottobre, senza intervenire.\nDopo settembre.\nLa situazione in Siria divenne instabile e poco dopo \u1e24\u0101fez al-Asad prese il potere con un colpo di Stato.\nIl 31 ottobre \u02bfAraf\u0101t, la cui posizione si era indebolita, dovette firmare un altro accordo (simile a quello del novembre 1968) che restituiva il controllo della Giordania al re, e che richiedeva lo smantellamento delle basi di militanti palestinesi e il divieto per i loro membri di portare armi senza autorizzazione. Ad un successivo incontro del Consiglio Nazionale Palestinese, sia il FPLP che il FDLP si rifiutarono di accettare l'accordo e invece approvarono un progetto secondo cui la Giordania sarebbe diventata parte dello Stato Palestinese, che avrebbe preso il posto di Giordania e di Israele.\nLe violazioni degli accordi continuarono e il 9 novembre il primo ministro giordano Wasfi al-Tall firm\u00f2 un ordine di confisca delle armi detenute illegalmente. Nel gennaio 1971 l'esercito aveva rafforzato il controllo delle citt\u00e0. Un altro accordo riguardante la consegna delle armi venne firmato e poi disatteso. Dopo la scoperta di un deposito illegale di armi a Irb\u012bd, in primavera, l'esercito impose il coprifuoco, ed iniziarono i rastrellamenti e gli arresti dei ribelli. Il 5 giugno diverse importanti organizzazioni palestinesi, tra cui al-Fat\u1e25 di \u02bfAraf\u0101t, esortarono, da \"Radio Baghdad\", a rovesciare Re \u1e24usayn, che era considerato come un'\"autorit\u00e0 fantoccio separatista\".\nL'esercito giordano riprese il controllo delle ultime roccaforti dell'OLP, le citt\u00e0 montane di Jerash e Ajl\u016bn, Re \u1e24usayn dichiarava nel luglio 1971 il \"ripristino della sovranit\u00e0, il controllo e la calma assoluta\" nel Regno.\nConseguenze.\nIl numero di vittime di quella che somigli\u00f2 molto a una guerra civile viene stimato in decine di migliaia, ed entrambe le parti furono coinvolte nell'uccisione volontaria di civili. Si tratt\u00f2 di un punto di svolta per l'identit\u00e0 della Giordania, e il Regno s'impegn\u00f2 da allora in un programma di \"giordanizzazione\" della societ\u00e0.\nLa Giordania tuttora fa i conti con la questione Arabo-Israeliana, che ha inciso fortemente anche nella costruzione di una vera e propria identit\u00e0 giordana. Il governo non fornisce appositamente dati ufficiali ma si stima che la presenza di Palestinesi e/o discendenti palestinesi nel paese corrisponda al 70% della totale popolazione. Di certo il conflitto con Israele ha dato vita a delle caratteristiche specifiche nel tessuto sociale e creato delle divisioni tra comunit\u00e0. Da un lato vi sono i \u201ctransgiordani\u201d ovvero gli abitanti del paese fin dai tempi in cui la Giordania non era uno stato, e dall\u2019altro i palestinesi o i loro discendenti che sono appunto tutti coloro che abitavano nelle zone storiche di Palestina oggi, Israele. I cosiddetti \u201cpalestinesi giordani\u201d dunque discendenti dei palestinesi giunti in Giordania tra il \"Nakba\" e il \"Naksa\" (1948-1967) sono oggigiorno in gran parte cittadini giordani a tutti gli effetti in seguito al trattato del 1994. Le storiche tensioni tra le due comunit\u00e0 hanno rinforzato un clima di mutuo sospetto e divisione fra le due principali componenti della popolazione che ha reso difficile trovare unit\u00e0 d\u2019intenti per promuovere istanze socioeconomiche comuni.\nI militanti palestinesi vennero espulsi in Libano, come risultato degli Accordi del Cairo (si veda Prima guerra civile libanese).\nAlcuni membri di al-Fat\u1e25 fondarono l'organizzazione terroristica Settembre Nero. Il 28 novembre 1971 quattro suoi membri assassinarono al Cairo Wasfi al-Tall."}
{"id": "302314", "revid": "682087", "url": "https://it.wikipedia.org/wiki?curid=302314", "title": "Macromastia", "text": "La macromastia (o gigantomastia) \u00e8 un fenomeno dovuto all'eccessivo sviluppo di tessuto fibroso, tessuto ghiandolare, tessuto adiposo o di una combinazione dei tre all'interno della sacca mammaria che determina una eccessiva dilatazione della stessa fino al raggiungimento di dimensioni sproporzionate ed evidenti dovute ad azione meccanica.\nNei casi di macromastia si verifica spesso la dilatazione del capezzolo e dell'areola per ragioni meccaniche, portando l'areola ed a volte anche il capezzolo a dimensioni estremamente sproporzionate.\nLa pigmentazione dell'areola, per le stesse ragioni meccaniche, \u00e8 spesso pi\u00f9 vicina al naturale colore epiteliale della mammella rispetto ai casi di mammella normiforme.\nEsiste un corrispettivo della macromastia nell'uomo detto macroginecomastia, caratterizzato da uno spropositato aumento del seno maschile (ginecomastia)."}
{"id": "302315", "revid": "46291", "url": "https://it.wikipedia.org/wiki?curid=302315", "title": "Agave (botanica)", "text": "\u00c0gave \u00e8 un genere di piante angiosperme monocotiledoni della famiglia delle Asparagaceae.\nEtimologia.\nIl nome del genere fu dato nel 1753 da Linneo (dal greco \u1f00\u03b3\u03b1\u03c5\u03cc\u03c2, \"illustre\", \"nobile\").\nDa prima della denominazione di Linneo vi erano gi\u00e0 dei nomi originari della specie: \"metl\", di origine Nahuatl, \"mexcatl\", \"maguey\", ancora usato nel Messico centrale, nome che aveva origine presunta nelle Antille e successivamente importato sul continente dai conquistatori spagnoli, \"mezcal\", attribuito dai nativi americani e dai conquistadores al liquore estratto dall'agave, ed ancora in uso nel Messico nord occidentale.\n\u00c8 nota per alcuni anche con il nome \"century plant\" che le fu dato per la sua longevit\u00e0 prima della fioritura; in realt\u00e0 tale periodo \u00e8 di gran lunga inferiore: la maturazione prima della fioritura dipende dalla singola specie e dalle condizioni vegetative delle singole piante.\nDescrizione.\nGenere composto da piante succulente perenni con portamento a rosetta e con fusto breve generalmente non visibile; le varie specie hanno dimensioni che variano da circa 20\u00a0cm fino a 5-6 metri in ampiezza e da 15\u00a0cm a 2,50 metri in altezza.\nLe foglie sono carnose, a nervature parallele di consistenza fibrosa, larghe fino a 25\u00a0cm e lunghe fino a 2,50 metri; sono quasi sempre dotate di una spina apicale legnosa lunga fino a 5\u00a0cm; nella maggior parte delle specie sono presenti spine legnose anche lungo i margini (alcune specie presentano filamenti bianchi).\nLe foglie si formano attorno a un breve fusto centrale dal quale si distaccano con la crescita; la loro formazione rispetto alla rosetta segue un angolo costante, che ne ottimizza l'esposizione alla radiazione solare e ne costituisce una peculiarit\u00e0 rispetto ad altre succulente con il medesimo portamento (Aloeacee, Yucca).\nSe coltivate in climi pi\u00f9 freddi le foglie possono avere una colorazione tendente al verde-azzurro, mentre il colore verde-grigio indica climi pi\u00f9 caldi.\nLe radici hanno una conformazione fascicolata, sono filamentose, tipiche delle monocotiledoni, con uno spessore massimo circa 2,5\u00a0mm e di profondit\u00e0 variabile.\nLa pianta fiorisce quando raggiunge la maturit\u00e0 all'et\u00e0 di 10-50 anni, dopodich\u00e9 generalmente muore. Le infiorescenze si formano su un ramo fiorifero legnoso (scapo) che si genera al centro della rosetta; i fiori hanno sei petali e sei stami.\nBiologia.\nLe agavi raggiungono la maturit\u00e0 dai 3-5 fino ai 50 anni dalla nascita (secondo le specie e soprattutto le condizioni vegetative), con una fioritura che dura diversi mesi e richiede grande dispendio di energie, dopo la quale la quasi totalit\u00e0 delle specie muore e si riproduce con i semi che si disperdono nelle zone circostanti.\nLa fioritura avviene lungo uno stelo legnoso che si genera dal fusto al centro della rosetta e che produce nella met\u00e0 superiore anche diverse migliaia di fiori. Lo stelo raggiunge in un periodo di 2-4 mesi un'altezza variabile da meno di 2\u00a0m (\"A. parviflora\") agli 11 metri (\"A. americana\") ed un diametro fino ai 25\u00a0cm.\nI fiori possono formarsi direttamente sullo stelo o essere posti su rami di lunghezza variabile, che si dipartono a raggiera dallo stesso stelo.\nLe agavi tuttavia presentano anche metodi alternativi di riproduzione, che sono:\nI primi tre metodi sono comuni alla maggior parte delle specie; alcune specie difficilmente formano polloni rizomatosi; il quarto metodo \u00e8 meno comune (\"A. vilmoriniana\", \"A. sisalana\", \"A. angustifolia\", ecc.).\nAlcune specie (\"A. sisalana, A. fourcroydes\", \"A. tequilana\", ecc.) sono ibridi sterili, la cui riproduzione avviene solo tramite polloni o dalle piantine che si formano sull'infiorescenza.\nDistribuzione e habitat.\nLe agavi sono originarie della porzione meridionale del Nord America, delle isole caraibiche, e della parte settentrionale del Centro America, con una maggiore concentrazione di variet\u00e0 e diffusione nell'attuale Messico.\nA partire dal XVIII secolo furono esportate dapprima in Europa, per motivi di studio e come piante ornamentali; successivamente furono esportate per le loro capacit\u00e0 produttive soprattutto in colonie di paesi europei che avessero caratteriche climatiche simili a quelle dei paesi d'origine.\nAttualmente sono presenti anche in tutto il bacino del Mediterraneo, in altri paesi dell'Africa (Madagascar, Kenya, Angola, ..), e in Asia (India, Sri Lanka, ..) sia come coltivazione sia come vegetazione spontanea alloctona.\nTassonomia.\nLe agavi hanno a lungo presentato difficolt\u00e0 particolari nella tassonomia; vi sono considerevoli variazioni all'interno della stessa specie per la profonda influenza sull'aspetto che possono avere le condizioni vegetative (temperatura, tipo di terreno, quantit\u00e0 d'acqua, ecc.); molte specie inoltre presentano pochi caratteri distintivi tra loro, rendendone difficoltosa la classificazione, soprattutto nei primi anni di vita.\nL'introduzione in Europa delle prime agavi avvenne dopo la conquista del Messico (1521-25); \nprime tracce se ne hanno intorno alla met\u00e0 del XVI secolo. Le prime agavi note ai botanici furono denominate \"Aloe americana\" per la grande somiglianza con l\"aloe\", originaria dell'Africa. La prima specie nota agli occidentali (\"A. indagatorum\" Trel.) fu scoperta da Cristoforo Colombo nell'isola San Salvador (Bahamas) nelle Bahamas; Pietro Martire d'Anghiera descrisse per primo fra le piante dell'isola di Hispaniola l\"A. antillarum\" Descourt, paragonandola alle palme.\nUna vera e propria popolarit\u00e0 si ebbe a partire dal XIX secolo, con la ricerca sistematica e l'importazione di numerose specie da parte di collezionisti. I primi studi di classificazione furono tuttavia effettuati in Europa su esemplari presenti in giardini botanici o privati, a volte su esemplari di piccole dimensioni o coltivate in vaso, o che costituivano varianti delle specie selvatiche originali.\nNel XX secolo i pi\u00f9 noti studiosi furono Alwin Berger e William Trelease e soprattutto Howard S. Gentry,\nAttualmente \"Plants of the World Online\" riconosce oltre 280 specie.\nUsi.\nLe piante di \"Agave\", oltre ad essere apprezzate per la loro bellezza come piante ornamentali, hanno molteplici altri usi. Il loro utilizzo da parte dell'uomo avviene da migliaia di anni, ed ha costituito una componente importante nella vita delle civilt\u00e0 mesoamericane.\nI primi particolari esatti sulla coltivazione delle agavi si devono a John Gilton che percorse l'America centrale (1568-72).\nPer le varie e numerose utilizzazioni il gesuita Jos\u00e8 de Acosta chiam\u00f2 l'agave \"l'albero delle meraviglie\" (\"el \u00e1rbol de las meravillas\").\nChimica.\nLa composizione chimica delle foglie di agave \u00e8 articolata ed il suo approfondimento avviene ancora ai nostri giorni per i suoi usi potenziali."}
{"id": "302316", "revid": "1604512", "url": "https://it.wikipedia.org/wiki?curid=302316", "title": "Medaglia d'oro al valore atletico", "text": ""}
{"id": "302317", "revid": "599013", "url": "https://it.wikipedia.org/wiki?curid=302317", "title": "Gen Paul", "text": "Biografia.\nLe origini e la guerra\nGen Paul nasce nella Parigi di fine Ottocento a Montmartre, un quartiere in grande fermento culturale che influenzer\u00e0 tutta la sua produzione artistica. La giovent\u00f9 dell'artista \u00e8 segnata da un evento che ne sconvolger\u00e0 fisico e mente: la Prima Guerra Mondiale. Nel 1915 in seguito a uno scontro al fronte perde la gamba destra. Finito il periodo di convalescenza torna a Montmartre e sposa Fernande Pierquet, andando a vivere in Via Girardon n. 2, nell'appartamento in cui risieder\u00e0 per tutto il resto della sua vita. Per sopravvivere comincia a dipingere scene floreali, ritratti e il \u201cMoulin de la Galette\u201d.\nL'evoluzione artistica e le amicizie con i grandi intellettuali parigini\nA partire dal 1920 inizia la sua evoluzione artistica: i paesaggi urbani sono meglio costruiti, realizza i suoi primi ritratti che hanno come soggetto i clown e le prime vedute di Montfort l'Amaury. L'anno successivo incontra alcuni musicisti, in particolare il violinista Noceti. Dal 1924 crea una forma personale di movimento espressionista che trova le sue radici nell'arte di El Greco, Velazquez e Goya e nella sua passione per la musica e per l'ippica. Fino al settembre 1930 viaggia e lavora senza sosta. La galleria Bing nel 1928 espone i suoi lavori insieme a quelli di Picasso, Rouault, Braque e Soutine. Tra il 1930 e il 1945, inizia una fase che alcuni hanno definito \u201cceliniana\u201d per la sua amicizia con C\u00e9line nel 1932. Nel suo studio viene a crearsi una sorta di salotto presieduto da C\u00e9line e Marcel Ayme, frequentato da attori, musicisti, medici e scrittori.\nLa fuga in Provenza e il ritorno a Parigi\nLa morte della moglie nel 1939 e la vicina guerra lo inducono a partire per la Costa Azzurra e in seguito per Marsiglia alla ricerca di nuovi stimoli artistici. Di ritorno a Parigi, frequenta il ristorante \u201cchez Pomme\u201d e gli amici rimasti nella capitale.\nA partire dal 1945 ricomincia a realizzare opere ispirate al mondo delle corse dei cavalli, utilizzando olio e gouache. Con i suoi amici pittori crea nel 1946 un gruppo musicale per far parlare di loro, chiamato \u201cChignolle\u201d, che comprende Agostini, Blanchard, Frank Will, Marcel Ayme.\nL'emblema della Montmartre di met\u00e0 Novecento\nA met\u00e0 Novecento Gen Paul conosce un intensissimo periodo di produzione e sull'onda del successo diventa l'emblema della vita artistica di Montmartre. Nel maggio 1948 sposa Gabrielle Abet, e divorzia nel 1951. Suo figlio nasce nel 1953 a Ginevra. Ricoverato nel 1975, il 30 aprile dello stesso anno muore di cancro in ospedale. Solo dopo la sua morte gli vengono dedicate alcune mostre: la pi\u00f9 importante \u00e8 nel 1995, per il centenario della nascita del pittore, al Couvent des Cordeliers. Innovazione, emozione, dinamismo, movimento racchiudono l'essenza dell'arte di Gen Paul, Maestro dell'Espressionismo francese, evidenziandolo come precursore dell'espressionismo astratto americano, noto anche come Action Painting.\nVenne sepolto nel Cimitero di Saint-Vincent, a Parigi.\nBiografia approfondita.\nGen nasce alle 6:00 del mattino del 2 luglio 1895. La madre Josephine Recource era ricamatrice, mentre del padre non si conosce il nome. Il 5 giugno 1897 la madre sposa Eug\u00e8ne Paul, idraulico e forse cabarettista, e il 19 dicembre 1902 insieme legittimano il loro figlio di sette anni. Nel 1908, Gen inizia a dipingere e disegnare (\u201cSelf-Portrait\u201d, matita). Il padre muore nel 1910 e Gen diventa un tappezziere apprendista. Sempre nello stesso periodo anticipa il servizio militare, schierandosi nel 111\u00ba reggimento; dopo un infortunio al piede nel 1914 riprende il servizio al fronte, venendo nuovamente ferito con amputazione della gamba destra nel 1915: un episodio che lo segna per tutta la vita e che definisce \u201c\"il dono dei miei vent'anni\"\u201d.\nDi ritorno a Montmartre nel 1916, sposa in comune Fernande Pierquet, andando a vivere in Via Girardon n. 2, nell'appartamento in cui risieder\u00e0 per tutto il resto della sua vita. Per sopravvivere fa diversi lavori saltuari e comincia a dipingere scene floreali, ritratti e il \u201cMoulin de la Galette\u201d, che si trova di fronte a casa sua. Nel 1917 vende i suoi lavori firmati Gen Paul da Raguenaud, un antiquario. Sempre nello stesso anno si unisce a Emile Boyer e Frank-Will, formando un gruppo e iniziando a guadagnare in maniera notevole. Juan Gris a Bateau-Lavoir gli offre i suoi vecchi pennelli e tubetti di colore. Mathot gli chiede opere stile Monticelli, Daumier, Lebourg. Eugene Delatre lo avvia all'incisione, mentre vende agli antiquari squarci della \u201cButte\u201d.\nDal 1920 Gen inizia un'evoluzione: i suoi paesaggi urbani sono meglio costruiti, espone al Salon d'Automne e inizia una lunga serie di viaggi in Francia; Marseille Leprin lo conduce nei vecchi quartieri e nei bordelli francesi. Nel 1921-1922, Gen Paul scopre i Paesi Baschi spagnoli e inizia l'interesse di Chalom per le sue\nopere. Nel 1923 realizza i suoi primi ritratti, che hanno come soggetto i clown, e le prime vedute di Montfort l'Amaury. L'anno successivo incontra alcuni musicisti, in particolare il violinista Noceti. Sempre in questo periodo viaggia molto, recandosi a Bilbao, Motrico, ed espone a Anversa e Londra. Dal 1924, Gen Paul inizia un'evoluzione in solitario, inizia ad allontanarsi dalla pittura e dagli amici Utrillo, Leprin, Genin, Quizet, Frank-Will, criticandone i soggetti e creando una forma personale di movimento espressionista, che trova le sue radici nel Museo del Prado, negli artisti El Greco, V\u00e9lazquez e Goya in particolare. I volti e i personaggi diventano sempre pi\u00f9 importanti. Durante questi cinque anni, fino al settembre 1930, viaggia, lavorando senza sosta, in una sorta di frenesia creativa che secondo Maurice Rheims \u201c\"gli ha fatto dipingere alcune delle migliori opere del secolo\"\u201d. La galleria Bing nel 1928 espone i suoi lavori insieme a quelli di Picasso, Rouault, Braque e Soutine che non conosceva ancora. Bing in un lungo testo su Gen Paul lo considera persino al loro stesso livello. Dipinge i musicisti che sente suonare, i paesaggi Baschi, le vedute di Montmartre e alcune citt\u00e0 alla periferia di Parigi. Nel medesimo periodo firma un contratto con Bernheim, interrotto dopo il crollo del 1929.\nEsausto da una vita troppo intensa, tormentato dall'alcool e da una malattia contratta ad Algeri, Gen collassa in un viaggio verso Madrid, nel terzo trimestre 1930, rischiando quasi di morire.\nDopo le cure torna a Parigi e si riprende lentamente. Inizia cos\u00ec il terzo periodo della sua carriera pittorica tra il 1930 e il 1945, che alcuni hanno definito \u201cceliniano\u201d per la sua amicizia con C\u00e9line nel 1932, e non a causa di influenze dello scrittore sulle sue opere. Dipinge poco ad olio, i colori diventano pi\u00f9 chiari e i tratti dei disegni pi\u00f9 incisivi. In questo periodo i suoi disegni e le gouache sono di alta qualit\u00e0 pittorica, ampliandone la scelta dei soggetti. Nel suo studio viene a crearsi una sorta di salotto presieduto da C\u00e9line e Marcel Ayme, frequentato da attori, musicisti, medici, scrittori e personaggi pittoreschi. Tra i clienti abituali Carco, Jouhandeau, Fernand Ledoux, Berthe Bovy, clown Rum e Porto, Dorival, e Ren\u00e9 Fauchois. Nel 1934, viene nominato, con decreto, \u201cCavaliere della Legione d'Onore\u201d. Oltre ai suoi lavori su tela o carta, Gen Paul realizza un affresco di cento personaggi per il Palais du Vin al Salone Internazionale del 1937. Sempre nello stesso anno realizza molte litografie, litiga con C\u00e9line nel 1937, per poi riconciliarsi con lui. La morte della moglie nel 1939 dopo 23 anni insieme, la vicina guerra e la mancanza di ammiratori lo demoralizzano, cos\u00ec da indurlo a partire per la Costa Azzurra e poi per Marsiglia. Di ritorno a Parigi, frequenta il ristorante \u201cchez Pomme\u201d e gli amici rimasti nella capitale. Deno\u00ebl gli affida nel 1942 \u201cVoyage au bout de la nuit\u201d e \u201cMort \u00e0 cr\u00e9dit\u201d.\nIl quarto periodo, definito \u201cil calligrafico\u201d (action painting), inizia nel 1945. Gen ritorna al mondo delle corse dei cavalli, utilizzando olio e gouache. Con i suoi amici pittori crea nel 1946 un gruppo per far parlare di loro, chiamato \u201cil Chignolle\u201d che comprende Agostini, Blanchard, Frank Will, Marcel Ayme, tra gli altri. Riprende i soggetti trattati in precedenza e gli squarci della Butte e Parigi e i musicisti ritratti tra il 1948 e il 1958 sono di qualit\u00e0 sempre migliore. Produce molto, e sull'onda del successo Paul diventa l'emblema della vita artistica di Montmartre. Nel maggio 1948 sposa Gabrielle Abet, e divorzia nel 1951. Suo figlio nasce nel 1953 a Ginevra. Espone a Parigi (Drouant-David, 1952, prefazione catalogo di Francis Carco), New York, Ginevra (Galleria Ferrero), viaggia sempre, meno dal 1966. Nel 1964, smette con la pittura a olio e si rifugia nel suo appartamento, dove inizia il periodo dei ritratti denominati \u201cda televisione\u201d, continuando a disegnare e creare litografie. Andr\u00e9 Pacitti nel 1972 ne realizza una retrospettiva. Il 25 dicembre 1974 il Dr. Miller pubblica un libro in tributo al pittore. Ricoverato nel 1975, il 30 aprile dello stesso anno muore di cancro in ospedale.\nSolo dopo la sua morte gli vengono dedicate alcune mostre. La pi\u00f9 importante \u00e8 nel 1995, per il centenario della nascita del pittore, al Couvent des Cordeliers. Andr\u00e9 Roussard e Carlo a Marca riuniscono un centinaio di opere espressioniste del secondo periodo (1924-1930). La Gazette dell'Hotel Drouot definisce Gen Paul \u201c\"probabilmente il pi\u00f9 grande esponente, e forse l'unico dell'espressionismo di tradizione francese\"\u201d. Il catalogo comprende una prefazione di Andr\u00e9 Roussard, un testo del Dr. Miller, una biografia e un'analisi di a Marca, responsabile dell'edizione del catalogo. I musei di Berna e di Granville espongono alcune delle sue opere, e il Museo d'Arte Moderna della Citt\u00e0 di Parigi conserva due grandi dipinti della fine degli anni \u201830.\nOpere grafiche.\nNegli anni 1918 -1920, Gen Paul impara la tecnica di incisione con Eug\u00e8ne Delatre, che stampa acqueforti nel suo studio di Via Lepic. Il pittore realizza piccoli quadri, squarci della Butte, modelli per acquetinte la cui tiratura dipende dal successo di ogni soggetto. La maggior parte non \u00e8 numerata e solo a volte le opere sono firmate Paul Trelade o Eug\u00e8ne Lautral. Verso la fine degli anni \u201820 realizza con il suo scalpello i suoi soggetti preferiti: musicisti, madri, ritratti d'epoca in stile espressionista. Non sempre, come detto prima, queste bellissime stampe sono numerate o firmate. Verso la fine degli anni \u201830 realizza ritratti di C\u00e9line, uno di essi \u00e8 riprodotto in \u201cLe Figaro\u201d del 4 dicembre 1998 in occasione della vendita a Drouot del manoscritto \u201cNormance \u201c, il secondo volume di tutta la \u201cFavola per un'altra volta\u201d, e di \u201cConversazioni con il professor Y\u201d, scritto in un edificio in Via Girardon. Dopo la seconda guerra mondiale, Gen realizza un certo numero di litografie usando il colore nero e il color seppia, firmate e numerate in piccolo.\nAndr\u00e9 e Julien Roussard per circa quarant' anni hanno raccolto e archiviato documentazioni sulla vita e l'opera del pittore."}
{"id": "302319", "revid": "54904139", "url": "https://it.wikipedia.org/wiki?curid=302319", "title": "Eduardo de Filippo", "text": ""}
{"id": "302321", "revid": "123200387", "url": "https://it.wikipedia.org/wiki?curid=302321", "title": "Maltitolo", "text": "Il maltitolo (O-alfa-D-glucopiranosil-1-4-beta-D-glucitolo) \u00e8 una sostanza che si ottiene da sciroppo di maltosio idrogenato cataliticamente: uno dei due anelli si apre dando luogo a un disaccaride alcoolico con legame 1-4, formato da glucosio e sorbitolo.\nIsoforme del maltitolo, con formula C12H24O11, sono l'isomaltitolo, miscela equimolecolare di alfa-D-glucopiranosil-1-6-mannitolo e alfa-D-glucopiranosil-1-6-mannitolo, e il lattitolo (O-beta-D-glucopiranosil-1-4-beta-D-glucitolo), ottenuto per idrogenazione catalitica del lattosio. Entrambe le isoforme sono poco assorbite (rispettivamente 10 e 2% della dose assunta), contro il 40% di assorbimento del maltitolo. Questo fa s\u00ec che isomaltitolo e lattitolo producano una maggior fermentazione a livello intestinale (90 e 98%, rispettivamente) contro il 60% del maltitolo. \nLo sciroppo di maltitolo \u00e8 una miscela contenente non &lt; 99% di saccaridi idrogenati totali su base anidra e non &lt; 50% di maltitolo su base anidra.\nIl maltitolo \u00e8 utilizzato come dolcificante, dato che ha il 75% della dolcezza del saccarosio, il comune zucchero da tavola, in particolare nel cioccolato, nelle gomme da masticare e nelle caramelle e anche in alcuni prodotti cosmetici e farmaceutici.\nL'impiego dei polioli, come il maltitolo, \u00e8 stato riportato ridurre la formazione della placca dentale e di conseguenza il rischio di carie. \u00c8 noto infatti che gli zuccheri, come il saccarosio, sono i principali responsabili della carie in quanto i batteri presenti nella bocca li trasformano in sostanze che contribuiscono a formare la placca che si deposita sui denti. Questa \u00e8 la ragione per cui i polioli sono stati descritti come \u201ctooth friendly\u201d e approvati dalla Comunit\u00e0 Europea nel 1994 come ingredienti nei prodotti \u201csenza zucchero\u201d. \nIl potere calorico del maltitolo \u00e8 pari a circa il 60% rispetto agli zuccheri convenzionali: secondo i dati della EC Nutrition and Labeling Directive, un grammo di maltitolo corrisponde a circa 2.4 kCal rispetto alle 4.0 kCal di un grammo di saccarosio. Lo sciroppo di maltitolo ha invece circa 3 kCal/g. Questa sua propriet\u00e0 \u00e8 particolarmente apprezzata nei casi in cui \u00e8 necessario controllare l'apporto energetico, come nei soggetti obesi o in sovrappeso. \nIl maltitolo ha un indice glicemico pari al 53% di quello del saccarosio anche se pi\u00f9 elevato di quello del fruttosio che \u00e8 circa del 20%. Per questa sua caratteristica, dal punto di vista medico-sanitario il maltitolo, come altri dolcificanti calorici alternativi, \u00e8 pi\u00f9 adatto del saccarosio per i soggetti diabetici in quanto il suo metabolismo \u00e8 insulino-indipendente ed ha un indice insulinemico di circa il 75%. Questo significa che il suo impiego ha un effetto inferiore, rispetto al saccarosio, sui livelli di insulina nel sangue.\nIl maltitolo, come gli altri polialcoli, \u00e8 poco assorbito a livello gastrico e quindi, un consumo elevato di questa sostanza pu\u00f2 portare ad un'accelerazione del transito intestinale fino ad avere effetti lassativi. La tolleranza \u00e8 individuale e dipende dalla frequenza con cui viene assunto e dalla dose ingerita. Di solito una dose compresa tra i 50 e i 70 g/die, diluita durante la giornata \u00e8 ben tollerata dai soggetti adulti.\nSono stati effettuati studi di tossicit\u00e0 acuta e sub cronica, mutagenesi e studi di tolleranza con prodotti contenenti il 50-90 % di maltitolo. I dati metabolici indicano che il maltitolo \u00e8 metabolizzato, lentamente ma completamente, a glucosio e saccarosio nel ratto e nell'uomo, soprattutto dalla maltasi presente nella microflora intestinale. I dati ottenuti nell'uomo indicano che l'assorbimento varia dal 5 all'80%, secondo i modelli utilizzati per lo studio, e che la quantit\u00e0 di maltitolo come tale presente nelle urine \u00e8 inferiore allo 0.05% della dose somministrata."}
{"id": "302322", "revid": "125775293", "url": "https://it.wikipedia.org/wiki?curid=302322", "title": "Antonio De Poli", "text": "Biografia.\nNato a Vicenza, vive a Carmignano di Brenta (Padova). \u00c8 Perito industriale impiegato nelle Ferrovie dello Stato.\nAttivit\u00e0 politica.\nGi\u00e0 esponente della Democrazia Cristiana, dal 1990 al 1995 \u00e8 stato Sindaco di Carmignano di Brenta.\nAlle elezioni regionali in Veneto del 1995 viene eletto Consigliere regionale nelle liste del CCD, in provincia di Padova. Alle successive regionali del 2000 \u00e8 rieletto Consigliere; dal 2000 al 2004 \u00e8 inoltre stato Assessore regionale alle Politiche sociali nella seconda giunta di Giancarlo Galan.\nEuroparlamentare.\nAlle elezioni europee del 2004 viene eletto al Parlamento europeo, nelle liste dell'Unione di Centro nella circoscrizione Italia nord-orientale. \u00c8 stato membro della commissione per l'occupazione e gli affari sociali e presidente dell'intergruppo di lavoro sul volontariato europeo.\nNel 2005 \u00e8 stato nuovamente nominato Assessore regionale alle Politiche sociali nella terza giunta di Giancarlo Galan; si \u00e8 conseguentemente dimesso dalla carica di europarlamentare, venendo sostituito da Iles Braghetto.\nParlamentare nazionale.\nAlle elezioni politiche del 2006 viene eletto al Senato della Repubblica, nelle liste dell'Unione di Centro in Veneto.\nAlle elezioni politiche del 2008 viene invece eletto alla Camera dei Deputati, sempre con l'UDC, nella circoscrizione Veneto 1.\n\u00c8 stato promotore del progetto Occhi Puntati volto a creare un \"prototipo\" per permettere alle persone paralizzate di scrivere con gli occhi.\nAlle elezioni amministrative del 2009 \u00e8 stato candidato alla Provincia di Padova con l'UDC e la Liga Veneta ottenendo l'11.3% dei voti.\nAlle elezioni regionali in Veneto del 2010 si \u00e8 candidato alla Presidenza della regione, sostenuto da UDC e dalla lista Unione Nord-Est, appoggiato anche da Alleanza per l'Italia. Sconfitto da Luca Zaia, ha conseguito il 6,4% dei voti e tre seggi.\nAlle elezioni politiche del 2013 viene rieletto in Senato, nella lista Con Monti per l'Italia (in quota UDC) in Veneto.\nIl 21 marzo 2013 viene eletto Questore del Senato della Repubblica con 144 voti (risultando il pi\u00f9 votato), eletto grazie ad un accordo tra Scelta Civica e PD.\nIl 20 dicembre 2016 il consiglio nazionale dell'Unione di Centro nomina De Poli presidente del partito.\nAlle elezioni politiche del 2018 viene rieletto Senatore nel collegio uninominale di Padova, sostenuto dalla coalizione di centro-destra (in quota UDC).\nAssieme agli altri due senatori dell'UDC (Paola Binetti e Antonio Saccone) si iscrive al gruppo parlamentare di Forza Italia.\nIl 28 marzo 2018 viene rieletto Questore del Senato della Repubblica per Forza Italia, risultando nuovamente il pi\u00f9 votato (\"questore anziano\") con 165 voti.\nNel dicembre 2019 \u00e8 tra i 64 firmatari (di cui 41 di Forza Italia) per il referendum confermativo sul taglio dei parlamentari: pochi mesi prima i senatori berlusconiani avevano disertato l'aula in occasione della votazione sulla riforma costituzionale."}
{"id": "302323", "revid": "1982", "url": "https://it.wikipedia.org/wiki?curid=302323", "title": "Diametro idraulico", "text": ""}
{"id": "302325", "revid": "174925", "url": "https://it.wikipedia.org/wiki?curid=302325", "title": "Principio dell'uniforme limitatezza", "text": "In matematica, il principio dell'uniforme limitatezza o teorema di Banach-Steinhaus, pubblicato per la prima volta nel 1927 da Stefan Banach e Hugo Steinhaus, ma anche dimostrato indipendentemente da Hans Hahn, \u00e8 uno dei risultati fondamentali in analisi funzionale e, insieme con il teorema di Hahn-Banach e con il teorema della funzione aperta, \u00e8 considerato una delle basi di questa branca dell'analisi. Nella sua forma pi\u00f9 semplice, esso afferma che per una famiglia di operatori lineari continui (e quindi limitati) definiti su uno spazio di Banach la limitatezza puntuale \u00e8 equivalente alla limitatezza nella norma operatoriale.\nEnunciato.\nSiano formula_1 uno spazio di Banach e formula_2 uno spazio normato. Sia formula_3 una famiglia di operatori lineari continui (limitati) da formula_1 in formula_2 tale che per tutti gli formula_6 in formula_1 risulti:\nAllora:\ndove con formula_10 si \u00e8 indicato lo spazio degli operatori limitati da formula_1 in formula_2.\nIl teorema pu\u00f2 essere generalizzato in quanto l'ambiente naturale per il principio dell'uniforme limitatezza \u00e8 uno spazio botte, dove vale una versione generalizzata del teorema (enunciata pi\u00f9 avanti).\nDimostrazione.\nPer ogni formula_13 si definisce l'insieme:\nPer ipotesi, per ogni formula_15 esiste un indice naturale formula_16 tale che formula_17 per ogni formula_18, e pertanto si ha:\nSi osserva che, per la continuit\u00e0 di ogni elemento formula_20 di formula_3, tutti gli insiemi formula_22 sono chiusi. Invocando il teorema della categoria di Baire si deduce che esiste un naturale formula_23 tale che formula_24 ha interno non vuoto, vale a dire che esistono formula_25 e formula_26 tali che:\nIn altre parole si ha:\ne quindi:\nDato formula_15:\ne segue che:\nCon ci\u00f2 il teorema \u00e8 provato.\nGeneralizzazioni.\nCondizioni meno restrittive per la validit\u00e0 del teorema si ottengono considerando uno spazio botte, dove vale la seguente versione del teorema. Dato uno spazio botte formula_1 ed uno spazio localmente convesso formula_2, ogni famiglia puntualmente limitata di operatori lineari continui da formula_1 in formula_2 \u00e8 equicontinua (e anche uniformemente equicontinua).\nIn alternativa, l'enunciato vale anche quando formula_1 \u00e8 uno spazio di Baire e formula_2 uno spazio localmente convesso.\nUna versione pi\u00f9 debole del teorema considera gli spazi di Fr\u00e9chet invece che spazi di Banach: sia formula_1 uno spazio di Fr\u00e9chet, formula_2 uno spazio normato e formula_41 una famiglia di operatori lineari continui da formula_1 in formula_2. Se per ogni formula_44 si ha:\nallora gli operatori in formula_41 sono equicontinui.\nCorollari.\nUna prima conseguenza del principio \u00e8 che se una successione di operatori limitati formula_47 converge puntualmente, ovvero il limite di formula_48 esiste per tutti gli formula_44, allora tale limite puntuale definisce un operatore limitato formula_20. Si nota che non si verifica che formula_51 converge a formula_20 nella norma operatoriale, cio\u00e8 converge uniformemente su insiemi limitati. Tuttavia, formula_51 converge uniformemente a formula_20 su insiemi compatti grazie al fatto che formula_47 \u00e8 limitata nella norma operatoriale e formula_20 \u00e8 continuo.\nUn secondo corollario \u00e8 che ogni insieme formula_57 debolmente limitato in uno spazio normato formula_2 \u00e8 limitato. Infatti, gli elementi di formula_57 definiscono una famiglia puntualmente limitata di operatori lineari continui sullo spazio di Banach formula_60, duale continuo di formula_2. Per il principio dell'uniforme limitatezza la norma degli elementi di formula_57, in quanto funzionali su formula_60, cio\u00e8 la norma su formula_64, \u00e8 limitata. Ma per ogni formula_65 la norma in formula_64 coincide con la norma in formula_2 per il teorema di Hahn-Banach.\nSia formula_68 l'insieme degli operatori continui da formula_1 in formula_2, con la norma operatoriale. Se la collezione formula_3 non \u00e8 limitata in formula_68 allora per il principio dell'uniforme limitatezza:\nInfatti, formula_74 \u00e8 denso in formula_1. Il complementare di formula_74 in formula_1 \u00e8 l'unione numerabile di insiemi chiusi formula_78. Per quanto visto nella dimostrazione del principio, ogni formula_79 \u00e8 un insieme mai denso, ovvero il sottoinsieme formula_78 \u00e8 \"di prima categoria\", e quindi formula_74 \u00e8 il complementare di un sottoinsieme di prima categoria in uno spazio di Baire. Per definizione di spazio di Baire, tali insiemi (detti \"insiemi residui\") sono densi. Tale ragionamento conduce al \"principio di condensazione delle singolarit\u00e0\", il quale afferma che se formula_1 \u00e8 uno spazio di Banach, formula_83 una successione di spazi vettoriali normati e formula_84 una famiglia illimitata in formula_85, allora l'insieme:\n\u00e8 denso in formula_1. Infatti, il complementare di formula_74 \u00e8 l'unione numerabile:\ndi insiemi di prima categoria, e quindi formula_74 \u00e8 denso."}
{"id": "302327", "revid": "37401", "url": "https://it.wikipedia.org/wiki?curid=302327", "title": "Life (software)", "text": ""}
{"id": "302331", "revid": "14894", "url": "https://it.wikipedia.org/wiki?curid=302331", "title": "Joseph Marie Vien", "text": ""}
{"id": "302332", "revid": "172", "url": "https://it.wikipedia.org/wiki?curid=302332", "title": "E965", "text": ""}
{"id": "302335", "revid": "1745361", "url": "https://it.wikipedia.org/wiki?curid=302335", "title": "Rana (disambigua)", "text": ""}
{"id": "302341", "revid": "1543377", "url": "https://it.wikipedia.org/wiki?curid=302341", "title": "Sven Fischer", "text": "Biografia.\nCarriera nel biathlon.\nFisher ha fatto il suo esordio in Coppa del Mondo nel 1992, senza aver vinto alcun titolo a livello juniores. Nella sua prima stagione in Coppa \u00e8 tuttavia riuscito a vincere immediatamente una sprint a Kontiolahti (Finlandia) e a ottenere il sesto posto in classifica generale.\nFisher ha vinto due Coppe del Mondo, nelle stagioni 1996-1997 e 1998-1999, ed \u00e8 stato tre volte campione olimpico con la staffetta tedesca. Ai XX Giochi olimpici invernali di ha ottenuto anche una medaglia d'oro individuale nella prova sprint . Ai Giochi olimpici invernali ha inoltre ottenuto altre quattro medaglie individuali (un argento e tre bronzi), pi\u00f9 un argento con la staffetta.\nAltre attivit\u00e0.\nDopo il ritiro \u00e8 divenuto commentatore sportivo per una rete televisiva tedesca.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nIN = individuale\nSP = sprint\nPU = inseguimento\nMS = partenza in linea\nRL = staffetta"}
{"id": "302343", "revid": "1983214", "url": "https://it.wikipedia.org/wiki?curid=302343", "title": "Digital Light Processing", "text": "Digital Light Processing (DLP) \u00e8 una tecnologia, di propriet\u00e0 della Texas Instruments, applicata ai dispositivi che visualizzano immagini, come i videoproiettori di ultima generazione. Essa sfrutta un semiconduttore ottico per manipolare la luce digitale. Il microchip DMD (Digital Micromirror Device) \u00e8 ricoperto di milioni di specchi che si muovono indipendentemente l'uno dall'altro e che sono in grado di rappresentare al meglio ciascun pixel dell'immagine. Il risultato \u00e8 una qualit\u00e0 di visione superiore alla tecnologia LCD ed un alto rapporto di contrasto.\nUn chip di dimensioni ridotte pu\u00f2 essere utilizzato per dispositivi molto compatti, come telefoni cellulari o proiettori tascabili.\nProiezione DLP a colori.\nUn'immagine a colori \u00e8 generalmente formata scomponendola in almeno tre diverse immagini, solitamente RGB (rosso, verde e blu), le quali sovrapposte danno vita ad un'unica immagine rappresentante tutti gli altri colori.\nCi sono due principali metodi grazie ai quali un sistema di proiezione DLP \u00e8 in grado di generare immagini a colori: utilizzare un singolo chip oppure usarne tre.\nDLP a singolo chip.\nIn un proiettore DLP a singolo chip i colori vengono prodotti interponendo una ruota cromatica di almeno tre colori (rosso, verde e blu) tra la sorgente luminosa e il chip DMD oppure utilizzando tre distinte sorgenti luminose LED o laser che si attivano alternativamente.\nIl chip DMD \u00e8 sincronizzato con il colore proiettato e genera sequenzialmente immagini di colori diversi che essendo proiettate velocemente appaiono come un'unica immagine a colori.\nEffetto arcobaleno.\nSiccome un proiettore DLP a singolo chip, anzich\u00e9 mostrarle contemporaneamente, mostra alternativamente le tre immagini di diverso colore, potrebbe dare vita ad un effetto conosciuto come \"rainbow effect\" (dall'inglese \u201ceffetto arcobaleno\u201d), descrivibile come percezione di flash rossi, verdi e blu specialmente quando l'immagine proiettata presenta aree molto in contrasto tra loro (come colori chiari e scuri) oppure oggetti luminosi (bianchi) in movimento su uno sfondo scuro (nero). L'effetto si nota soprattutto quando si sposta velocemente lo sguardo, oppure sbattendo le palpebre.\nQuesto effetto \u00e8 causato dal modo in cui l'occhio segue il movimento dell'oggetto proiettato. Quando l'oggetto si muove, l'occhio lo segue in movimento, ma il proiettore visualizza tre diverse immagini e l'occhio in realt\u00e0 segue una di queste tre (per esempio quella rossa), poi vengono proiettate le successive (verde e blu) e quando ritorna quella che si stava seguendo appare traslata.\nOggi, comunque, i proiettori DLP sono in grado di eliminare virtualmente l'effetto, il quale \u00e8 molto meno marcato rispetto ai proiettori di vecchia generazione, inoltre gli studi hanno dimostrato che solo un numero ridotto di persone percepiscono l'effetto (specialmente se ne sono a conoscenza).\nDLP a tre chip.\nIn un proiettore DLP a tre chip le tre diverse immagini (rossa, verde e blu) vengono generate e visualizzate allo stesso momento, sovrapponendole direttamente all'interno del proiettore. Ne risulta un'immagine totalmente priva di effetto arcobaleno con colori molto vividi.\nAd oggi sfruttano questa tecnologia solamente i proiettori pi\u00f9 professionali, come quelli utilizzati per il cinema digitale, visti gli alti costi di produzione."}
{"id": "302354", "revid": "174925", "url": "https://it.wikipedia.org/wiki?curid=302354", "title": "Teorema della categoria di Baire", "text": "In matematica, il teorema della categoria di Baire \u00e8 un importante strumento della topologia generale e dell'analisi funzionale. Il teorema \u00e8 disponibile in due versioni, ciascuna delle quali fornisce una condizione sufficiente affinch\u00e9 uno spazio topologico sia uno spazio di Baire.\nSi deve al matematico francese Ren\u00e9-Louis Baire, che lo dimostr\u00f2 nella sua tesi di laurea nel 1899, \"Sur les fonctions de variable r\u00e9elles\".\nEnunciato del teorema.\nVi sono due versioni del teorema. La prima riguarda gli spazi metrici:\nTCB1 Ogni spazio metrico completo non vuoto \u00e8 uno spazio di Baire. Pi\u00f9 in generale, ogni sottoinsieme aperto di uno spazio pseudometrico completo \u00e8 uno spazio di Baire. \nLa seconda riguarda gli spazi di Hausdorff:\nTCB2 Ogni spazio di Hausdorff non vuoto e localmente compatto \u00e8 uno spazio di Baire.\nNessuna delle due proposizioni implica l'altra poich\u00e9 non necessariamente uno spazio metrico completo \u00e8 localmente compatto (un esempio \u00e8 un qualunque spazio di Hilbert di dimensione infinita) cos\u00ec come uno spazio di Hausdorff localmente compatto non \u00e8 necessariamente metrizzabile (vedi lo spazio di Fort, non numerabile). \nUn sottoinsieme di uno spazio metrico \u00e8 mai denso se la sua chiusura ha parte interna vuota. Il teorema di Baire per gli spazi metrici pu\u00f2 essere formulato nel modo seguente:\nTCB3 Uno spazio metrico completo non pu\u00f2 essere unione numerabile di insiemi mai densi. \nLa seguente versione \u00e8 molto utilizzata come teorema di esistenza.\nTCB4 In uno spazio metrico completo l'intersezione numerabile di aperti densi \u00e8 densa.\nDimostrazione.\nSi fornisce la dimostrazione del teorema nella forma TCB3. Sia formula_1 uno spazio metrico completo e si supponga, per assurdo, che:\ndove la chiusura formula_3 ha parte interna vuota per ogni formula_4. \nSi scelgano formula_5 in formula_6 ed formula_7 tali che:\nCi\u00f2 \u00e8 possibile perch\u00e9 la chiusura di formula_9 ha parte interna vuota. Indicando con formula_10 la palla aperta in formula_11 di centro formula_12 e raggio formula_13, \u00e8 possibile scegliere formula_14 in formula_15 e formula_16 tali che:\nci\u00f2 che \u00e8 possibile perch\u00e9 la chiusura di formula_18 ha parte interna vuota. Iterando il procedimento si costruiscono, quindi, due successioni, formula_19 in formula_11 e formula_21 in formula_22 tali che:\nne segue che, per ogni formula_24 naturali con formula_25, risulta:\ne, pertanto, la successione formula_19 \u00e8 di Cauchy e quindi convergente ad un certo formula_28 in formula_11. D'altronde, formula_28 non \u00e8 in formula_31 per ogni formula_4 e, pertanto,\nil che \u00e8 assurdo, il che dimostra la tesi.\nRelazione con l'assioma della scelta.\nLe dimostrazioni di entrambe le versioni richiedono una forma debole dell'assioma della scelta; infatti, la proposizione che ogni spazio pseudometrico completo \u00e8 uno spazio di Baire \u00e8 un'affermazione equivalente all'assioma della scelta dipendente (DC).\nApplicazioni del teorema.\nTCB1 \u00e8 utilizzato nelle dimostrazioni del teorema della funzione aperta, del teorema del grafico chiuso e del principio dell'uniforme limitatezza.\nTCB1 mostra inoltre che ogni spazio metrico completo privo di punti isolati \u00e8 non numerabile (se formula_11 \u00e8 uno spazio metrico completo numerabile privo di punti isolati, allora ogni insieme formula_35 formato da un punto in formula_11 \u00e8 mai denso e pertanto formula_11 stesso \u00e8 di prima categoria). In particolare, ci\u00f2 mostra che l'insieme di tutti i numeri reali \u00e8 non numerabile.\nTCB1 mostra che ciascuno dei seguenti insiemi \u00e8 uno spazio di Baire:\nVi sono anche altre applicazioni importanti di TCB1."}
{"id": "302359", "revid": "287204", "url": "https://it.wikipedia.org/wiki?curid=302359", "title": "Campionato israeliano di calcio", "text": "Il campionato israeliano di calcio \u00e8 un insieme di tornei nazionali istituiti dalla Federazione calcistica d'Israele (IFA). I campionati sono suddivisi e organizzati in 5 livelli: la Ligat ha'Al e la Liga Leumit, entrambe a girone unico, la Liga Alef, divisa in due gironi (nord e sud), la Liga Bet, divisa in quattro gironi, e la Liga Gimel, divisa in sei gironi.\nStoria.\nLa prima edizione del campionato fu disputata nel 1932 durante il Mandato britannico della Palestina, come \"Campionato della Palestina/Eretz Israele\".\nDopo la nascita dello Stato d'Israele, la prima serie prese il nome di Liga Alef. In occasione della stagione 1951-1952, fu istituita la seconda divisione, con il nome di Liga Bet.\nUna prima profonda ristrutturazione del campionato israeliano ebbe luogo alla vigilia della stagione 1953-1954, allorch\u00e9 l'IFA istitu\u00ec la nuova prima divisione, la Liga Leumit, declassando la Liga Alef e la Liga Bet rispettivamente a seconda e terza serie.\nNel 1974 una nuova riforma dei tornei nazionali, in conseguenza del cospicuo aumento del numero dei club calcistici israeliani, condusse l'IFA alla creazione della Liga Artzit, che si inser\u00ec, quale seconda serie, tra la Liga Leumit e la Liga Alef. Quest'ultima divenne, pertanto, la terza divisione, mentre la Liga Bet divent\u00f2 la quarta serie.\nUn'ulteriore ristrutturazione del campionato israeliano ebbe luogo nel 1999. In quell'anno, l'IFA istitu\u00ec la Ligat ha'Al quale nuovo massimo torneo calcistico nazionale, cos\u00ec declassando la Liga Leumit a seconda serie, la Liga Artzit a terza , la Liga Alef a quarta e la Liga Bet a quinta divisione.\nL'ultimo riassestamento del campionato avvenne nel 2009, allorch\u00e9 l'IFA abol\u00ec la Liga Artzit. In conseguenza di ci\u00f2, la Liga Alef torn\u00f2 la terza divisione e la Liga Bet la quarta, mentre venne costituita una nuova quinta serie, la Liga Gimel."}
{"id": "302361", "revid": "1632387", "url": "https://it.wikipedia.org/wiki?curid=302361", "title": "Taxus baccata", "text": "Il tasso (\"Taxus baccata\" , 1753) \u00e8 un albero dell'ordine delle conifere, molto usato come siepe ornamentale o pianta isolata potata secondo i criteri dell'ars topiaria. \u00c8 conosciuto anche con il nome di \u00abalbero della morte\u00bb.\nMorfologia.\nPortamento.\nAlbero o arbusto di color verde scuro, largamente piramidale con rami ascendenti o patenti orizzontalmente.\nIl tasso \u00e8 un albero sempreverde di seconda grandezza (tra i 10 e i 20 metri d'altezza), con una crescita molto lenta, per questo motivo in natura spesso si presenta sotto forma di piccolo albero o arbusto, tuttavia in condizioni ottimali pu\u00f2 raggiungere i 15\u201320 metri di altezza; la chioma ha forma globosa irregolare, con rami molto bassi.\nCorteccia.\n\u00c8 di colore bruno rossastro, inizialmente \u00e8 liscia ma con l'et\u00e0 si solleva arricciandosi e dividendosi in placche. I giovani rami sono verdi.\nFoglie.\nLe foglie sono lineari, leggermente arcuate, lunghe fino a 3\u00a0cm e di colore verde molto scuro nella pagina superiore, pi\u00f9 chiare inferiormente; sono inserite sui rami con un andamento a spirale, in due file opposte. Sono molto velenose.\nSporofilli.\n\u00c8 una specie per lo pi\u00f9 dioica, ma esistono segnalazioni di individui monoici. Gli sporofilli maschili sono raggruppati in amenti, quelli femminili si trasformano in arilli. L'impollinazione \u00e8 anemofila.\nArilli.\nLa pianta, essendo una Pinophyta, non produce frutti (solamente le Angiosperme ne producono).\nQuelli che sembrano i frutti in realt\u00e0 sono degli arilli, ovvero delle escrescenze carnose che ricoprono il seme. Questo tessuto carnoso deriva dallo sviluppo delle squame basali del piccolo cono femminile. Inizialmente verdi, rossi a maturit\u00e0, contengono un solo seme, duro e molto velenoso; la polpa invece \u00e8 innocua e commestibile.\nGli uccelli favoriscono la diffusione della pianta: mangiano gli arilli e ne digeriscono la polpa, mentre i semi veri e propri riescono ad attraversare intatti il processo digestivo e, espulsi, si insediano nel terreno dando origine ad un nuovo esemplare. Il tasso \u00e8 quindi una pianta zoofila (o a riproduzione ornitogama), che si serve degli animali per riprodursi: senza gli animali gli arilli cadrebbero al suolo e non crescerebbero per la mancanza di luce e la concorrenza con la pianta madre per i sali minerali del terreno.\nUn seme di tasso pu\u00f2 impiegare fino a due anni dalla messa a dimora per germinare, pertanto i propagatori utilizzano principalmente le talee, che comunque richiedono alte concentrazioni di ormone radicale per sviluppare le prime radici.\nDistribuzione e habitat.\nL'areale di questa specie comprende le zone dall'Europa settentrionale al Nordafrica e al Caucaso.\nPreferisce i luoghi umidi e freschi, ombrosi, con terreno calcareo. \u00c8 specie minoritaria presente nella faggeta, ma l'intenso utilizzo nel passato ne ha limitato oggi la presenza.\nIn Italia si trova in zone montane, non molto frequentemente. Nella foresta Umbra del Gargano, nel Monte Capanne dell'isola d'Elba, sulle Alpi Apuane nella zona di Cardoso, nella zona di Palena, Pescocostanzo (AQ), nella Vallelonga Prati D'Angro - Villavallelonga (AQ), nella Macchia delle Tassinete a Cingoli, nella Riserva naturale guidata Zompo lo Schioppo (AQ), in alcune zone dei Monti Lepini e sui , sono presenti diversi esemplari imponenti; un esemplare monumentale \u00e8 inoltre presente nelle vicinanze del Monastero di Fonte Avellana.\nIl Parco dei Nebrodi ospita, all'interno del bosco della Tassita, alcuni annosi esemplari all'interno di una faggeta del versante settentrionale di Monte Pomiere. Numerosi esemplari si trovano anche nell'Area naturale protetta di interesse locale Nuclei di Taxus Baccata di Pratieghi.\nIn Sardegna, l'area di Sos Nibberos copre una superficie di circa 7 ettari che ricade completamente all'interno della Foresta Demaniale Monte Pisanu, presso il comune di Bono (SS). \u00c8 presente anche nel parco Aymerich di Laconi. \u00c8 stata dichiarata \"monumento Naturale\" con il decreto n. 24 del 29 gennaio 1994 dall'Assessorato della Difesa dell'Ambiente della Regione Sarda ai sensi della L.R. n. 31/89. \nRappresenta una formazione vegetale di notevole importanza scientifica, storico-culturale e paesaggistica, popolata da tassi pressoch\u00e9 millenari che raggiungono anche un metro di diametro e altezze sui 15 metri.\nAltri areali di diffusione sono il Marghine e il Montiferru, dove \u00e8 chiamato Linu Ruju\nPrincipi attivi.\nIl principio attivo responsabile della tossicit\u00e0 di rami, foglie e semi, dove \u00e8 presente in percentuale variabile fra lo 0,5 e il 2%, \u00e8 un alcaloide, la tassina. Ha effetto narcotico e paralizzante sull'uomo e su molti animali domestici. Gli organi che ne contengono di pi\u00f9 sono le foglie vecchie.\nMolte di queste sostanze tossiche, alle dosi presenti nella pianta, possono essere usate come principi attivi di prodotti chemioterapici per la lotta ad alcune forme di cancro, in particolar modo il tassolo \u00e8 utilizzata in alcune forme neoplastiche a livello ovarico e a livello del tumore al seno. \u00c8 testato anche per il tumore alla prostata, vescica e polmone.\nFarmacognosia.\nIl tasso \u00e8 una tra le piante pi\u00f9 tossiche presenti sul territorio italiano. \nTutte le parti della pianta sono tossiche ad eccezione dell'arillo (parte carnosa di colore rosso che circonda il seme); il loro grado di tossicit\u00e0 varia a seconda della stagione, del sesso della pianta e dalla sua et\u00e0. Anche processi denaturanti, quali essiccazione e disidratazione non diminuiscono il suo potere tossico.\nSintomatologia:\nSpecie sensibili: tutte, compreso l'uomo; episodi pi\u00f9 frequenti riguardano il cavallo, la specie pi\u00f9 sensibile.\nIn letteratura sono note le forme: acuta, iperacuta e tardiva.\nFrequente avvelenamento iperacuto.\nMolto spesso dato che l'avvelenamento \u00e8 iperacuto e la pianta \u00e8 molto spessa, nello stomaco/rumine troviamo la pianta indigerita.\nPrognosi infausta: la maggior parte dei soggetti muore entro 2/3 giorni.\nAltre nozioni.\nEtimologia.\nIl nome comune deriva dal greco \"t\u00f3xon\" che significa arco/freccia, e l'appellativo di \"albero della morte\" nasce proprio dal suo impiego nella fabbricazione di dardi velenosi e dalla sua caratteristica tossicit\u00e0, oltre al fatto che veniva utilizzato nelle alberature dei cimiteri. Inoltre, le sue caratteristiche meccaniche lo rendono eccellente per fare archi e balestre.\nPropagazione e coltivazione.\nCresce molto lentamente e si propaga abbastanza facilmente per talea oppure per propaggine e abbastanza difficilmente per seme. \u00c8 stato molto usato come specie da ars topiaria e tuttora viene spesso impiegato per formare grandi siepi formali, oltre che come esemplare singolo. Sono state selezionate varie cultivar ornamentali, caratterizzate da portamento colonnare, fogliame di colore giallo dorato o caratterizzate da crescita ridotta.\nInteressante \u00e8 la sua propagazione ornitogama del seme. Alcuni uccelli si cibano dell'arillo prodotto dal Tasso e ingoiano interamente il seme contenuto nell'arillo stesso. Il seme viene successivamente defecato dall'uccello e cos\u00ec trasportato altrove.\nMolto longevo, ed \u00e8 difficile stabilirne l'et\u00e0, perch\u00e9 gli anelli di crescita del legno non sono sempre visibili a causa di particolari strutture (chiamate cordoni di risalita) che ne impediscono la corretta datazione; inoltre spesso il centro del tronco diventa cavo con il passare del tempo. Nel Giardino dei semplici di Firenze \u00e8 presente un tasso piantato da Pier Antonio Micheli nel 1720. A Cavandone, Verbania, esiste un tasso messo a dimora agli inizi del XVII secolo, con quasi quattrocento anni di et\u00e0. Presso l'Eremo di Fonte Avellana un tasso ha una et\u00e0, che i monaci tramandano essere di oltre mille anni; esso \u00e8 ritenuto il pi\u00f9 antico d'Italia.\nNe esistono esemplari di 1500 \u2013 2000 anni di et\u00e0. Un esemplare noto con il nome di \"Itamos\", che si trova nell'omonimo comune greco, ha un'et\u00e0 stimata di 2000 anni, mentre il tasso conosciuto come \"The Fortingall Yew\", situato nella Contea di Perth, Scozia ha un'et\u00e0 compresa tra i 2000 e i 3000 anni.\nUtilizzo.\nStoricamente il tasso \u00e8 il legno per eccellenza nella costruzione di archi, e sin dalla preistoria \u00e8 attestato il suo utilizzo per la fabbricazione di quest'arma. Per esempio, l'arco della mummia del Similaun era in tasso. Ma la fama acquisita dal legno di questa pianta \u00e8 dovuta soprattutto alla larghissima diffusione che ebbe durante il Medioevo nella costruzione di archi da guerra, soprattutto in Inghilterra (il famoso arco lungo era di tasso). Le caratteristiche che lo rendono cos\u00ec adatto alla fabbricazione di archi sono l'enorme resistenza, sia alla compressione che alla trazione, e l'incredibile elasticit\u00e0. Ora viene utilizzato come porta trofei per la caccia."}
{"id": "302363", "revid": "39789", "url": "https://it.wikipedia.org/wiki?curid=302363", "title": "Pre\u0161eren", "text": ""}
{"id": "302366", "revid": "6789", "url": "https://it.wikipedia.org/wiki?curid=302366", "title": "Servo della gleba", "text": ""}
{"id": "302371", "revid": "57342", "url": "https://it.wikipedia.org/wiki?curid=302371", "title": "Mario Pannunzio", "text": "Fu direttore di \"Risorgimento Liberale\" e \"Il Mondo\"; come politico, fu tra i fondatori del rinato Partito Liberale e poi del Partito Radicale.\nBiografia.\nLa giovinezza.\nMario Pannunzio nacque da Guglielmo, avvocato di origine abruzzese, e dalla contessa Emma Bernardini. Il padre era di idee radicali, la madre apparteneva invece a una famiglia di tradizione cattolica. Nel 1921 la famiglia Pannunzio si trasfer\u00ec a Roma. Mario comp\u00ec gli studi nella capitale: frequent\u00f2 il liceo classico Mamiani e, dietro le pressioni del padre, si iscrisse a giurisprudenza.\nDecise di laurearsi in fretta, per dedicarsi poi alla sua grande passione: la pittura. Durante gli anni universitari inizi\u00f2 a frequentare il caff\u00e8 Aragno, il locale di via del Corso (al civico 180) presso il quale si raccoglievano gli intellettuali capitolini degli anni trenta. Pannunzio consegu\u00ec la laurea in legge il 6 luglio 1931. Quell'anno partecip\u00f2 alla \u00abPrima quadriennale d'arte nazionale\u00bb (Roma, gennaio-agosto 1931). Tre anni dopo abbandon\u00f2 la pittura per la critica letteraria. Conobbe Attilio Riccio, che lo introdusse in nuovi ambienti. Entr\u00f2 nella redazione de \"Il Saggiatore\" (1930-1933), rivista di cultura non conformista. Pannunzio scrisse recensioni e articoli dove discusse i caratteri generali del romanzo. In quegli anni Pannunzio incontr\u00f2 di nuovo il suo conterraneo Arrigo Benedetti (i due si conoscevano sin da bambini) e inizi\u00f2 una lunga amicizia con Ennio Flaiano.\nTra il 1933 e il 1935 fu impegnato in tre riviste, fondate insieme a un gruppo di amici: \nLe prime esperienze giornalistiche furono molto significative: Pannunzio comprese \u201cl'influenza enorme del giornalismo\u201d, una forma di comunicazione di cui non aveva avvertito l'importanza negli anni in cui fu pittore o critico letterario. \nTra il 1936 e il 1937 si dedic\u00f2 al cinema. Frequent\u00f2 il Centro sperimentale cinematografico di Roma; gir\u00f2 come regista il cortometraggio \"Vecchio Tabarin\", che fu la prima tesi discussa al centro sperimentale..\nI rotocalchi.\nPannunzio torn\u00f2 al giornalismo nel 1937, chiamato, insieme ad Arrigo Benedetti, alla redazione di \u00abOmnibus\u00bb. Fondato da Leo Longanesi ed edito da Rizzoli, il settimanale era realizzato con l'allora innovativa tecnica del rotocalco. Per questa testata Pannunzio tenne una rubrica di critica cinematografica. Nel febbraio 1939 \u00abOmnibus\u00bb fu chiuso per un provvedimento del Minculpop. L'esperienza nel periodico longanesiano, durata quasi due anni, rappresent\u00f2 il suo vero periodo di apprendistato in una redazione. \nConsiderato uno dei migliori allievi di Longanesi, Pannunzio fu chiamato a Milano da Angelo Rizzoli, che intendeva lanciare una nuova rivista in rotocalco. Con Benedetti cerc\u00f2 allora di ricostituire un riferimento per intellettuali anticonformisti e, riprendendo il nome della sua prima testata, lo chiam\u00f2 \u00abOggi\u00bb. Anche questa testata non ebbe vita lunga e nel 1942 fu chiusa, sempre per motivi politici. Successivamente Pannunzio torn\u00f2 a Roma.\nScrisse, assieme a Leo Longanesi e Arrigo Benedetti, l'articolo di fondo del 26-27 luglio 1943 apparso sul \u00abMessaggero\u00bb in cui si celebrava il ritorno alla libert\u00e0.\nDurante l'occupazione tedesca di Roma (iniziata l'8 settembre 1943), Pannunzio costitu\u00ec un gruppo liberale clandestino con altri amici romani: il Movimento liberale italiano. Il giornale del neonato movimento fu \u00abRisorgimento Liberale\u00bb. Foglio clandestino, usc\u00ec irregolarmente tra il 1943 e la liberazione di Roma (4 giugno 1944). Nel dicembre 1943 Pannunzio fu arrestato dai nazisti mentre si trovava nella tipografia del giornale; trascorse alcuni mesi nel carcere di Regina Coeli. \nDopo la liberazione della capitale, Pannunzio fu nominato direttore di \u00abRisorgimento Liberale\u00bb, divenuto organo ufficiale del ricostituito Partito Liberale Italiano. In anni caratterizzati da forti contrasti ideologici, Pannunzio si adoper\u00f2 affinch\u00e9 si ponesse termine ai governi espressione del Comitato di Liberazione Nazionale (CLN), e non esit\u00f2, andando controcorrente, a denunciare il dramma delle foibe, dell'esodo giuliano-dalmata e dei prigionieri italiani in Russia. Il suo antistalinismo procedette di pari passo col suo antifascismo.\nIl congresso PLI del novembre 1947 sanc\u00ec la vittoria dell'ala destra. Pannunzio decise di uscire dal partito. Contestualmente lasci\u00f2 anche la direzione del quotidiano. Successivamente s'iscrisse al Movimento Federalista Europeo di Altiero Spinelli.\n\u00abIl Mondo\u00bb.\nSia Mazzocchi che Rizzoli proposero a Pannunzio la direzione di una rivista, lasciandogli carta bianca sull'impostazione grafica e la linea editoriale. Pannunzio scelse di collaborare con Mazzocchi, dopo aver sentito i suoi collaboratori. L'incubazione della nuova rivista dur\u00f2 dal 1948 al 1949. Nel frattempo, dal marzo 1948 Pannunzio collabor\u00f2 all'\u00abEuropeo\u00bb edito da Mazzocchi e diretto dall'amico Benedetti, incaricato della \u201crevisione politica\u201d del lavoro della redazione romana. \nLa sua nuova rivista fu \u00abIl Mondo\u00bb (il nome riprendeva una testata del passato, quella fondata nel gennaio 1922 da Giovanni Amendola). Il primo numero usc\u00ec il 19 febbraio 1949. Grazie al consolidato prestigio del suo fondatore, la rivista divenne in breve tempo un centro di aggregazione e di trasmissione delle istanze intellettuali del periodo. Numero e qualit\u00e0 dei collaboratori e dei temi affrontati lo resero di fatto un soggetto politico informale, che dall'esterno delle istituzioni si pose come interlocutore privilegiato, fornendo un valido esempio al Paese (almeno in una forma che ne consentisse influenza) di \"giornalismo d'opinione\". L'idea \u00e8 di realizzare una \"terza forza\", liberale, democratica, laica, allargata a una parte dei socialisti, capace di inserirsi come alternativa tra i due grandi blocchi usciti dalle elezioni del 1948, quello democristiano e quello comunista. Quindi una terza forza antifascista, anticomunista, anticlericale. \nNel 1951 il gruppo di Pannunzio (\"Gli Amici del Mondo\") ritorn\u00f2 nel Partito Liberale.\nIl Partito Radicale.\nNon volendo rimanere compresso e ristretto nei limiti della comunicazione giornalistica, l'insieme delle istanze promosse da collaboratori e sostenitori del \u00abMondo\u00bb (che in breve furono definiti e cominciarono ad aggregarsi sotto la denominazione di \"Amici del Mondo\") si tradusse nelle forme aggregative esterne che trovarono spazio di sviluppo e modo di coinvolgimento nei \"Convegni del Mondo\".\nNel 1954 si elesse il nuovo segretario del PLI. La maggioranza del partito si spost\u00f2 a destra. Il 15 luglio Pannunzio, Carandini, Libonati e Paggi si dimisero dalla Direzione del Partito Liberale in dissenso con la linea espressa dal nuovo segretario, Giovanni Malagodi. La scissione dal Partito Liberale che condusse di l\u00ec a poco alla fondazione di un nuovo partito, il \u00abPartito radicale dei democratici e dei liberali\u00bb, che venne fondato a Roma il 9 dicembre 1955. Successivamente il nome fu accorciato in Partito Radicale. Tra i fondatori, oltre a Pannunzio, vi furono Leopoldo Piccardi, Ernesto Rossi, Leo Valiani, Guido Calogero, Giovanni Ferrara, Paolo Ungari, Eugenio Scalfari, Marco Pannella. Del comitato esecutivo provvisorio del partito Pannunzio fu anche, insieme a Valiani, uno dei principali esponenti.\nNel 1962 al Consiglio nazionale del Partito prevalse la componente di Villabruna, Piccardi, Rossi e Pannella. Pannunzio e Benedetti ruppero con la maggioranza del partito e si dimisero. I rapporti di Pannunzio con Ernesto Rossi divennero \"molto freddi\" e i due, che si sentivano quasi quotidianamente, smisero di frequentarsi. Di conseguenza, Rossi, cess\u00f2 la collaborazione al \u00abMondo\u00bb.\nLa presenza di Leopoldo Piccardi nel Partito Radicale fu la causa della rottura dell'amicizia tra Pannunzio ed Ernesto Rossi. Il saggio storico \"Storia degli ebrei italiani sotto il fascismo\" di Renzo De Felice rivel\u00f2 che negli anni 1938-39 Piccardi, consigliere di Stato, aveva partecipato a dei convegni razzisti. Pannunzio e Nicol\u00f2 Carandini chiesero le dimissioni di Piccardi, Ernesto Rossi invece lo difese. Rossi inizi\u00f2 anche a raccogliere e fotocopiare articoli tratti dal settimanale \u00abOggi\u00bb del 1939-1943 (cio\u00e8 del periodo fascista) che potessero compromettere Pannunzio. Quando Pannunzio scopr\u00ec che Rossi stava raccogliendo un dossier personale su di lui, si consum\u00f2 la drammatica rottura tra i due.\n\u00abIl Mondo\u00bb avrebbe in seguito sostenuto le prime battaglie dei radicali, ad esempio quella contro la speculazione edilizia e gli intrecci fra imprenditoria e politica (in particolare tra il mondo democristiano e la Federconsorzi), corroborato dall'analogo supporto che Arrigo Benedetti assicurava con il suo settimanale \"L'Espresso\". Il settimanale fu chiuso l'8 marzo 1966.\nMario Pannunzio mor\u00ec nel 1968 all'et\u00e0 di 57 anni a causa di una fibrosi polmonare. Sulla bara volle una copia de \"I promessi sposi\", il celeberrimo romanzo di Alessandro Manzoni, autore di cui apprezzava il temperamento liberale e l'umanesimo cristiano.\nIntitolazioni.\nNel 1968 \u00e8 stata fondata in suo onore, a Torino, l'associazione culturale \u00abCentro Pannunzio\u00bb per iniziativa di Arrigo Olivetti, Mario Soldati e Pier Franco Quaglieni, che la dirige sin dalle origini.\nNel 2010 Posteitaliane, su proposta del Centro \"Pannunzio\" di Torino, in occasione del centenario della nascita, hanno dedicato un francobollo tirato in 4 milioni di copie."}
{"id": "302374", "revid": "38120", "url": "https://it.wikipedia.org/wiki?curid=302374", "title": "Cuore d'Oro", "text": ""}
{"id": "302376", "revid": "11684", "url": "https://it.wikipedia.org/wiki?curid=302376", "title": "Cassa integrazione", "text": ""}
{"id": "302389", "revid": "287204", "url": "https://it.wikipedia.org/wiki?curid=302389", "title": "Raphael Poiree", "text": ""}
{"id": "302390", "revid": "599013", "url": "https://it.wikipedia.org/wiki?curid=302390", "title": "Raphael Poir\u00e9e", "text": ""}
{"id": "302391", "revid": "34807", "url": "https://it.wikipedia.org/wiki?curid=302391", "title": "Autonomous System", "text": ""}
{"id": "302392", "revid": "122792046", "url": "https://it.wikipedia.org/wiki?curid=302392", "title": "Internet Exchange Point", "text": " \nUn Internet Exchange Point (IXP), o punto di interscambio, detto anche NAP (Network Access Point o Neutral Acces Point) \u00e8 un'infrastruttura fisica che permette a diversi Internet Service Provider di scambiare traffico internet tra loro.\nInterconnettendo i propri sistemi autonomi attraverso accordi di peering generalmente gratuiti, ci\u00f2 permette agli ISP di risparmiare una parte della banda che comprano dai loro upstream provider, e di guadagnare in efficienza e in affidabilit\u00e0.\nFunzione.\nLo scopo principale di un IXP \u00e8 di permettere alle reti degli ISP di interconnettersi fra di loro direttamente, attraverso il punto di interscambio, piuttosto che far passare il traffico attraverso uno o pi\u00f9 provider esterni. I vantaggi sono i seguenti:\nStruttura.\nL'infrastruttura tipica di un Internet Exchange consiste di uno o pi\u00f9 switch (\"centri stella\") ai quali vengono collegati i router dei diversi afferenti. Attraverso il protocollo BGP, i router stabiliscono dei peering che permettono agli ISP di scambiarsi il traffico Internet.\nLa tecnologia di switching pi\u00f9 usata nei punti di interscambio \u00e8 passata da ATM (molto in voga negli anni 1990) ad ethernet.\nCosti.\nI costi per il mantenimento in opera di un punto di interscambio (hardware, manutenzione, personale) vengono in genere sostenuti dagli afferenti sotto forma di un contributo di attivazione e di un costo mensile o annuale, basato sulle porte dello switch utilizzate o sulla banda consumata.\nI punti di interscambio si dividono in:\nIn Italia esistono delle aziende private, solitamente fornitrici di spazio web o server virtuali che possiedono delle strutture adatte a funzionare come NAP ma che per\u00f2 evitano di fornire questo tipo di servizio per logiche di mercato."}
{"id": "302399", "revid": "2070501", "url": "https://it.wikipedia.org/wiki?curid=302399", "title": "Rotismo epicicloidale", "text": ""}
{"id": "302401", "revid": "767487", "url": "https://it.wikipedia.org/wiki?curid=302401", "title": "Diagramma CPM", "text": ""}
{"id": "302402", "revid": "123626291", "url": "https://it.wikipedia.org/wiki?curid=302402", "title": "Saturnalia tupiniquim", "text": "Saturnalia \u00e8 un genere di dinosauri caratteristico degli inizi del Triassico superiore, i cui resti sono stati scoperti in Brasile.\nIl sauropodomorfo pi\u00f9 primitivo.\nQuesto piccolo animale, lungo circa un metro e mezzo, \u00e8 stato classificato come il pi\u00f9 primitivo tra i saurischi sauropodomorfi, tra cui si annoverano anche i giganti con collo e coda lunghi (ad es. \"Brontosaurus\" e \"Diplodocus\"). \"Saturnalia\" \u00e8 conosciuto per tre resti parziali che includono gran parte dello scheletro, rinvenuti in strati pi\u00f9 o meno contemporanei di quelli della famosa formazione di Ischigualasto in Argentina, dove sono stati ritrovati i primi dinosauri teropodi (\"Herrerasaurus\") e i primi dinosauri ornitischi (\"Pisanosaurus\"). \"Saturnalia\" era probabilmente un piccolo erbivoro semibipede di costituzione non particolarmente robusta. Materiale forse ascrivibile a questo genere \u00e8 stato rinvenuto in Zimbabwe."}
{"id": "302409", "revid": "71155", "url": "https://it.wikipedia.org/wiki?curid=302409", "title": "Bene giuridico", "text": "Nel diritto penale, il bene giuridico \u00e8 il valore (o l'interesse) tutelato da una fattispecie incriminatrice. Ad esempio, nel delitto di lesioni personali, il bene giuridico tutelato \u00e8 l'integrit\u00e0 fisica.\nSorta nel 1834 ad opera del giurista tedesco Birnbaum, la nozione di bene giuridico ha subito diverse e contrastanti formulazioni nel corso della storia.\nIl concetto di \"bene giuridico\" non va confuso con il concetto di \"bene in senso giuridico\", che appartiene invece al diritto civile.\nIl bene giuridico nel diritto penale italiano.\nIl bene giuridico non trova esplicito riscontro nel testo del codice penale italiano, ma \u00e8 il frutto di un'elaborazione plurisecolare della dottrina penalistica. Assolve a tre funzioni: \nInfatti il bene giuridico da tutelarsi \u00e8 alla base della scelta di intervento politico-criminale; sottesa a questa funzione sta la problematica relativa ai metodi di decisione politica, infatti quanto maggiore saranno le leggi approvate a \"colpi di maggioranza\", tanto minore sar\u00e0 la base di consenso sulla quale queste poggiano, e di conseguenza, l'ordinamento non avr\u00e0 portato a conclusione in maniera soddisfacente la tutela del bene giuridico.\nLe altre due giustificazioni dell'argomento in discorso ineriscono all'aspetto scientifico penale del bene giuridico. In particolare, la funzione dommatico-interpretativa rappresenta il metro di lettura delle fattispecie criminose sulla base dell'interesse tutelato e non oltre quello.\nInfine l'aspetto classificatorio tende a distinguere le fattispecie criminose in base all'oggetto di tutela. Quanto fin qui detto rappresenta altres\u00ec l'insieme di criteri ermeneutici che l'interprete, e l'operatore di diritto in genere, dovranno operare nel rispetto del principio di legalit\u00e0 penale (art. 25 comma 2 Cost.) nella sua accezione di tassativit\u00e0 determinatezza.\nIn Italia, secondo la teoria costituzionale (che prende le mosse dal pensiero liberale) il bene giuridico deve essere preesistente alla norma ed avere rango costituzionale (anche implicitamente), in particolare il ricorso alla pena trova giustificazione solo se diretto a proteggere \"beni socialmente apprezzabili dotati di rilevanza costituzionale\"."}
{"id": "302410", "revid": "879070", "url": "https://it.wikipedia.org/wiki?curid=302410", "title": "Cotylosauria", "text": "I Cotilosauri (\"Cotylosauria\") sono un ordine di Rettili fossili la cui origine risale al Carbonifero.\nI primi rettili.\nFurono i primi rappresentanti della classe dei rettili, caratterizzati da corpo tozzo, cranio pesante e privo di finestre e arti corti: un aspetto generalmente simile a quello degli anfibi primitivi. All'inizio della loro storia i cotilosauri erano piccoli animali simili agli anfibi, ma differenti da essi per numerosi caratteri, tra cui il palato, la volta cranica, l'orecchio interno e le vertebre; il carattere fondamentale, per\u00f2, \u00e8 la formazione dell'amnios, una membrana che avvolge l'embrione, il quale resta in questo modo immerso nel liquido amniotico. Questo uovo amniotico \u00e8 fondamentale per un miglior adattamento alla vita terrestre, e consente al rettile di riprodursi al di fuori dell'ambiente acquatico.\nEvoluzione.\nComparsi nel Carbonifero superiore dell'Era Paleozoica, all'inizio del periodo Permiano i cotilosauri si svilupparono e prosperarono, diversificandosi in moltissime specie di varie forme e dimensioni. Tra i gruppi principali da ricordare i protorotirididi, i pi\u00f9 antichi, simili a lucertole (tra cui \"Hylonomus\"), e i captorinidi, pi\u00f9 grossi e robusti (ra cui \"Captorhinus\" e \"Labidosaurus\"). Altre forme via via pi\u00f9 specializzate sono i millerettidi (forniti di finestre temporali e un tempo ritenuti essere gli antenati dei diapsidi), i mesosauridi (tra cui \"Mesosaurus\", ritornati a uno stile di vita prettamente acquatico) e i grandi pareiasauri (tra cui \"Scutosaurus\" e \"Pareiasaurus\", simili a rinoceronti). Tra questi ultimi sono stati ricercati i possibili antenati delle tartarughe.\nEstinzione.\nNel corso del Permiano i cotilosauri diedero origine ad altri animali pi\u00f9 specializzati, come i sinapsidi (ad esempio \"Dimetrodon\") e i diapsidi (i piccoli areoscelidi), che divennero ben presto feroci competitori dei cotilosauri; questi ultimi, cos\u00ec, subirono una drastica riduzione alla fine del periodo, e nel Triassico sopravvisse un solo gruppo, quello dei procolofoni, simili a tozze lucertole. Alla fine del Triassico scomparvero anche questi ultimi rettili primitivi."}
{"id": "302427", "revid": "174925", "url": "https://it.wikipedia.org/wiki?curid=302427", "title": "Teorema dei valori intermedi", "text": "In analisi matematica il teorema dei valori intermedi (o teorema di tutti i valori) si applica alle funzioni continue reali e assicura che l'immagine di un intervallo contenga tutti i valori compresi tra le immagini degli estremi dell'intervallo.\nEnunciato.\nSia formula_1 una funzione continua. Sia formula_2 (o viceversa formula_3). Allora la funzione assume tutti i valori compresi tra formula_4 e formula_5, ovvero, per ogni formula_6 tale che formula_7 (o rispettivamente formula_8), esiste un punto formula_9 in formula_10 tale che formula_11.\nEquivalentemente: sia formula_12 una funzione continua, se formula_13, allora formula_14 \u00e8 suriettiva su formula_15 (o formula_16. \nQuesto teorema \u00e8 fondamentale per la dimostrazione di quello della media integrale.\nDimostrazione.\nSenza perdita di generalit\u00e0 (WLOG) supponiamo che formula_17 e consideriamo un valore formula_6 tale che \nformula_19.\nIntroduciamo la funzione formula_20, continua in formula_21. Risulta che formula_22 e formula_23. \nAllora possiamo applicare il teorema degli zeri alla funzione formula_24, per il quale esiste formula_25 tale che formula_26, ossia tale che formula_27.\nDel tutto analogo \u00e8 il caso in cui formula_28.\nCorollario.\nSia formula_29 continua sull'intervallo formula_30. Allora l'insieme immagine formula_31 \u00e8 un intervallo (le funzioni continue trasformano intervalli in intervalli). \nDimostrazione.\nPoniamo formula_32 e formula_33 (formula_34 e/o formula_35 possono essere eventualmente infiniti). Sia c un numero reale tale che formula_36. Per definizione di estremo inferiore, esiste un formula_37 tale che formula_38.\nIn modo analogo si prova l'esistenza di un formula_39 tale che formula_40. Per il teorema dei valori intermedi, applicato all'intervallo di estremi formula_41 e formula_42, esiste allora un punto formula_43 in tale intervallo (e dunque in formula_44) tale che formula_45. Ne concludiamo che formula_46. Ma oltre ad formula_47, formula_48 pu\u00f2 contenere solo gli estremi formula_34 e formula_35, se questi sono finiti. In ogni caso formula_31 \u00e8 un intervallo.\nNecessit\u00e0 delle ipotesi.\nCome si vedr\u00e0 nei controesempi, queste sono le ipotesi pi\u00f9 larghe possibili per cui vale l'enunciato stesso. Il teorema non vale se cade anche solo una delle ipotesi."}
{"id": "302430", "revid": "599013", "url": "https://it.wikipedia.org/wiki?curid=302430", "title": "Acido tereftalico", "text": "L'acido tereftalico (acido 1,4-benzendicarbossilico) \u00e8 uno dei tre isomeri dell'acido ftalico. Tale sostanza trova largo impiego come prodotto chimico di largo consumo (\"commodity chemical\"), in particolar modo in qualit\u00e0 di materiale di partenza per la sintesi di poliestere (nello specifico polietilene tereftalato o PET), usato a sua volta per la produzione di vestiario e bottiglie in plastica.\nStoria.\nL'acido ftalico (l'isomero con configurazione \"orto\" dell'acido tereftalico) fu ottenuto dal chimico francese Auguste Laurent nel 1836 tramite ossidazione del naftalene tetracloruro. Inizialmente lo scienziato, credendo di aver ottenuto un prodotto di derivazione del naftalene, battezz\u00f2 la sostanza col nome di \"acido naftalenico\". Successivamente il chimico svizzero Jean Charles Galissard de Marignac determin\u00f2 la formula esatta del prodotto, dimostrando l'errore nella supposizione di Laurent: quest'ultimo decise quindi di ribattezzare la sostanza scoperta con il suo attuale nome.\nPropriet\u00e0.\nL'acido tereftalico \u00e8 pressoch\u00e9 insolubile in acqua, alcoli ed eteri: fino al 1970 circa, proprio a causa della sua insolubilit\u00e0, l'acido tereftalico grezzo \u00e8 stato convertito nella sua forma dimetilata per poter esser purificato. Sublima per riscaldamento.\nProduzione.\nL'acido tereftalico pu\u00f2 essere preparato in laboratorio per ossidazione di derivati \"para\" del benzene o in modo pi\u00f9 efficace per mezzo dell'ossidazione di una miscela di cumene e cuminolo usando acido cromico. Su scala industriale questa sostanza viene invece prodotta per ossidazione di p-xilene ad opera dell'ossigeno contenuto nell'aria. La reazione viene eseguita utilizzando acido acetico come solvente, in presenza di un catalizzatore a base di cobalto-manganese ed un agente promotore al bromo. In alternativa l'acido tereftalico \u00e8 sintetizzabile per mezzo del processo Henkel, nel quale avviene il riarrangiamento dell'acido ftalico ad acido tereftalico tramite il corrispondente sale di potassio."}
{"id": "302431", "revid": "2070650", "url": "https://it.wikipedia.org/wiki?curid=302431", "title": "Rotismi epicicloidali", "text": ""}
{"id": "302433", "revid": "132406", "url": "https://it.wikipedia.org/wiki?curid=302433", "title": "Paolo Agaraff", "text": "Paolo Agaraff \u00e8 uno pseudonimo collettivo usato da tre autori nati ad Ancona:\n pronipote di Antonio Illersberg, e\nBiografia.\nAlla fine degli anni novanta i tre (Falcioni, Fogliardi e Papini) collaborano con la rivista PowerKaos della Nexus Editrice di Viareggio e costituiscono il nucleo della redazione di \"Entropia\", una rivista multimediale dedicata al gioco e alla letteratura fantastica che esce in allegato a numeri alterni a \"PowerKaos\". Anche la produzione successiva del collettivo Agaraff \u00e8 improntata ad una commistione tra gioco di ruolo e narrativa: le ambientazioni giocoruolistiche tratte dai romanzi e dai racconti di Agaraff diventano spesso scenari per On Stage! e per Il richiamo di Cthulhu.\nLe successive attivit\u00e0 di \"Paolo Agaraff\" si collocano nel filone della scrittura collettiva.\nNel 2003, Agaraff fonda una mailing list di autori a cavallo tra il mondo ludico e quello letterario: la Carboneria Letteraria, che negli anni finisce per aggregare personaggi quali Andrea Angiolino, Alberto Cola, Gian Filippo Pizzo, Francesco Troccoli, Gaja Lombardi Cenciarelli, Piernicola Silvis, Stefano Marcelli, Piermaria Maraziti, Lorenzo Trenti, Igor De Amicis e altri; nello stesso anno, grazie alla collaborazione di Paolo Agaraff con Giuseppe D'Emilio e Arturo Fabra, nasce l'eteronimo Pelagio D'Afro.\nNel 2004 comincia una collaborazione con il movimento di creativi del gioco di interpretazione del Flying Circus che porta alla nascita della rivista digitale aperiodica \"Misteri &amp; Efferatezze\". Ne usciranno 5 numeri tra il 2004 e il 2007.\nNello stesso anno, Paolo Agaraff partecipa all'esperienza di scrittura collettiva legata a La strategia dell'Ariete dei Kai Zen (\"I sentieri di Seth\") con il racconto \"L'et\u00e0 dell'oro\".\nCarriera letteraria.\nIl primo romanzo di Agaraff, Le rane di Ko Samui (edito nel 2003 da Pequod) \u00e8 un horror anomalo, una commistione tra il grottesco e l'horror lovecraftiano. Valerio Evangelisti, parlando di questo romanzo, dichiara: \"Questo ambiguo Agaraff, sospetto fin dal nome, mette dunque assieme due tab\u00f9 consolidati presso la nostra critica: l'umorismo e il fantastico, oggetto di condanna fin dai tempi di Croce\". La sintesi tra i temi ludici e quelli letterari viene sottolineata in varie recensioni, tra cui quella che appare nel Secolo XIX, a cura di Paolo Fasce.\nNel 2006, sempre per i tipi di Pequod, viene pubblicato \"Il sangue non \u00e8 acqua\". Il romanzo oscilla tra il giallo claustrofobico, l'incubo lovecraftiano e la commedia grottesca sul ventennio fascista, ed \u00e8 ambientato nella cornice di Isola Mortorio, in Sardegna. Viene recensito da quotidiani nazionali (Il resto del Carlino, Il Secolo d'Italia, Il Secolo XIX), portali tematici (\"Horror Magazine\", \"Thriller Magazine\", \"Intercom\") e sulla rivista L'Ateo (n.1 del 2008).\nNel 2010 viene pubblicato \"Il quinto cilindro\" (Montag), a firma Agaraff: il romanzo \u00e8 un \"pastiche\" fanta-storico-lovecraftiano con i medesimi protagonisti de \"Le rane di Ko Samui\" e \"I ciccioni esplosivi\".\nNel 2015 l'antologia \"Misteri &amp; Efferatezze\" della Origami edizioni raccoglie tutti i racconti di Paolo Agaraff dedicati al personaggio di Matteo Ponzoni, esorcista sospeso a divinis e anomalo investigatore dell'occulto.\nTra il 2014 e il 2016 le attivit\u00e0 di Agaraff e della Carboneria nell'ambito della scrittura collettiva e collaborativa vengono citate e analizzate in vari articoli accademici nazionali e internazionali e nel 2017 durante una puntata del programma radiofonico Fahrenheit dedicata alla scrittura collettiva.\nIn generale, le opere di Paolo Agaraff possono essere collocate nel filone del New Weird.\nPremi e riconoscimenti.\nNel 2005, la sceneggiatura per OnStage! tratta dal secondo romanzo di Paolo Agaraff, \"Il sangue non \u00e8 acqua\" (edito nel 2006 da Pequod), vince il premio La maschera e il volto.\nNel 2011 il romanzo \"Il quinto cilindro\" di Paolo Agaraff risulta finalista al Premio Italia 2011.\nI membri del collettivo si sono inoltre aggiudicati negli anni vari premi, prevalentemente nell'ambito del fantastico: "}
{"id": "302434", "revid": "92920", "url": "https://it.wikipedia.org/wiki?curid=302434", "title": "Paziente zero", "text": "Il paziente zero \u00e8 il primo paziente individuato nel campione della popolazione di un'indagine epidemiologica. A volte l'espressione \u00e8 usata per riferirsi al paziente al centro dell'indagine epidemiologica, piuttosto che al primo paziente.\nQuando ci si riferisce a questi tipi di pazienti, si usano i caratteri minuscoli. Quando invece ci si vuol riferire ad un paziente in particolare (l\"'index case\"), magari all'interno di un \"rapporto (articolo, resoconto)\", il termine \u00e8 scritto in maiuscolo: Paziente Zero.\nNote.\nhttps://www.nature.com/news/hiv-s-patient-zero-exonerated-1.20877"}
{"id": "302440", "revid": "1903739", "url": "https://it.wikipedia.org/wiki?curid=302440", "title": "Liveinvolvo", "text": "Liveinvolvo \u00e8 un album del 1998 ed un DVD del 2003 di Vinicio Capossela.\nL'album e il video contengono brani diversi. L'album vede la partecipazione della Kochani Orchestra\nTracce dell'album.\nLiveinvolvo (video)"}
{"id": "302444", "revid": "767487", "url": "https://it.wikipedia.org/wiki?curid=302444", "title": "Steve Turner", "text": "\u00c8 principalmente noto per la sua militanza nei Mudhoney, da molti considerati tra i principali esponenti del fenomeno grunge, con i quali suona tuttora. Dal 2002 \u00e8 impegnato anche in una carriera solista.\nBiografia.\nGli anni 80.\nSebbene sia nato in Texas, Steve Turner comincia la sua carriera a Seattle, dove la famiglia si \u00e8 trasferita gi\u00e0 da alcuni anni, suonando in diversi gruppi formati sull'onda dell'entusiasmo per la fiorente scena hardcore punk di quegli anni. Il suo primo progetto di cui si abbia notizia risale al 1982, quando forma i Ducky Boys assieme al suo amico Stone Gossard.\n\u00c8 solo il primo di una lunga serie di gruppi di cui fa parte in quegli anni, progetti che non vanno mai oltre qualche concerto in un garage e un rozzo demo tape, ma attraverso i quali Steve Turner entra nel giro dei giovani musicisti locali, tra i quali Mark Arm, conosciuto ad un concerto, e che diventer\u00e0 rapidamente suo inseparabile compagno.\nNel 1983 entra nell'organico del gruppo principale di Mark Arm, i Mr.Epp and the Calcultions, che per\u00f2 si sciolgono gi\u00e0 all'inizio del 1984. I due non si perdono d'animo, ed iniziano a mettere insieme un progetto pi\u00f9 serio, chiamato Green River, insieme Stone Gossard, Jeff Ament ed Alex Vincent.\nIl gruppo viene notato dall'etichetta indipendente Homestead Records, con la quale nel 1985 pubblicano il loro disco di esordio, Come On Down.\nSul disco \u00e8 presente tra l'altro una delle prime e pi\u00f9 importanti collaborazioni tra Steve e Mark: insieme scrivono \"Swallow My Pride\", acerbo inno generazionale in seguito riproposto dai Fastbacks e dai Soundgarden.\nTuttavia, nei pochi mesi durante i quali i Green River si trasformano da band garage in gruppo indipendente che gode di crescente fama nazionale, Steve si trova sempre meno a suo agio con gli altri, in particolare con Gossard ed Ament, che vogliono imprimere al progetto una svolta pi\u00f9 commerciale, abbandonando completamente le influenze punk per avvicinarsi a sonorit\u00e0 pi\u00f9 hard rock e metal.\nSteve decide rapidamente di abbandonare i Green River, e viene sostituito da Bruce Fairweather. All'interno della band rimane il solo Mark Arm a contrastare Gossard ed Ament. Un paio di anni dopo anche Arm getter\u00e0 la spugna, causando cos\u00ec lo scioglimento definitivo della band.\nIn realt\u00e0 Steve continua a suonare con Mark Arm anche in quegli anni in un altro gruppo chiamato Thrown Ups (che si scioglieranno definitivamente solo nel 1990).\nNel 1988 comunque, chiusa definitivamente l'esperienza Green River, i due decidono di mettere su un nuovo progetto, e con Matt Lukin e Dan Peters formano i Mudhoney.\nI Mudhoney esordiscono su disco nel 1988 pubblicando in rapida successione un singolo (Touch Me I'm Sick) ed un EP (Superfuzz Bigmuff), entrambi per la Sub Pop. L'esordio del gruppo sulla lunga distanza, l'album Mudhoney, avviene nel 1989.\nGli anni 90.\nDurante gli anni 90 Steve \u00e8 costantemente impegnato con il suo gruppo principale, i Mudhoney appunto, tuttavia pi\u00f9 ancora dei suoi tre compagni riesce a trovare il tempo per prendere parte a numerosi altri side projects.\nNel 1991 ad esempio prende forma uno dei suoi progetti pi\u00f9 importanti: The Monkeywrench, un \"supergruppo\" formato da Steve Turner e Mark Arm (Mudhoney), Tim Kerr (Big Boys, Poison 13), Tom Price (The U-men, Gas Huffer) e Martin Bland (Bloodloss). Questo gruppo \u00e8 tuttora in attivit\u00e0 e pubblica qualcosa di nuovo all'incirca ogni cinque anni.\nAvvia una sua piccola etichetta discografica, la Super Electro, che in pratica utilizza per pubblicare i dischi di gruppi che a lui piacciono ma sui quali altre etichette sembrano non voler investire i loro soldi. Oltre ad un paio di singoli degli stessi Mudhoney, nel 1992 pubblica il primo LP dei Fall-outs, gruppo con il quale suona il basso per un paio di anni, alcuni singoli di Holly Golightly e il disco d'esordio dei Wellwater Conspiracy.\nNel 1999 i Mudhoney vengono licenziati dalla Reprise, e subito dopo si ritrovano in tre per l'uscita di Matt Lukin. Sul momento questi eventi sembrano porre fine alla carriera del gruppo.\nGli anni 2000.\nNel 2001 i Mudhoney danno alle stampe March on Fuzz, una raccolta di successi e rarit\u00e0 che venne interpretata da molti come un ultimo epitaffio della band prima della definitiva separazione. Tuttavia gi\u00e0 in quell'anno il gruppo inizia a provare di nuovo, prima come trio, poi con una serie di bassisti, fino all'entrata nel gruppo di Guy Maddison (Bloodloss).\nCon la nuova formazione i Mudhoney tornano a firmare per la Sub Pop e pubblicano Since We've Become Translucent (2002), che segna la rinascita del gruppo, e ricominciano a suonare in giro per il mondo.\nIntanto, approfittando dello stop forzato del suo gruppo principale, nel 2000 Steve e Mark riuniscono i Monkeywrench, che pubblicano il loro secondo LP ed alcuni singoli, e che per la prima volta riescono ad andare brevemente in tour al di fuori dell'America. Aprono tra l'altro le due date alla Wembley Arena di Londra del tour dei Pearl Jam, concerti documentati da un album live a tiratura limitata.\nSempre nel 2000 Steve, Mark e Dan formano i New Strychnines (che per motivi legali in America cambiano il loro nome in The New Original Sonic Sound), una cover band dello storico gruppo garage The Sonics. \u00c8 un progetto estemporaneo che comunque fa in tempo a pubblicare un disco, composto di sole cover, che inaspettatamente riscuote un notevole successo di critica.\nNel 2002, quasi in contemporanea con l'uscita di Since We've Become Translucent, Steve pubblica il suo primo LP solista, Searching for Melody, album maturato durante i mesi nei quali il futuro dei Mudhoney era incerto. \u00c8 un disco dalle forti influenze folk rock, piuttosto lontano dal sound del suo gruppo principale, che Steve utilizza per imparare da autodidatta a suonare in modo pi\u00f9 competente la chitarra (cosa che nei vent'anni precedenti non si era mai preso la briga di fare).\nNon \u00e8 un fuoco di paglia: nel 2004 fa uscire un EP e subito dopo un secondo album, Steve Turner And His Bad Ideas, dove i ritmi si fanno pi\u00f9 incalzanti e in qualche modo pi\u00f9 simili alle sue radici garage rock.\nAttualmente Steve porta avanti contemporaneamente i Mudhoney, che nel 2006 pubblicano il disco \"Under a Billion Suns\", e la sua carriera solista, nello stesso anno pubblica anche il terzo album da solista intitolato \"New Wave Punk Asshole\"."}
{"id": "302451", "revid": "767487", "url": "https://it.wikipedia.org/wiki?curid=302451", "title": "I Cavalieri dello zodiaco - La dea della discordia", "text": " \u00e8 un film d'animazione del 1987 diretto da K\u014dz\u014d Morishita.\nSi tratta del primo film dedicato ai \"Cavalieri dello zodiaco\", disegnato dalla coppia Shing\u014d Araki/Michi Himeno, gi\u00e0 autori di molti personaggi della serie. \u00c8 stato proiettato per la prima volta in Giappone il 18 luglio 1987 in occasione del \"Toei Manga Matsuri Festival\".\nIn Italia il film \u00e8 stato rilasciato per la prima volta in VHS nei primi anni '90 da Granata Press e doppiato presso lo studio P.V. di Milano, con i doppiatori \"storici\" della serie animata. Quest'edizione \u00e8 stata poi trasmessa in televisione sull'emittente televisiva Italia 1 nei primi anni 2000. Il lungometraggio \u00e8 anche noto con il titolo Saint Seiya - Seiya il sacro guerriero a seguito di un ridoppiaggio effettuato da Dynamic Italia fra il 1999 e il 2000 con nomi e dialoghi pi\u00f9 fedeli all'edizione originale. Entrambe le tracce sono disponibili nell'edizione in DVD edita da Yamato Video.\nNel 2011 il film \u00e8 stato adattato in un musical per il pubblico, successivamente rilasciato in DVD nel corso dell'anno successivo.\nTrama.\nLa dea Discordia fa ritorno sulla Terra all'interno di una mela d'oro e prende possesso del corpo di Daisy, una giovane ragazza aiutante di Lamia al collegio \"St. Charles\". Il ritorno della dea porta alla rinascita del suo tempio, che sorge su una montagna nei pressi di Nuova Luxor. Inoltre Eris riporta in vita cinque Cavalieri Ombra al suo servizio: Serian di Orione, Ian dello Scudo, Lesia di Sagitta oscura, Relta della Croce del Sud e Orfeo della Lira. L'obiettivo della dea della discordia \u00e8 quello di sovrastare Atena e cos\u00ec rapisce Lady Isabel durante una cavalcata mattutina e la porta nel suo tempio, legandola all'altare del sacrificio e iniziando ad assorbire la sua energia vitale al fine di completare la sua resurrezione. Poich\u00e9 Lady Isabel \u00e8 convinta che i suoi Cavalieri giungeranno per salvarla Eris li sfida invitandoli ad accorrere al suo tempio.\nPegasus, Sirio, Cristal e Andromeda raggiungono il luogo della battaglia e si avviano separatamente verso l'altare del sacrificio, ma nel loro percorso i Cavalieri di Atena vengono intercettati dai Cavalieri Ombra. Pegasus incontra Lesia, che riesce a sconfiggere seppur rimanendo ferito da una freccia avvelenata. Cristal si scontra con Relta, ma il combattimento viene interrotto dall'arrivo di Eris, che colpisce con il suo scettro sia il Cavaliere della Croce del Sud sia il Cavaliere del Cigno. Sirio ingaggia invece una battaglia con Ian, forte di un potentissimo scudo a prima vista indistruttibile; alla fine il Cavaliere del Dragone riesce a sconfiggere il nemico, pur rimanendo spossato dopo la battaglia. Andromeda ingaggia intanto una battaglia con Orfeo, il quale sembra avere la meglio, ma proprio nel momento pi\u00f9 critico per il Cavaliere di Andromeda giunge in suo aiuto Phoenix. \u00c8 il Cavaliere della Fenice a sconfiggere definitivamente l'avversario con le sue \"Ali della Fenice\".\nTocca a Pegasus e Phoenix affrontare Serian, l'ultimo Cavaliere Ombra rimasto, nonch\u00e9 il pi\u00f9 potente. I due Cavalieri non riescono per\u00f2 a sconfiggere il nemico e il trionfo di Eris, intanto risorta nel suo corpo divino, pare sempre pi\u00f9 certo. Tuttavia il Cavaliere di Pegasus riesce a trovare la forza per reagire, sostenuto dalle voci dei suoi amici, e si prepara per lo scontro finale indossando l'armatura d'oro del Sagittario, che solo il pi\u00f9 giusto tra i Cavalieri pu\u00f2 vestire. Sconfitto Serian, Pegasus scaglia la \"Freccia d'Oro\", che trapassa Eris e distrugge la mela d'oro che stava intanto sottraendo energia vitale a Lady Isabel. La dea della discordia decade e il suo tempio crolla, ma tutti i Cavalieri dello zodiaco, Atena e Daisy, libera dall'influsso della dea malvagia, si salvano.\nPersonaggi.\nIl film introduce come nuovi nemici il gruppo dei , spesso indicati nel materiale anche come . Un gruppo di cinque leggendari Cavalieri di Atena del passato, riportati in vita da Discordia a cui hanno giurato fedelt\u00e0 per sfuggire dall'oblio della morte.La pellicola introduce anche il personaggio minore di Mimiko, una bambina dell'orfanotrofio che poi sar\u00e0 ripresa anche all'interno della serie TV.\nDea della contesa, tornata sulla Terra dopo anni di esilio nella cometa Leparus per vendicarsi della sua nemica Atena prosciugandola di tutta l'energia vitale per rigenerare il suo corpo vero (nel frattempo utilizza il corpo di Daisy). Invia i suoi Cavalieri Ombra (da lei riportati in vita) contro quelli di Lady Isabel, ma sconfitta da Pegasus grazie alla freccia d'oro dell'Armatura d'Oro del Sagittario.\n\u00c8 una delle educatrici dell'orfanatrofio dove lavora Lamia, predestinata dalle stelle per essere il corpo ospite di Discordia. All'inizio del film dimostra un interesse (ricambiato) per Crystal che l'ha salvata dall'essere investita da un'auto.Dopo avere trovato il pomo della discordia in cui era imprionata l'anima della dea (tornato sulla Terra con la cometa Leparus) viene da lei posseduta fino a quando Discordia che si servir\u00e0 di lei non assorbe da Atena l'energia sufficiente per ricreare il suo corpo mitologico. \n\u00c8 il Cavaliere Ombra della costellazione delle Freccia ed il primo ad attaccare i Cavalieri di Bronzo. Viene affrontato da Pegasus che riesce a batterlo col suo \"Fulmine\", ma Lesia riesce comunque a colpirlo con una delle sue frecce avvelenate. Il suo colpo principale \u00e8 \"Hunting Arrow Express\".\n\u00c8 un Cavaliere leggendario dei tempi antichi che si scontra contro Andromeda, che riesce facilmente a battere. Viene poi sconfitto da Phoenix, non prima per\u00f2 di avere mostrato resistenza agli incubi provocati dal \"Fantasma Diabolico\" (da lui considerati poco spaventosi rispetto al mondo dei morti).La sua tecnica principale \u00e8 lo \"Stringer Requiem\".\nTerzo dei Cavalieri di Discordia ad apparire. Affronta Cristal che riesce per\u00f2 a paralizzarlo con la \"Polvere di diamanti\" per interrogarlo, ma viene ucciso da Discordia sopraggiunta sul posto. Il suo colpo segreto \u00e8 il \"Tuono impetuoso della Croce del Sud\" (\"Southern Cross Thunder Volt\").\nAffronta Sirio, desideroso di mettere alla prova i rispettivi scudi, riuscendo a distruggere quello dell'avversario. Alla fine Sirio riesce a sconfiggerlo con il \"Colpo segreto del drago nascente\". Il suo colpo segreto \u00e8 il .\nConosciuto come uno dei Cavalieri pi\u00f9 famosi e forti del passato, sconfigge facilmente Pegasus, moribondo per il veleno della freccia di Lesia ma viene salvato dall'arrivo di Phoenix. Quando per\u00f2 il Cavaliere della Fenice sta per essere sconfitto dal nemico, viene fermato dal cosmo di Pegasus che, rialzatosi, indossa l'armatura del Sagittario e riesce a sconfiggere Serian. Il suo colpo principale \u00e8 il \"Nucleo della meteora incandescente\" (\"Megaton Meteor Crash\").\nColonna sonora.\nLa colonna sonora del film \u00e8 stata curata da Seiji Yokohama (gi\u00e0 autore delle musiche della serie TV) e distribuita in Giappone da Nippon Columbia il 1\u00ba agosto 1987 all'interno del CD \"Saint Seiya TV Original Soundtrack II\".\nLa sigla d'apertura del film \u00e8 \"Pegasus Fantasy\" dei Make-Up, gi\u00e0 opening della serie televisiva.\nProduzione.\nIl film venne realizzato coinvolgendo nella produzione Masami Kurumada, il quale collabor\u00f2 alla stesura della trama e abbozz\u00f2 il \"character design\" e le armature dei cinque Cavalieri Ombra. Gli schizzi di Kurumada per i nuovi nemici ed i loro settei curati da Araki (pur non presentando ancora una colorazione definitiva) furono poi pubblicati in occasione dell'annuncio della pellicola, sul numero 30 di \"Weekly Sh\u014dnen Jump\" del 7 luglio 1987.\nDistribuzione.\nIl film \u00e8 stato rilasciato nelle sale giapponesi con il titolo il 18 luglio 1987 (stesso giorno dell'episodio 38 della serie televisiva), in occasione del \"Toei Manga Matsuri Festival\" assieme a \"Dragon Ball - La bella addormentata a Castel Demonio\" e ai film dei tokusatsu \"Metalder\" e \"Hikari Sentai Maskman\". \nIn occasione dell'uscita del \"Movie Box\" contenente i primi quattro film rilasciato nel 2004, il film viene rinominato .\nEdizione italiana.\nCome sar\u00e0 poi per i tre film immediatamente successivi, \"La dea della discordia\" \u00e8 stato rilasciato sia in adattamento fedele a quello utilizzato nella serie TV (con i dialoghi curati da Irene Catoni e Stefano Cerioni, contenenti diverse citazioni ed un registro pi\u00f9 epico dell'originale in alcuni punti), sia con uno pi\u00f9 fedele all'originale. La prima versione \u00e8 stata poi trasmessa da Italia 1 nei primi anni 2000, assieme alla serie TV.\nIl primo doppiaggio (effettuato presso lo Studio P.V. di Milano sotto la direzione di Enrico Carabelli negli nel 1993) vede il ritorno dei doppiatori storici per i cinque protagonisti, Lady Isabel, Lamia ed i bambini dell'orfanotrfio. Permangono tutte le modifiche di nomi avvenute precedentemente, sia per i personaggi che per i colpi e i luoghi (con la citt\u00e0 dei protagonisti che da Tokyo viene ribattezzata Nuova Luxor), salvo per l'orfanotrofio \"Bimbi delle stelle\" che viene indicato col nome di \"Saint Georges\" al posto del consueto \"Saint Charles\", mentre il nome della cometa Repulse viene erroneamente traslitterato in Leparus. Per quanto riguarda i nuovi personaggi, il caso pi\u00f9 evidente si ha con Daisy (chiamata in originale Eirii) e la maggior parte dei Cavalieri Ombra, di cui solo due su cinque mantengono i loro nomi , mentre la dea Eris (pur essendo introdotta col suo nome greco) viene per lo pi\u00f9 chiamata con quello romano: \"Discordia\". Durante il combattimento fra Andromeda ed Orfeo viene inoltre introdotto un riferimento a Mime di Asgard, assente in originale dovuto al fatto che la pellicola (pur essendo precedente alla serie di Asgard) \u00e8 stata doppiata a seguito della conclusione della serie televisiva.\nLa seconda edizione italiana (intitolata \"Saint Seiya - Seiya il sacro guerriero\") \u00e8 stata curata da Dynamic Italia nel 1999 e presenta un cast totalmente differente assieme all'uso di nomi e termini originali ed un nuovo adattamento pi\u00f9 fedele alla versione giapponese curato da Valerio Manenti. Il cast si compone di voci sia di piazza romana che milanese, cosa che ha portato ad effetturare il doppiaggio presso due strutture differenti: lo studio Logos per le parti doppiate a Milano e quelle di Roma presso la SEFIT-CDC, con la direzione del doppiaggio affidata rispettivamente a Manenti e Isabella Pasanisi.\nEdizioni home video.\nIn Italia il film \u00e8 stato rilasciato per la prima volta in home video fra il 1993 e il 1994 ad opere della Granata Press. A seguito del fallimento di quest'ultima, nel 1996 fu poi distribuito (insieme alle altre pellicole della saga) da Dynamic Italia, sempre col primo doppiaggio. Fra il 1999 ed il 2000 venne rilasciata la seconda edizione italiana in videocassetta, la quale conteneva vari extra come la versione karaoke delle sigle originali.\nNel 2002 la Dynamic rilasci\u00f2 poi un'edizione DVD del film chiamata \"Memorial Box\". A novembre 2006 la Yamato Video ha rilevato i diritti dei primi quattro film, pubblicandoli per la prima volta in DVD con doppio audio italiano e originale giapponese ."}
{"id": "302452", "revid": "124814534", "url": "https://it.wikipedia.org/wiki?curid=302452", "title": "Alberto Sartoris", "text": "Biografia.\nDopo la sua nascita a Torino, suo padre emigra in Svizzera a Ginevra. Dal 1916 al 1919 studia Architettura alla Scuola delle Belle Arti di Ginevra. Nel 1920 aderisce al Movimento Futurista (fino al 1923). \nFu anche designer, critico d'arte e insegnante. \nNel 1928 \u00e8 uno dei membri fondatori dei CIAM (Congr\u00e8s Internationaux d'Architecture Moderne) con, fra gli altri, Charles-Edouard Jeanneret detto Le Corbusier.\n\u00c8 uno dei membri fondatori, a Losanna nel 1945, della Scuola di Architettura \"Athenaeum\". Scrisse \"Gli Elementi dell'Architettura Funzionale\" nel 1932, che fu riedito pi\u00f9 volte assumendo per ultimo il titolo di \"Encyclop\u00e9die de l'architecture nouvelle\" (1954), divenendo uno dei teorici del Razionalismo italiano.\nDal 1949 al 1953 fonda e dirige a Firenze insieme a Fiamma Vigo la rivista d'arte \"Numero. Arte e letteratura\", pubblicazione poliedrica, dedicata alle nuove avanguardie artistiche italiane e straniere.\nHa contribuito alla fortuna critica delle prime esperienze artistiche razionaliste ed astratte italiane, facendo conoscere in ambito internazionale i lavori degli astrattisti comaschi quali Manlio Rho e Mario Radice.\nAlberto Sartoris ha dato l'insieme dei suoi archivi alla Scuola Politecnica di Losanna (EPFL)."}
{"id": "302455", "revid": "182193", "url": "https://it.wikipedia.org/wiki?curid=302455", "title": "Aleksej Archipovi\u010d Leonov", "text": "Nato nell'allora RSFS Russa \u00e8 stato il primo essere umano a lasciare la sua capsula spaziale per rimanere sospeso liberamente nello spazio, compiendo la prima attivit\u00e0 extraveicolare della storia.\nBiografia.\nLeonov nacque il 30 maggio 1934 a Listvjanka, nell'Oblast' di Kemerovo, e fu l'ottavo di nove figli. Il padre Archip Alekseevi\u010d, proveniente dal governatorato di Or\u00ebl, lavor\u00f2 nelle miniere del Donbass per poi diventare contadino ed allevatore di cavalli. La madre Evdokija Minaevna Sotnikova era invece un'insegnante. Nel 1936 Archip Alekseevi\u010d fu condannato senza processo a due anni di prigione, a causa di un conflitto con il presidente del kolchoz nel quale lavorava. La famiglia si trasfer\u00ec dai parenti a Kemerovo, mentre nel 1939 il padre di Leonov fu riabilitato. \nSin da subito mostr\u00f2 interesse nella meccanica, costruendosi una bicicletta con rottami e scarti, e nell'arte, realizzando durante la Grande Guerra Patriottica schizzi di soldati all'ospedale, ufficiali e scene di battaglia. Nel 1948, la famiglia si trasfer\u00ec a Kaliningrad per il nuovo posto di lavoro del padre. Nel 1953 si diplom\u00f2 alla scuola secondaria e fece richiesta per entrare nell'Accademia d'arte di Riga, nella RSS Lettone, ma non aveva ancora i mezzi per poter vivere fuori dalla citt\u00e0. \nNel 1953, Leonov inizi\u00f2 la carriera militare nella RSS Ucraina presso la scuola dell'aviazione militare sovietica per l'addestramento iniziale dei piloti a Kremen\u010duk. Entr\u00f2 nel del Komsomol e concluse gli studi nel 1955. Successivamente frequent\u00f2 fino al 1957 la scuola di piloti di \u010cuhu\u00efv divenendo pilota di aerei da caccia, e si qualific\u00f2 in seguito come istruttore di paracadutisti dopo aver effettuato pi\u00f9 di 100 salti.\nDal 30 ottobre 1957, Leonov fu pilota del 113\u00ba Stormo da combattimento della Guardia nel distretto militare di Kiev, volando con il caccia Mig-17. Dal 14 dicembre 1959 a marzo 1960, fu pilota senior del 294\u00ba stormo da ricognizione separato nel Gruppo di forze sovietiche in Germania, volando con il MiG-15Rbis. Nel tempo libero, praticava scherma e pallavolo.\nVostok.\nLeonov era tenente dell'aeronautica quando venne selezionato nel 1959 nel cerchio pi\u00f9 ristretto dei piloti aspiranti per l'addestramento da cosmonauti. Insieme ad altri 19 piloti, tra cui Jurij Gagarin, fece parte del primo gruppo di cosmonauti dell'Unione Sovietica selezionati e nominati ufficialmente il 7 marzo 1960, iniziando l'addestramento al cosmodromo di Bajkonur. Inizialmente, Leonov venne considerato come pilota della Vostok 1 ma nel giugno 1963 venne nominato pilota di riserva per Valerij F\u00ebdorovi\u010d Bykovskij per la Vostok 5, nell'ambito di un volo di coppia con la Vostok 6 di Valentina Tere\u0161kova. Pertanto Leonov divenne candidato per una successiva missione della Vostok e, diversamente dagli altri cosmonauti, nel 1964 non inizi\u00f2 l'addestramento con la nuova capsula spaziale Sojuz.\nVoschod.\nNella primavera del 1964 venne deciso che le successive missioni nello spazio sarebbero state eseguite con capsule Vostok appositamente modificate ed ora ufficialmente denominate Voschod. Tale navicella infatti era in grado di trasportare un equipaggio composto fino a tre membri. Il primo volo Voschod 1 venne programmato per trasportare tre scienziati-cosmonauti nello spazio mentre, per il secondo impiego di tale velivolo spaziale, si decise di sperimentare, per la prima volta, che un cosmonauta lasciasse il suo veicolo spaziale. Leonov venne selezionato per la seconda missione assieme a Pavel Ivanovi\u010d Beljaev e a partire dal 15 agosto 1964 segu\u00ec un addestramento particolare per la manovra di uscita dalla capsula spaziale. Il 9 febbraio 1965 venne annunciato e confermato in via del tutto ufficiale la sua selezione quale membro dell'equipaggio di questa missione ed il suo particolare incarico, cio\u00e8 quello di svolgere la prima attivit\u00e0 extraveicolare della storia dell'esplorazione umana nello spazio.\nVoschod 2 venne lanciata il 18 marzo 1965, con equipaggio formato da Leonov e da Beljaev nel ruolo di comandante. Nell'orbita terrestre Leonov fu il primo essere umano nella storia dell'esplorazione spaziale ad uscire da una navicella spaziale per rimanere liberamente sospeso nello spazio: collegato alla capsula spaziale mediante una corda di sicurezza lunga circa 5 metri, rimase per circa 12 minuti (729 secondi) all'esterno della navicella. La \"passeggiata\" comunque rischi\u00f2 di terminare in tragedia: dapprima, all'uscita dalla camera di compensazione (creata per non esporre al vuoto spaziale l'interno della capsula), si trov\u00f2 per qualche secondo ad avvitarsi in maniera incontrollata. Inoltre al momento di tornare a bordo la tuta spaziale Berkut, la prima creata appositamente per supportare un'attivit\u00e0 extraveicolare, si era gonfiata al punto da non permettere il passaggio nello stretto abbaino col portello dell'abitacolo della capsula spaziale. Lo scarico di pressione dall'interno della tuta spaziale fu la soluzione che fece riuscire la manovra e salv\u00f2 la vita di Leonov.\nIl rientro avvenne il 19 marzo 1965 ma a causa di problemi con l'accensione manuale dei retrorazzi frenanti, Voschod 2 atterr\u00f2 in una ostile foresta siberiana, vicino alla cittadina di Solikamsk, a circa 400 chilometri dal punto pianificato per l'atterraggio precedentemente calcolato. Leonov e Beljaev dovettero attendere per ben due giorni vicino alla loro capsula spaziale fino a quando i soccorritori non riuscirono finalmente a raggiungere i due cosmonauti per recuperarli. Terminata con successo tale missione, durata in totale circa 26 ore, Leonov spese un periodo prolungato di viaggi all'estero in qualit\u00e0 di relatore in vari convegni descrivendo la sua storica impresa ed esperienza.\nIl 23 marzo 1965, Leonov fu insignito del titolo di Eroe dell'Unione Sovietica, dell'Ordine di Lenin e della Stella d'oro. Nel 1968 si laure\u00f2 presso l'Accademia di ingegneria aeronautica intitolata a N. E. \u017dukovskij.\nProgramma lunare.\nNel 1968 Leonov inizi\u00f2 l'addestramento per il programma lunare sovietico. I progetti relativi vennero modificati in continuazione, prevedendo un'alternanza di addestramento di gruppi di cosmonauti scelti per eseguire missioni in orbita lunare, come pure per allunaggi effettivi. Leonov fece parte del programma per tutta la sua durata assumendo in ogni caso il ruolo di comandante dei vari equipaggi selezionati. A settembre del 1968 Leonov venne nominato come uno di tre probabili comandanti di un cerchio ristretto scelto per la missione L1, con lo scopo di compiere un sorvolo ravvicinato della Luna a bordo della Sojuz 7K-L1. La sua nomina effettiva per la prima di queste missioni comunque risult\u00f2 ben presto poco probabile. Infatti Leonov perse molta simpatia da parte dei suoi superiori a causa di tre incidenti automobilistici causati dallo stesso nel breve lasso di quattro mesi, uno stile di vita alquanto esagerato e poco conforme agli ideali sovietici e particolarmente a causa di alcune dichiarazioni poco sensate, assolutamente non diplomatiche e non conformi alla volont\u00e0 del regime sovietico effettuate davanti alla stampa ed i media internazionali.\nSiccome gli Stati Uniti d'America erano riusciti con la missione dell'Apollo 8 ad orbitare intorno alla Luna a dicembre del 1968, nonch\u00e9 a luglio del 1969 ad eseguire il primo allunaggio di un essere umano con la missione dell'Apollo 11, cio\u00e8 prima che i Sovietici potessero tentare tali ambiziosi progetti, il programma lunare sovietico venne dichiarato come terminato. Da tale momento in poi tutta l'attivit\u00e0 per successive missioni nello spazio sovietiche inizi\u00f2 a concentrarsi esclusivamente alla programmazione, la costruzione e la messa in orbita di stazioni spaziali.\nSojuz.\nNel 1970, Leonov fu nominato Vice Capo del Centro di addestramento per i cosmonauti. Da settembre 1970, si sottoposto all'addestramento diretto per un volo come comandante dell'equipaggio di riserva nell'ambito del programma della prima stazione orbitale Saljut 1. Il 23 aprile 1971 fu selezionato come comandante del gruppo di riserva della Sojuz 10 e successivamente fu scelto come comandante della missione Sojuz 11. Sulla base del sospetto che il pilota della missione Valerij Kubasov fosse affetto da tubercolosi, tutti i tre membri dell'equipaggio furono sostituiti a soli due giorni prima del lancio previsto. L'equipaggio effettivamente volato nella missione Sojuz 11, cio\u00e8 quello in precedenza nominato come equipaggio di riserva, raggiunse un nuovo record di durata di permanenza nello spazio, ma soffoc\u00f2 durante la fase di rientro in atmosfera terrestre a causa dell'apertura imprevista di una valvola che provoc\u00f2 la rapida depressurizzazione della capsula. Siccome i cosmonauti non indossavano le loro tute spaziali durante questa delicata fase, nessuno dei tre si salv\u00f2.\nLeonov nel frattempo era stato nominato comandante di una successiva missione verso la Saljut 1, insieme con i suoi compagni d'equipaggio Nikolaj Nikolaevi\u010d Rukavi\u0161nikov e P\u00ebtr Ivanovi\u010d Kolodin; ma a seguito dell'incidente della Sojuz 11, tutte le successive missioni vennero cancellate, per la riorganizzazione del programma Sojuz.\nProgramma test Apollo-Sojuz.\nLeonov venne nuovamente nominato comandante per una missione nello spazio, la prima ad essere eseguita come frutto della collaborazione delle due superpotenze Unione Sovietica e Stati Uniti d'America, il famoso programma test Apollo-Sojuz. La preparazione di questo primo progetto internazionale nella storia dell'esplorazione spaziale dur\u00f2 per pi\u00f9 anni e comprendeva diversi viaggi di Leonov negli Stati Uniti con prolungate permanenze alla NASA. Il 15 luglio 1975 avvenne il lancio della Sojuz 19, con a bordo Leonov e l'ingegnere di volo Kubasov. Due giorni pi\u00f9 tardi la capsula spaziale si agganci\u00f2 alla capsula dell'Apollo, equipaggiata dagli astronauti americani Tom Stafford, Vance Brand e Deke Slayton.\nLetteratura e pittura.\nNel 1971 venne pubblicato il suo libro \"Passeggiatore nello spazio\" e nel 1980 \"Uscita nel cosmo\". Nel 2004 scrisse assieme all'astronauta statunitense David Scott (volato su Gemini 8, Apollo 9 ed Apollo 15) \"Due uomini nella Luna\". Inoltre si \u00e8 dedicato alla pittura: tra le prime raffigurazioni a colori dei voli umani nello spazio a colori figurano proprio suoi quadri, disegni e pitture."}
{"id": "302456", "revid": "1573940", "url": "https://it.wikipedia.org/wiki?curid=302456", "title": "Staphylaea", "text": "Staphylaea \u00e8 un genere di molluschi gasteropodi appartenente alla famiglia Cypraeidae.\nTassonomia.\nComprende le seguenti specie:"}
{"id": "302458", "revid": "287204", "url": "https://it.wikipedia.org/wiki?curid=302458", "title": "Orgoglio e pregiudizio (disambigua)", "text": ""}
{"id": "302460", "revid": "2164596", "url": "https://it.wikipedia.org/wiki?curid=302460", "title": "Personaggi de Il libro della giungla", "text": "In questa pagina sono elencati i personaggi, animali e umani, contenuti nelle raccolte di storie \"Il libro della giungla\" e \"Il secondo libro della giungla\" di Rudyard Kipling.\nLe storie di Mowgli.\nAnimali.\nAkela.\nAkela \u00e8 un lupo, capo del branco di lupi di Seeonee, di cui fa parte anche Mowgli. Lupo solitario, dal pelo grigio, simbolo di anzianit\u00e0 e saggezza. Garante della legge del branco, morir\u00e0 in caccia per difendere il popolo libero contro i cani rossi.\nBabbo Lupo.\nBabbo Lupo (\"Father Wolf\") \u00e8 il lupo che ne \"I fratelli di Mowgli\" trova il cucciolo d'uomo e lo salva da Shere Khan. Insieme a Raksha alleva Mowgli con i suoi quattro \"fratelli di tana\", tra cui Fratel Bigio. Dopo questo racconto appare poche volte nella storia. Muore quando Mowgli ha circa 14 anni.\nNell'AGESCI viene consigliato di inventare una storia su Babbo Lupo in caso di utilizzo del nome da parte di un capo, in quanto figura che appare molto poco. Pur essendo un personaggio fortemente positivo, infatti, i capi dei lupetti tendono a non usare il suo nome come pseudonimo perch\u00e9 \u00e8 poco presente nei racconti.\nBabbo Lupo appare nel film di animazione della Disney \"Il libro della giungla\" (1967) con il nome di \"Rama\", che nel libro \u00e8 invece il nome del toro capo della mandria del villaggio che aiuta Mowgli a uccidere Shere Khan. \u00c8 doppiato da Ben Wright nella versione originale e da Luciano De Ambrosis nella versione italiana. Appare anche nella serie animata \"Il libro della giungla\" del 1989 con il nome di \"Alexander\", e muore in una lotta contro Shere Khan; \u00e8 doppiato da Masaru Ikeda nella versione originale e da Orlando Mezzabotta nella versione italiana. Nel film \"Il libro della giungla\", remake del classico del 1967, il personaggio viene rimpiazzato con Akela.\nBagheera.\nBagheera \u00e8 una pantera nera, dotato di grande forza e saggezza. Riscatta Mowgli al consiglio della rupe donando la sua preda, un toro, per permettergli di vivere con il branco, e divenendo cos\u00ec una sua guida nella giungla. Il fatto che sia nato in cattivit\u00e0, e quindi conosca le usanze degli uomini, gli conferisce rispetto e timore da parte degli altri animali della giungla.\nBaloo.\nBaloo \u00e8 un orso ed \u00e8 il maestro della legge di tutti i cuccioli del branco. Dopo aver parlato in favore di Mowgli al consiglio della rupe, ne diviene una guida finch\u00e9 il ragazzo non va a vivere nel mondo degli uomini.\nBattitore grigio.\nBattitore Grigio (in originale \"Gray Tracker\") \u00e8 un lupo, padre di Phao e compagno di Phaona. Viene nominato nel racconto \"I cani rossi\".\nChikai.\nChikai \u00e8 il topo saltatore del Dekkan. Si sa che \u00e8 solito partorire molti figli e che non gode di una buona considerazione da parte degli abitanti della giungla, che lo ritengono solo una facile preda per gli animali carnivori. Per questo nel racconto \"I cani rossi\" Mowgli ne imita lo squittio per schernire i cani rossi, in modo da farli arrabbiare e invogliarli a seguire la sua traccia e non pi\u00f9 quella di Won-tolla.\nChil.\nChil \u00e8 un avvoltoio e il suo ruolo \u00e8 quello di messaggero della giungla. Nelle prime edizioni in inglese era chiamato \"Rann\" ed era un nibbio, pi\u00f9 precisamente, un nibbio bramino indiano, un rapace della famiglia Accipitridae (di cui fanno parte anche gli avvoltoi).\nCobra bianco.\nIl Cobra bianco (\"White Cobra\"), chiamato anche con l'appellativo di \"Cappuccio bianco\" o \"Thuu\" (pronunciato \"t\u00f9u\"), ovvero \"disseccato\", \u00e8 un cobra reale albino che ha il ruolo di guardiano del tesoro della defunta dinastia Guhila nelle Tane fredde. Compare nel racconto \"L'ankus del re\".\nNel racconto concede a Mowgli di vedere il grande tesoro che custodisce, dicendogli che poi lo uccider\u00e0. In realt\u00e0 si scopre che il suo veleno si era seccato, essendo molto vecchio. Mowgli prende quindi dal tesoro un ankus (un bastone con punta ed uncino, utilizzato per pungolare gli elefanti), con pietre preziose incastonate, non badando all'avvertimento del cobra riguardo all'oggetto (\"\u00c8 la Morte! \u00c8 la Morte! \u00c8 la Morte!\"). Alla fine del racconto, dopo aver constatato che il cobra diceva il vero, Mowgli gli restituisce l'ankus, chiamando \"Padre dei Cobra\" il bianco guardiano, in segno di rispetto.\nIl cobra bianco ricorda quando la citt\u00e0 che si ergeva sopra di lui era ancora abitata, cosa che invece Kaa non rammenta (\"Padre di Cobra, qui c'\u00e8 sempre stata solo la Giungla\"). Questo indica che il Cobra possa essere pi\u00f9 vecchio di Kaa, creduto invece la creatura pi\u00f9 antica della Giungla. Dichiara inoltre di essere stato giovane durante il regno di Kurrun Raja, monarca che la \"Kipling Society\" identifica con Kurran Rana, il re di Mewar dal 1621 al 1628.\nFerao.\nFerao \u00e8 un picchio. Compare nel racconto \"La corsa di primavera\" per annunciare la parlata nuova che rappresenta la primavera nella giungla.\nFratel Bigio.\nFratel Bigio \u00e8 un lupo, fratello di tana di Mowgli e uno dei quattro figli di Raksha e di Babbo Lupo (l'unico di cui sia dato al lettore di conoscere il nome). Simbolo di lealt\u00e0 e fedelt\u00e0, \u00e8 sempre accanto a Mowgli nelle sue avventure, tra cui la caccia contro Shere Khan e \"La corsa di primavera\".\nHathi.\nHathi \u00e8 il capo del branco degli elefanti. \u00c8 uno degli animali pi\u00f9 vecchi della giungla e rappresenta l'ordine e la fedelt\u00e0 alla Legge della giungla, preoccupandosi che sia rispettata.\nIkki.\nIkki \u00e8 un porcospino, chiamato \"Ho Igoo\" (pronunciato \"oig\u00f9\") dal popolo dei Gond. Nelle prime edizioni dell'opera il suo nome era \"Sahi\".\nDal palato raffinato, nel racconto \"I fratelli di Mowgli\" viene solamente citato, mentre nel racconto \"Come venne la paura\" fa una breve apparizione battibeccando con Mowgli, il quale finir\u00e0 per cercare di strappargli gli aculei senza successo.\nIkki appare anche \"The Porcupine and the Poison People\", una storia di \"The Third Jungle Book\", libro di Pamela Jekel. Nella storia, Mowgli e Ikki passano il tempo giocando facendosi degli scherzi l'uno con l'altro finch\u00e9 Mowgli non cade in un nido di cobra ostili e Ikki deve cercare aiuto.\nJacala.\nJacala (a volte anche Jakala) \u00e8 un coccodrillo. Viene nominato per la prima volta all'inizio del racconto \"I cani rossi\", dove si narra che Mowgli combatt\u00e9 contro di lui per tutta una lunga notte nelle paludi del Nord e spezz\u00f2 il suo acuminato coltello sulle scaglie del mostro. Fa poi una breve comparsa nell'ultimo episodio, \"La corsa di primavera\", quando il ragazzo, mentre guada la palude, sente il suo muggito, simile a quello di un toro.\nKaa.\nKaa \u00e8 un pitone delle rocce indiano dotato di grande forza e saggezza. \u00c8 uno dei pi\u00f9 fedeli amici di Mowgli, i due vanno spesso a caccia insieme.\nKo.\nKo \u00e8 il corvo che canta la canzone della morte. Appare solo una volta nel racconto \"L'ankus del re\" citato nel passaggio:\nMang.\nMang \u00e8 un pipistrello della specie Pipistrellus coromandra (pipistrello indiano).\nViene citato gi\u00e0 nel \"canto notturno della giungla\" che funge da prologo al primo capitolo, \"I fratelli di Mowgli\", ma fa la sua prima vera apparizione ne \"La caccia di Kaa\". Compare poi nel racconto \"L'invasione della giungla\", quando dopo la morte di Shere Khan, ad opera di Mowgli e con il colpo decisivo di Rama, avverte Akela di quel che avviene nel villaggio.\nMor.\nMor \u00e8 il pavone della giungla che annuncia la primavera con canti e danze ne \"La corsa di primavera\". Viene citato anche in un racconto precedente, \"Il fiore rosso\".\nMysa.\nMysa \u00e8 un bufalo a capo dei bufali selvaggi che appare per la prima volta nel racconto \"Come venne\" \"la paura\", mentre Hathi narra della prima tigre. Indica poi a Mowgli la strada per il villaggio degli uomini nel racconto \"La corsa di primavera\":\nOo.\nOo \u00e8 una tartaruga. Viene citato da Mowgli nell'ultimo racconto, \"La corsa di primavera\", con il seguente passaggio:\nPhao.\nFiglio di Battitore Grigio e Phaona, Phao \u00e8 il fiero lupo che guida il branco nella battaglia contro i cani rossi come capo del branco del Popolo Libero di Seeonee. Diventa capo branco dopo un periodo passato senza alcun capo (da quando Akela manca la preda).\nPhaona.\nPhaona \u00e8 una lupa, madre di Phao e compagna di Battitore Grigio. Viene nominata nel racconto \"I cani rossi\".\nRaksha.\nRaksha \u00e8 una lupa, madre adottiva di Mowgli e compagna di Babbo Lupo. Muore insieme a Babbo Lupo quando Mowgli ha circa 14 anni: il ragazzo sigilla quindi l'ingresso della loro tana con un masso e canta per loro il canto della morte.\nRama.\n\u00c8 un toro a capo della mandria del villaggio pascolata da Mowgli. Sar\u00e0 sotto i suoi zoccoli che morir\u00e0 Shere Khan, la tigre nemica di Mowgli, nel racconto \"La tigre! La tigre!\" (\"Tiger! Tiger!\").\nNel lungometraggio d'animazione della Disney del 1967 \"Il libro della giungla\" Rama \u00e8 invece il nome del lupo padre adottivo di Mowgli (Babbo Lupo).\nShere Khan.\nForte e feroce, Shere Khan \u00e8 una tigre temuta da tutti ed antagonista di Mowgli. Viene ucciso con l'aiuto di Rama.\nTabaqui.\nTabqui \u00e8 uno sciacallo e viene anche chiamato \"Leccapiatti\", a sottolineare la caratterizzazione negativa del personaggio; \u00e8 la spalla e l'araldo di Shere Khan.\nTha.\nTha era il primo degli elefanti e la sua storia viene rivelata nel corso del racconto \"Come venne la paura\" quando Hathi narra il mito della \"creazione della Giungla\". Nel mito viene descritto anche come il creatore della Giungla.\nNella serie animata \"Il libro della giungla\" (\"Jungle Book Sh\u014dnen Mowgli\") del 1989, Tha appare nel ventiduesimo episodio ed \u00e8 doppiato da Masashi Hirose nella versione originale.\nWon-tolla.\nWon-tolla \u00e8 il lupo solitario che vive lontano da ogni branco. Nonostante ci\u00f2 rispetta le leggi del Popolo libero di Seeonee e si unisce a loro per combattere contro i Dhole che avevano ucciso la sua compagna e i suoi tre cuccioli nel racconto \"I cani rossi\".\nWon-tolla, pur essendo solitario rispetta la legge del branco e si unisce a Mowgli e il Popolo libero per combattere i Dhole; per questo pu\u00f2 essere usato come nome dai capi scout nei lupetti. La sua \u00e8 comunque una figura controversa e non del tutto positiva in quanto spesso vengono messi in evidenza pi\u00f9 il suo essere solitario e la sua sete di vendetta che la sua disponibilit\u00e0 ad unirsi ai lupi di Seeonee, e per questo in alcuni branchi l'utilizzo del suo nome \u00e8 sconsigliato. Nello stesso raccontare \"I cani rossi\", dove Won-tolla fa la sua comparsa, \u00e8 spesso consigliato al capo di non mettere in evidenza la sua indole vendicativa, ma solo il fatto che viene accettato per combattere al fianco del branco poich\u00e9 ne segue la legge; allo stesso modo si cerca di non porre l'attenzione sulle scene cruente dello stesso racconto.\nUmani.\nBuldeo.\nBuldeo \u00e8 il pi\u00f9 grande cacciatore del villaggio in cui Mowgli viene adottato da Messua e suo marito; ha un carattere presuntuoso, arrogante e superbo, e diventa nemico di Mowgli che gli contesta le storie sulla giungla che racconta agli altri membri del villaggio per vantarsi.\nKamya.\nKamya \u00e8 un pastorello.\nMessua.\nMessua \u00e8 la donna di un villaggio indiano al quale arriva un giorno Mowgli: insieme a suo marito (l'uomo pi\u00f9 ricco della citt\u00e0) inizialmente credono che si tratti del loro figlio Nathoo, disperso nella giungla anni prima, ma poi scoprono che non \u00e8 cos\u00ec. Ciononostante adottano il bambino, che per\u00f2 passa gran parte del tempo nella giungla, dove ha vissuto fino a quel momento.\nMowgli.\nMowgli \u00e8 un bambino indiano che si perde nella giungla, cacciato dalla tigre Shere Khan. Il bambino viene accudito da una famiglia di lupi, dei quali apprende i comportamenti e le abitudini, e cresce nella giungla aiutato da una serie di animali che condividono le sue avventure.\nNathoo.\nNathoo \u00e8 il figlio perduto di Messua.\nGruppi.\nBandar-log.\nBandar-log \u00e8 il termine usato per descrivere il popolo delle scimmie (nello specifico entelli). Rappresentate come incapaci di rispettare la legge, non sono in grado di organizzarsi e controllarsi. Rapiscono Mowgli e lo tengono prigioniero nelle Tane Fredde finch\u00e9 Baloo, Bagheera e Kaa lo salvano.\nDhole.\nI dhole sono il feroce popolo dei cani rossi del Dekkan, regione confinante con le colline di Seeonee dove vive il branco del Popolo libero. Contrariamente ai lupi del Seeonee, i dhole vivono tra gli anfratti e i crespi invece che le caverne, si muovono in branchi di centinaia, e dispongono di pelo tra le dita, un tratto che suscita il disprezzo dei lupi e di Mowgli. Sono cacciatori silenziosi che abbattono tutto ci\u00f2 che gli ostacola il cammino, e sono temuti anche da Hathi. Secondo certi accademici, \u00e8 probabile che Kipling abbia tratto ispirazione per i dhole leggendo le descrizioni dei cani rossi in \"Thirteen Years Among the Wild Beasts of India\" di George P. Sanderson, e che i dhole siano infatti allegorie della crescente influenza comunista negli Stati Uniti contemporanei, dove Kipling scrisse il libro, in contrasto al popolo libero che sono una visione idealizzata dell'Impero britannico.\nL'etimologia di \"dhole\" \u00e8 incerta. Il suo primo utilizzo stampato fu nel 1808 in un resoconto scritto dal soldato britannico Thomas Williamson, che incontr\u00f2 l'animale nel distretto di Ramgarh, dichiarando che \"dhole\" fosse un nome locale comune. Nel 1827, Charles Hamilton Smith scrisse che la parola derivava da una lingua parlata in \"varie zone dell'oriente\". Due anni dopo, Smith colleg\u00f2 la parola col turco \"deli\" (folle, pazzo), e lo paragon\u00f2 erroneamente coll'anglosassone \"dol\" e l'olandese \"dul\", sebbene questi ultimi due derivano invece dal protogermanico *\"dwalaz\" (stupido, cretino). Richard Lydekker, scrivendo quasi 80 anni dopo, dichiar\u00f2 che la parola non era usata dagli indigeni nell'areale della specie. Secondo il dizionario \"Merriam-Webster\", la parola potrebbe derivare da \"t\u014d\u1e37a\", la parola kannada per lupo.\nEssi appaiono nel racconto \"I cani rossi\" (\"Red Dog\"), dove un branco di circa duecento dhole adulti si reca verso il Seeonee dopo aver esaurito le prede nel Dekkan. La loro prima vittima \u00e8 la famiglia del lupo solitario Won-tolla, che riesce a fuggire ed avvertire il Popolo libero, guidato da Phao e Mowgli. Quest'ultimo rifiuta la proposta di ritirata di Won-tolla, e convince il branco a porre resistenza. Egli organizza un piano per sconfiggerli grazie all'aiuto di Kaa, pensando astutamente a come sfruttare il fiume Waingunga che i cani dovranno passare e le api nere selvatiche (il Piccolo Popolo delle Rocce) che si annidano nelle pareti della gorgia attraverso quale scorre il fiume. Mentre l'esercito del Popolo libero, composto sia da lupi maschi che dalle \"lahinis\", le lupe con cuccioli, aspetta presso le secche della Waingunga, Mowgli rintraccia i dhole e li provoca paragonandoli con topi saltatori e facendo cenni ai loro piedi pelosi. Rifugiandosi in un albero, Mowgli afferra il capobranco e gli taglia la coda, per poi scendere e condurre i dhole verso la gorgia. Protetto da una collana di aglio selvatico che allontana le api, Mowgli si butta nel fiume inseguito dal branco di dhole, che ben presto viene ridotta a met\u00e0 dalle punture delle api e dalle acque torrenziali. I superstiti, esausti ed appesantiti dall'acqua che gli rende fradicie le pellicce, vengono attaccati dai lupi una volta raggiunti le secche. Dopo una lunga battaglia, in cui muoiono quindici maschi, mezza dozzina di \"lahinis\", Won-tolla e il vecchio capobranco Akela, i dhole rimasti ritirano per poi essere sterminati fino all'ultimo dai lupi superstiti.\nPiccolo popolo delle rocce.\nIl Piccolo popolo delle rocce (\"Little People\") \u00e8 il nome delle api nere selvatiche che vivono in tane scavate nella roccia sulle rive del fiume della Waingunga. Conscio dell'aggressivit\u00e0 di queste api, Mowgli le utilizza per decimare il branco dei Dhole prima della battaglia finale nel racconto \"I cani rossi\".\nPopolo libero.\nIl Popolo libero \u00e8 il branco di lupi in cui Mowgli entra a far parte quando viene trovato da neonato da Babbo Lupo e Raksha; cresce imparando la legge della Giungla e vivendo insieme agli altri lupi, cacciando insieme a loro.\nPopolo velenoso.\nIl Popolo velenoso sono i serpenti velenosi.\nSambhur.\nIl Sambhur (a volte anche Sambur) \u00e8 una specie di cervi, citati principalmente (la prima volta nel racconto \"I fratelli di Mowgli\") come preda del branco del Popolo libero e degli altri animali carnivori.\nViene citato anche in alcune canzoni scout, come \"Caccia a Sambhur\" o \"Ulula alla luna\".\nUso nello scautismo.\nNel metodo scout, i capi adulti (e i rover) che prestano servizio all'interno del branco di lupetti assumono un \"nome giungla\", cio\u00e8 il nome di uno dei personaggi positivi che nei racconti de \"Il libro della giungla\" accompagnano Mowgli nelle sue avventure, e vengono chiamati dai lupetti sempre con quel nome, mai con il loro nome vero. Nel loro insieme vengono chiamati \"Vecchi Lupi\" (VVLL), anche se il loro personaggio non \u00e8 effettivamente un lupo, ma un altro tipo di animale.\nIdea originale di B.-P..\nNel \"Manuale dei lupetti\" il fondatore dello scautismo Baden-Powell specifica di usare come nomi dei capi i personaggi principali: Akela come unico capobranco, Baloo e Bagheera come aiuti. Propone inoltre di dare dei nomi giungla anche a qualche lupetto (cita come esempi Fratel Bigio, Sahi e Rikki-tikki-tavi, nonostante quest'ultimo non compaia nelle avventure di Mowgli).\nApplicazione nelle associazioni di lingua italiana.\nNelle principali associazioni attuali di lingua italiana Akela \u00e8 usato come nome del capobranco, mentre Hathi come nome del capogruppo.\nNell'AGESCI e nella FSE i capi dei lupetti possono usare i nomi dei personaggi de \"Le storie di Mowgli\", prendendo per\u00f2 solo quelli positivi. In particolare, il nome di Baloo viene tradizionalmente utilizzato dall'Assistente Ecclesiastico, come gi\u00e0 avveniva nell'ASCI. Inoltre nella sola AGESCI Bagheera viene solitamente usato dall'altro capobranco oltre ad Akela, nei branchi misti dove dunque vige la diarchia. Viene consigliato di inventare una storia su Babbo Lupo in caso di utilizzo del nome da parte di un capo, in quanto figura che appare molto poco.\nNel CNGEI il capobranco prende il nome di Akela, mentre gli aiuti prendono il nome di un personaggio positivo ed \"educativamente significativo\", tra Baloo, Bagheera, Kaa, Raksha, Chil e Fratel Bigio (in ordine di importanza e quindi di priorit\u00e0 di scelta)."}
{"id": "302461", "revid": "599013", "url": "https://it.wikipedia.org/wiki?curid=302461", "title": "Ragione e sentimento (disambigua)", "text": ""}
{"id": "302464", "revid": "438678", "url": "https://it.wikipedia.org/wiki?curid=302464", "title": "Orgoglio e pregiudizio (film 1940)", "text": "\"Orgoglio e pregiudizio (Pride and Prejudice)\" \u00e8 un film del 1940, diretto da Robert Z. Leonard.\nIl soggetto del film, interpretato da Greer Garson nei panni di Elizabeth Bennet e Laurence Olivier nel ruolo di Mr. Darcy, \u00e8 tratto dall'omonimo romanzo di Jane Austen. Tra gli altri interpreti, Maureen O'Sullivan, Edna May Oliver e Ann Rutherford.\nTrama.\nLa signora Bennet e le sue due figlie pi\u00f9 grandi, Jane ed Elizabeth, sono nel negozio di tessuti del villaggio, quando vedono passare una ricca carrozza con a bordo una signora e due gentiluomini. Il passaggio degli sconosciuti provoca una ridda di pettegolezzi: si viene a sapere che uno dei due uomini \u00e8 Mr. Bingley, giovane e ricco londinese che ha affittato la residenza di Netherfield, la signora \u00e8 sua sorella Caroline, l'altro gentiluomo \u00e8 il suo amico Darcy. Il fatto che i due uomini siano entrambi benestanti e scapoli, provoca l'agitazione della signora Bennet, madre di cinque ragazze da maritare. A casa, la signora mette sotto pressione il marito, cercando di spingerlo a invitare il nuovo vicino per instaurare con lui buoni rapporti. Il signor Bennet le rivela che ha gi\u00e0 provveduto.\nAl ballo che viene organizzato in paese e a cui partecipano i nuovi venuti, Elizabeth sente per caso Darcy che trancia giudizi snob sui convenuti e anche su di lei. Un giovane ufficiale, Mr. Wickham, che la invita a ballare, le racconta di come Darcy - che lui conosce dall'infanzia - gli abbia fatto un terribile torto, approfittando della sua posizione di potere. Intanto Jane, la sorella maggiore di Elizabeth, viene corteggiata da Mr. Bingley. Quando si reca a casa del possidente per una visita, la madre praticamente le impone di non usare la carrozza e, invece, di andare a cavallo. Il tempo peggiora rapidamente e, quando la giovane arriva dai Bingley, \u00e8 fradicia e infreddolita. Tanto che viene accolta in casa e messa subito a letto. I Bingley avvisano i Bennet ed Elizabeth viene invitata a restare ad assistere la sorella. Durante il soggiorno a Netherfield, Elizabeth si rende conto che Bingley sembra effettivamente innamorato di Jane: la sorella le confida di ricambiare l'affetto per il giovane, ma si dimostra, altres\u00ec, timida nel manifestargli i suoi sentimenti.\nUn giorno, dai Bennet giunge Mr. Collins: costui \u00e8 il parente pi\u00f9 prossimo della famiglia ed \u00e8 l'erede designato di Mr. Bennet. Per motivi legali, il signor Bennet, alla sua morte, non potr\u00e0 lasciare il patrimonio a un'erede femmina e tutti i beni della famiglia passeranno a Collins. Costui dichiara che ha deciso di prender moglie e che gli sembra giusto sposare una delle cugine. La sua scelta cade su Jane, ma la madre gli rivela che la figlia maggiore \u00e8 praticamente gi\u00e0 promessa, dato che lei immagina di accasarla con Bingley. Collins passa allora a Elizabeth cui si dichiara. La ragazza, che lo trova tronfio e ridicolo nelle sue pretese, lo rifiuta ma trova un'estrema difficolt\u00e0 nel fargli capire che la sua \u00e8 una risposta definitiva e non una maniera di celiare. Alla fine, Collins cede: chieder\u00e0 la mano di Charlotte Lucas, la migliore amica di Elizabeth. Netherfield, intanto, viene abbandonata dai Bingley e da Darcy, senza una parola di spiegazione. Jane \u00e8 affranta nel suo dolore per l'abbandono dell'uomo che ama.\nDopo il matrimonio, Charlotte parte con il marito che lavora per Lady Catherine de Bourgh: Elizabeth viene invitata ad andare a trovare l'amica. A una serata a casa di Lady de Bourgh, la ragazza ritrova Darcy, nipote della nobildonna. Il loro rapporto, che \u00e8 sempre stato piuttosto teso, trova una nuova dimensione nell'ambiente neutro che li ospita. Tanto che, un giorno, Darcy la sorprende dichiarandole di essersi innamorato di lei e la chiede in moglie. Elizabeth, che ha scoperto che \u00e8 stato proprio Darcy la causa della partenza di Bingley, lo accusa di aver provocato l'infelicit\u00e0 della sorella e, in pi\u00f9, riprende pure le accuse di Wickham.\nQuando Elizabeth torna a Longborn, viene a sapere che Lydia, una delle sorelle minori, \u00e8 scappata con Wickham. Darcy la viene a trovare e le confida che, anni prima, sua sorella Giorgiana, una fanciulla di 15 anni, era stata insidiata da Wickham: era stato questo il motivo del suo risentimento nei riguardi dell'ufficiale. Una ragione cos\u00ec privata che lui, ovviamente, non aveva potuto spiegarle. Ormai, Lydia \u00e8 perduta: Wickham non sposer\u00e0 mai la ragazza il cui comportamento getter\u00e0 discredito su tutte le altre sorelle. Quando Darcy la lascia, Elizabeth si rende conto di amarlo. Ma \u00e8 anche convinta che non lo rivedr\u00e0 pi\u00f9.\nMentre la signora Bennet piange sul destino delle sue figlie ormai senza pi\u00f9 alcuna possibilit\u00e0 di potersi maritare, si sente lo scampanell\u00eco di una carrozza: entra in pompa magna, tutta esaltata, Lydia che si presenta insieme a Wickham. L'ufficiale l'ha sposata e la giovane esibisce ora un anello che dimostra il fatto. Il signor Bennet immagina che il matrimonio sia stato possibile per merito di suo fratello che vive a Londra e che lui aveva allertato per andare sulle tracce della figlia perduta. Crede, infatti, che il fratello abbia sborsato una bella cifra per convincere il mascalzone a riparare.\nInvece le cose sono andate in un altro modo: si presenta dai Bennet lady de Bourgh che si chiude a parlare con Elizabeth. La nobildonna vuole sapere se \u00e8 vero che Elizabeth vuole fidanzarsi con il nipote, cui lei ha gi\u00e0 destinato sua figlia. Le rivela, oltretutto, che Darcy ha passato gli ultimi giorni alla ricerca di Whickham. E che, quando l'ha trovato, lo ha pagato profumatamente per accettare le nozze riparatrici. Quando la lady se ne va, arriva Darcy. Finalmente i due innamorati si chiariscono. Anche Bingley \u00e8 tornato e fila d'amore e d'accordo con Jane. Mentre Darcy ed Elizabeth si scambiano un bacio, la signora Bennet spia le sue figlie, congratulandosi con s\u00e9 stessa per avere una figlia gi\u00e0 sposata e due sul punto di farlo, mentre le altre due ragazze cominciano ad avere anch'esse i loro corteggiatori.\nProduzione.\nIl film fu prodotto dalla MGM.\nDistribuzione.\nIl film usc\u00ec in sala il 26 luglio 1940.\nManifesti e locandine.\nLa realizzazione dei manifesti per l'Italia fu affidata al pittore cartellonista Sergio Gargiulo"}
{"id": "302465", "revid": "1573940", "url": "https://it.wikipedia.org/wiki?curid=302465", "title": "Naria", "text": "Naria \u00e8 un genere di molluschi gasteropodi appartenente alla famiglia delle Cipreidi.\nTassonomia.\nComprende le seguenti specie:"}
{"id": "302468", "revid": "79454", "url": "https://it.wikipedia.org/wiki?curid=302468", "title": "Ministero della magia", "text": ""}
{"id": "302473", "revid": "2373", "url": "https://it.wikipedia.org/wiki?curid=302473", "title": "Ostro", "text": ""}
{"id": "302475", "revid": "123470583", "url": "https://it.wikipedia.org/wiki?curid=302475", "title": "Il salmone del dubbio", "text": "Il salmone del dubbio (\"The Salmon of Doubt\") \u00e8 un romanzo incompiuto di Douglas Adams, pubblicato postumo nel 2002; \u00e8 l'ultimo libro dello scrittore.\nStoria.\nComposto dai primi 10 capitoli, rimase incompiuto a causa della scomparsa dello scrittore l'11 maggio 2001; comprende anche varie lettere, articoli e brevi saggi dello stesso. Il materiale relativo fu recuperato dal suo computer e riordinato dopo la sua morte dai suoi curatori editoriali, con la collaborazione di alcuni amici e della moglie.\nSecondo le parole di Adams, il libro avrebbe potuto essere alternativamente un nuovo romanzo della \"Guida galattica per gli autostoppisti\" o di \"Dirk Gently\" (o di entrambi)."}
{"id": "302478", "revid": "2225", "url": "https://it.wikipedia.org/wiki?curid=302478", "title": "Il Salmone del Dubbio", "text": ""}
{"id": "302480", "revid": "2028514", "url": "https://it.wikipedia.org/wiki?curid=302480", "title": "M\u00fasica popular brasileira", "text": "La M\u00fasica popular brasileira (indicata anche con l'acronimo MPB) \u00e8 un genere musicale nato in Brasile a met\u00e0 degli anni '60. \n, ma cambi\u00f2 in fretta, incorporando elementi di varie origini soprattutto grazie alla propensione di molti musicisti a combinare e integrare fra di loro vari generi musicali. Questa diversit\u00e0 \u00e8 spesso vista come uno dei tratti distintivi della MPB. Proprio per questi mischiamenti \u00e8 difficile definirla.\nIl nome MPB pu\u00f2, in certe circostanze, creare confusione perch\u00e9 apparentemente sembra riferirsi a qualsiasi musica popolare brasiliana, ma \u00e8 importante differenziare lo stile musicale della MPB da altri, come il samba, il choro, la bossa nova etc. Sebbene abbiano legami fra loro non sono la stessa cosa. Cos\u00ec come la bossa nova, la MPB fu un tentativo di creare una musica brasiliana \"nazionale\" a partire da stili tradizionali. La MPB ebbe un grande impatto negli anni '60, in gran parte grazie ai vari festival musicali televisivi dell'epoca che furono ispirati e organizzati sulla base del festival di Sanremo.\nLa Jovem Guarda e il Tropicalismo sono movimenti che fanno parte della MPB, ma i tropicalisti finirono con identificarsi di pi\u00f9 a questa etichetta rispetto alla Jovem Guarda a causa delle loro grande uso di miscele tra ritmi nazionali e internazionali.\nCaratteristiche e storia.\nNella cultura musicale brasiliana, forse pi\u00f9 che in altre, una delle caratteristiche tipiche \u00e8 la commistione senza preconcetti tra generi e stili musicali diversi. \n\"Musica Popolare Brasiliana\" e l'acronimo \"MPB\" sono utilizzati con due accezioni leggermente differenti a seconda del contesto e dell'epoca a cui ci si riferisce.\nIn ogni caso, considerata la vastit\u00e0 della tradizione e della cultura musicale brasiliana, nel XX secolo seconda probabilmente solo a quella anglo-americana, \u00e8 stato necessario coniare una etichetta generalista per indicare la musica brasiliana senza dover specificare, cosa peraltro spesso proibitiva, le caratteristiche peculiari di ogni genere o stile, ma sottolinenadone l'origine, il temperamento, il carattere comune.\nLa MPB, nella sua accezione pi\u00f9 vasta, contiene tutte le caratteristiche della musica prettamente popolare che, come tutta la cultura brasiliana, ha tre anime: quella bianca (europea, portoghese), quella nera (africana) e quella indio. Dalla tradizione musicale europea (barocca, rinascimentale, ma anche popolare) la MPB ha ottenuto la melodia e la ricchezza armonica; dalla tradizione degli schiavi neri ha attinto il ritmo e gli strumenti (in particolare dalla religiosit\u00e0 dell'Angola); dalla cultura degli \"indios\" il temperamento e il carattere. Un po' come \u00e8 successo negli Stati Uniti per il jazz, con una vicenda parallela, ma del tutto peculiare.\nNonostante sia definita \"popolare\", la MPB \u00e8 spesso identificata come la musica della \"classe media\". In effetti l'uso dell'identificativo divenne consueto negli anni '50, in epoca di rinascita economica, quando la \"classe media\" o \"borghese\", quasi esclusivamente bianca, iniziava ad imporsi socialmente in Brasile, con un ritardo di qualche decennio rispetto al resto del mondo occidentale. Erano quindi i giovani benestanti, gli studenti universitari, gli stessi che hanno dato vita alla bossa nova, che potevano permettersi di acquistare i dischi, di frequentare i locali dove si suonava la musica pi\u00f9 moderna e che potevano pi\u00f9 facilmente essere influenzati dalla cultura e dalla musica statunitense ed europea.\nMPB, con quel significato, ha il suo momento di splendore negli anni '80, finalmente il lato rock di MPB, con cantanti come Lob\u00e3o e band come Mamonas Assassinas negli anni '90 e Massacration negli anni 2010. Vale la pena menzionare cantanti leggendari come Nelson Ned, Elymar Santos, El\u00edmio Santiago, Latino e Leandro e Leonardo. Coppie come Chit\u00e3ozinho e Xoror\u00f3 e cantanti come Ga\u00facho da Fronteira e S\u00e9rgio Reis hanno plasmato la gente dell'interno del Brasile. Nelle capitali, band come Tit\u00e3s, Paralamas do Sucesso e Jota Quest portano folle ai loro spettacoli fino ad oggi.\nI protagonisti.\nI protagonisti di tutta la musica popolare brasiliana sono comunque i sentimenti e gli stati d'animo quasi viscerali che caratterizzano il carattere del popolo: sono \"tristeza\" (tristezza), \"felicidade\" (felicit\u00e0), \"saudade\" (nostalgia) e \"choro\" (pianto). Nella pi\u00f9 autentica musica brasiliana compare sempre il desiderio di ribellione (tipico di rock) o di amore romantico (tipico delle canzoni europee e americane).\nPercussioni.\nAlcuni degli strumenti musicali a percussione pi\u00f9 usati nei generi di musica brasiliana."}
{"id": "302483", "revid": "1318658", "url": "https://it.wikipedia.org/wiki?curid=302483", "title": "Cephalochordata", "text": "I Cefalocordati (Cephalochordata) sono un piccolo subphylum posto a cavallo fra gli urocordati e i vertebrati, comprendente circa 30 specie in 2 generi, normalmente accomunate dal nome anfiosso. Sono detti anche acranii in quanto privi di cranio a protezione della vescicola encefalica o leptocardii per via della conformazione del cuore.\nTassonomia.\nNel complesso il subphylum comprende circa 25 specie:\nMorfologia.\nSuperficialmente assomigliano a piccoli pesci lanceolati da cui prende il nome il capostipite \"Branchiostoma lanceolatum\" (anfiosso lanceolato), che vive nei mari europei. Vivono infossati nella sabbia con la coda rivolta verso il basso, in zone molto ossigenate, dove si alimentano per filtrazione. Sarebbe difficile immaginare un modello migliore dell'anfiosso per illustrare i caratteri diagnostici dei cordati: notocorda persistente prolungata fino alla testa, cordone nervoso dorsale superiore alla notocorda, fenditure branchiali nella faringe, coda cospicua estesa posteriormente all'ano (postanale). Gran parte della muscolatura dell'anfiosso \u00e8 costituita da miomeri a forma di V (miosetti), blocchi segmentali di origine metamerica di fibre longitudinali, chiaramente visibili sotto l'epidermide sottile, trasparente e monostratificata, separati da setti sottili di tessuto connettivo.\nQuando l'animale nuota o scava gallerie, i miomeri sui lati opposti si contraggono in onde alternate, determinando le ondulazioni laterali. La corda dorsale assicura rigidit\u00e0 lungo l'asse longitudinale e cospicui raggi della pinna dorsale sono in realt\u00e0 organi di immagazzinamento delle riserve energetiche da utilizzare durante i periodi riproduttivi. Presentano andamento metamerico anche gli organi escretori e le gonadi (protonefridi e gonadi seriali). \u00c8 presente una pinna dorsale molto sottile, che funge anche da pinna anale. Nell'alimentazione per filtrazione interviene una bocca preceduta da un vestibolo ectodermico anteriore che convoglia le particelle in sospensione verso i cirri, strutture tentacoliformi selettivi e sensoriali che filtrano le particelle alimentari prima che queste entrino nella bocca; anche il velo, una membrana che circonda la bocca, ha tentacoli che selezionano le particelle.\nAttraverso la bocca, l'acqua entra nella faringe e, mentre questa viene espulsa attraverso le fessure branchiali (sostenute da sinapticole, listarelle di supporto che mantengono beanti le fessure) nell'atrio (cavit\u00e0 atriale simile a quella delle ascidie), le sostanze alimentari vengono trattenute e convogliate al canale alimentare rettilineo che sbocca all'esterno con un ano posteriore. L'atrio, o camera peribranchiale, \u00e8 uno spazio interno piuttosto ampio avente funzione respiratoria, non celomatico, collegato con l'esterno attraverso l'atrioporo, tramite il quale viene espulsa l'acqua in eccesso. \u00c8 presente una sorta di fegato rudimentale, irrorato da un sistema portale epatico avente funzione di digestione ed assorbimento dell'alimento. L'apparato circolatorio \u00e8 chiuso e somiglia a quello dei pesci, non c'\u00e8 cuore ma l'aorta ventrale contrattile e i bulbilli pulsanti provvedono a spingere il sangue dorsalmente convogliandolo nei vasi branchiali. Gli anfiossi sono gli unici cordati ad avere protonefridi solenocitici primitivi, analoghi a quelli dei policheti, che raccolgono il liquido da piccoli sacchi celomatici all'apice delle branchie e versano l'urina nell'atrio. Il sistema circolatorio si compone di un sistema arterioso singolo e di un sistema venoso duplice, con un sistema impari che irrora la coda, il sacco intestinale ed il sistema portale epatico, ed un sistema pari che irrora le gonadi e confluisce nel seno venoso che si immette poi nell'aorta ventrale (areteria). Il sistema nervoso dell'anfiosso comprende nervi che si dipartono dal cordone nervoso principale e sono disposti segmentalmente; non c'\u00e8 cervello n\u00e9 ci sono organi di senso anteriori, ma cellule sensoriali sono presenti sulla superficie del corpo, in particolare nella regione boccale. \nGli anfiossi sono dioici e i loro organi sessuali sono disposti metamericamente; i gameti vengono liberati dall'atrio e la fecondazione \u00e8 esterna; gli anfiossi sono deuterostomi modello, con segmentazione radiale oloblastica (totale-uguale) dello zigote e formazione enterocelica del mesoderma. la segmentazione delle uova oligolecitiche mostra una regolarizzazione precoce dei territori presuntivi (determinazione) che daranno origine alla corda e ai tre foglietti embrionali. La segmentazione \u00e8 assai peculiare: con la neurulazione si forma anche il sistema nervoso ed anche se il celoma \u00e8 enterocelico nei somiti anteriori, subisce una vera e propria cavitazione per schizocelia dai somiti posteriori. I diverticoli celomatici pari vengono chiamati epimero, mesomero ed ipomero, che si fondono ventralmente dando luogo al metacele o cavit\u00e0 generale. La cavit\u00e0 atriale dell'adulto si forma per ripiegatura dei lembi cutanei (pieghe metapleuriche). Si forma un endostilo comparabile a quello dei tunicati e dei petromizonti. La larva cigliata bentonica ed asimmetrica (pi\u00f9 marcatamente nel genere Asimmetrodon) diventa secondariamente planctonica, trascorre parecchi mesi come filtratore, poi ridiscende sul fondo trasformandosi nella forma adulta simmetrica. La specializzazione e le caratteristiche anatomiche degli anfiossi chiariscono che non possono essere considerati vertebrati ancestrali, ma uno stadio precoce dell'evoluzione dei cordati dopo che le larve neoteniche persero lo stadio sessile dal ciclo biologico.\nRiproduzione.\nL'anfiosso presenta riproduzione sessuata, i gameti sono distinti e vengono prodotti dalle gonadi posizionate ventralmente coperte dall'atrio. Al momento della riproduzione, i gameti fuoriescono dall'atrioporo (o poro atriale), questo implica embriogenesi e sviluppo successivo completamente in ambiente marino."}
{"id": "302491", "revid": "438678", "url": "https://it.wikipedia.org/wiki?curid=302491", "title": "Musica popolare brasiliana", "text": ""}
{"id": "302493", "revid": "599013", "url": "https://it.wikipedia.org/wiki?curid=302493", "title": "Mpb", "text": ""}
{"id": "302494", "revid": "124032025", "url": "https://it.wikipedia.org/wiki?curid=302494", "title": "Carlos Moy\u00e1 (tennista)", "text": "Biografia.\n\u00c8 stato legato sentimentalmente alla tennista italiana Flavia Pennetta. Il 7 luglio 2011 si \u00e8 sposato con Carolina Cerezuela, dalla quale ha avuto una figlia, Clara. Il 12 dicembre 2012 \u00e8 nato il secondo figlio, Carlos. Nel 2014 Moya e la moglie sono diventati genitori per la terza volta, avendo generato un'altra femmina, Daniela.\nCarriera.\nHa cominciato a giocare all'et\u00e0 di sei anni. Nel 1996 \u00e8 entrato per la prima volta nella \"top 20\" del ranking ATP e l'anno successivo raggiunge la prima finale del Grande Slam, agli Australian Open dove esce sconfitto per mano di Pete Sampras. Nel 1998 ha vinto il suo primo titolo del Grande Slam sconfiggendo \u00c0lex Corretja nella finale del Roland Garros. Nel 1999, \u00e8 diventato il primo spagnolo a conquistare la vetta del ranking ATP dal 1973.\nMoy\u00e1 ha fatto parte della squadra spagnola che ha vinto la Coppa Davis 2004: nella finale disputata a Siviglia, Moy\u00e1, battendo gli statunitensi Mardy Fish ed Andy Roddick, ha ottenuto due dei tre punti della Spagna contribuendo cos\u00ec in modo decisivo alla seconda vittoria spagnola della Coppa.\nNel 2008 arriva in semifinale al torneo di Chennai sconfitto da Rafael Nadal in tre set 6-7 7-6 7-6 dopo aver sciupato quattro match point nel tie-break del secondo set in una partita giocata ad alto livello durata oltre le quattro ore. All'Open d'Australia esce subito al primo turno. A febbraio arriva in finale al torneo di Costa do Sauipe sconfitto da Nicol\u00e1s Almagro in tre set. Dopo alcune uscite al primo turno, Moy\u00e1 raggiunge i quarti di finale al Master Series di Amburgo sconfitto ancora da Rafael Nadal per 6-1 6-3. Al Roland Garros esce al primo turno. Un infortunio alla spalla gli fece saltare Wimbledon. A luglio raggiunge i quarti di finale al Master Series di Cincinnati sconfitto dal futuro vincitore del torneo Andy Murray in tre set dopo essere stato avanti di un set e di un break.\nIl 14 settembre arriva in finale al torneo di Bucarest dove viene sconfitto da Gilles Simon per 6-3 6-4.\nIl 17 novembre 2010 ha annunciato il suo ritiro dall'attivit\u00e0 agonistica, causato dall'et\u00e0 e da un persistente problema al piede destro (artrosi), per dedicarsi alla sua palestra di Palma di Maiorca, alla sua famiglia e ad altri business legati al mondo dello sport."}
{"id": "302505", "revid": "767487", "url": "https://it.wikipedia.org/wiki?curid=302505", "title": "Il lungo addio (film)", "text": "Il lungo addio (\"The Long Goodbye\") \u00e8 un film noir del 1973, diretto dal regista Robert Altman, tratto dall'omonimo romanzo di Raymond Chandler. Il film annovera attori quali Elliott Gould nel ruolo di Philip Marlowe, Sterling Hayden nei panni di Roger Wade e Mark Rydell nel ruolo del gangster Marty Augustine.\nNel 2008, la rivista Empire ha elencato il film al 357mo posto nei 500 film pi\u00f9 grandi della storia del cinema.\nTrama.\nAll'inizio di una mattina, dopo aver dato da mangiare al suo gatto, l'investigatore privato Philip Marlowe riceve una visita dal suo vicino di casa e amico Terry Lennox, che chiede un passaggio da Los Angeles al confine con il Messico, a Tijuana. Marlowe gli d\u00e0 il passaggio. Al ritorno a casa, Marlowe riceve una visita da due detective della polizia, che accusano Lennox di aver assassinato la sua ricca moglie Sylvia. Marlowe rifiuta di dare loro informazioni, quindi lo arrestano per favoreggiamento. Dopo tre giorni in carcere, la polizia lo libera, perch\u00e9 Lennox si \u00e8 suicidato in Messico.\nMarlowe \u00e8 assunto da Eileen Wade, la moglie di Roger Wade, un romanziere alcolista con il blocco dello scrittore. La donna chiede a Marlowe di trovare suo marito perch\u00e9 \u00e8 preoccupata dalla sua sparizione nonostante sia abituata ai suoi frequenti abbandoni da casa e alla sua propensione al bere. Mentre svolge l'indagine sul signor Wade, Marlowe viene a contatto con cliniche private di disintossicazione per i ricchi alcolisti e tossicodipendenti. Individua e recupera Roger Wade e scopre che i Wades conoscevano i Lennox. Sospetta che ci sia di pi\u00f9 sotto il suicidio di Terry e l'omicidio di Sylvia. Marlowe provoca l'ira del gangster Marty Augustine, che rivuole da Lennox i soldi che gli aveva prestato. Augustine sfregia la sua amante solo per dimostrare cosa potrebbe succedere a Marlowe. Dopo un viaggio in Messico, dove i funzionari confermano i dettagli della morte di Lennox, Marlowe torna alla casa dei Wades, dove c'\u00e8 una festa che si interrompe dopo l'arrivo del Dr.Verringer che dice a Roger di non aver pagato una fattura della clinica di disintossicazione. Pi\u00f9 tardi quella notte, Eileen e Marlowe hanno una conversazione che termina quando Marlowe vede Roger ubriaco vagare nel mare; I due cercano di fermarlo ma egli annega. Eileen confessa che Roger aveva avuto una relazione con Sylvia e potrebbe essere stato lui ad ucciderla. Marlowe lo dice alla polizia, che pensa che il tempo trascorso in clinica da Roger sia stato un alibi. Marlowe visita Augustine, il cui denaro mancante \u00e8 stato restituito. Marlowe vede Eileen in auto che cerca di investirlo. Dopo essere stato in ospedale ritorna in Messico, dove paga i funzionari locali per farsi rivelare la verit\u00e0. Essi confessano di aver stabilito l'apparente suicidio di Terry e rivelano che \u00e8 vivo e vive in una villa messicana. Marlowe si reca alla villa di Terry e parla con questi, che ammette di aver brutalmente ucciso Sylvia, e poi rivela che sta avendo una relazione con Eileen. Inoltre dice Marlowe \u00e8 caduto nelle sue manipolazioni, perch\u00e9 secondo lui \u00e8 \"un perdente nato\". Marlowe allora decide di fare giustizia, sparando mortalmente a Terry. In quell'istante passa Eileen, che sta arrivando per incontrare Terry. Marlowe estrae la sua armonica e passeggia in giro per la strada, suonandola.\nProduzione.\nI produttori Jerry Bick e Elliot Kastner acquistarono i diritti cinematografici del romanzo \"Il lungo addio\" (1953) di Raymond Chandler e strinsero un accordo di produzione con la societ\u00e0 United Artists Distribution. Commissionarono la sceneggiatura a Leigh Brackett - che aveva scritto la sceneggiatura de \"Il grande sonno\" - e chiesero a Howard Hawks e Peter Bogdanovich di dirigerlo; entrambi rifiutarono l'offerta, ma Bogdanovich raccomand\u00f2 di rivolgersi a Robert Altman, il quale inizialmente non si dimostr\u00f2 interessato, almeno fino a quando non gli venne concesso di far entrare nel cast Elliott Gould nei panni di Marlowe, nonostante la scelta originaria dei produttori ricadesse su Robert Mitchum e Lee Marvin. Elliott Gould era allora in un momento piuttosto critico della sua carriera, dato che alcuni dei suoi film non avevano riscosso grande successo, come ad esempio \"A Glimpse of Tiger\" (una produzione fermata dopo soli quattro giorni di riprese), durante il quale si vocifera avesse litigato con la coprotagonista Kim Darby, fatto a cazzotti con il regista Anthony Harvey e sbagliato la recitazione: la conseguenza fu che non lavor\u00f2 per due anni. Il regista aveva tuttavia fiducia nell'attore e convinse il produttore Bick che Gould era adatto per quel personaggio. Prima di dargli la parte, la United Artists volle che Gould si sottoponesse ad un esame medico fisico e psicologico obbligatorio che certificasse la sua sanit\u00e0 mentale.\nIn origine l'amico del regista Dan Blocker (Hoss nel telefilm \"Bonanza\") avrebbe dovuto interpretare Roger Wade, ma mor\u00ec prima di iniziare le riprese; \"Il lungo addio\" venne dedicato alla sua memoria.\nSceneggiatura.\nIl regista Altman bas\u00f2 la sua ricerca per la sceneggiatura sulla raccolta di lettere e appunti \"Raymond Chandler Speaking\", non sul romanzo del 1953 e le fece leggere al team di produzione. Nell'articolo \"Robert Altman: un innovatore americano\" riguardo alla raccolta di lettere afferma: \"Ma Chandler ha usato questo filo per collegare circa 60 saggi quindi per me il vero interesse in Raymond Chandler era legato a tali saggi. Abbiamo ristretto la trama, eliminato la met\u00e0 dei personaggi probabilmente e ho poi usato quello stesso filo per legare un pugno di film.\" Il cambiamento pi\u00f9 significativo effettuato dal regista e dallo sceneggiatore fu il finale della vicenda; al riguardo Brackett afferm\u00f2 che \"Il finale originale, quello del romanzo era piuttosto inconcludente e non piaceva a nessuno di noi quindi abbiamo pensato di discostarci e vedere cosa sarebbe successo\".\nLa storia e la trama dell'adattamento cinematografico del 1973 si discostano notevolmente dal romanzo del 1953; la sceneggiatrice Leigh Brackett si concesse diverse libert\u00e0 narrative relativamente alla storia, alla trama e ai personaggi: il fatto che alla fine della storia Philip Marlowe uccida il suo migliore amico Terry Lennox \u00e8 una delle differenze principali rispetto al romanzo, essendo la vicenda ispirata al copione di \"\" (\"Dirty Harry\", 1971); il padre della milionaria Sylvia Lennox (l'amata di Marlowe) non compare nel film; l'omicidio di Roger Wade nel film \u00e8 un suicidio e il gangster Marty Augustine e tutta la sua storia \u00e8 una invenzione appositamente pensata per il film.\nLa scena finale ha una notevole somiglianza con la scena finale de \"Il terzo uomo\", cos\u00ec come il discorso finale di Terry Lennox ha una grande somiglianza con l'orologio a cuc\u00f9 di Orson Welles trasportato nel \"Terzo uomo\".\nCosa sia veramente il cosiddetto \"lungo addio\" \u00e8 difficile stabilirlo. Potrebbe essere quello a Terry Lennox, o potrebbe essere quello all'intero genere di film con detective.\nFotografia.\nPer le caratteristiche della storia, l'effetto psicologico del dislocamento culturale, il mondo californiano de \"Il lungo addio\" spesso \u00e8 poco brillante e scialbo, i colori sono deboli; il regista Altman e il cineasta Vilmos Zsigmond ottennero questo effetto con un negativo parzialmente esposto e utilizzando riprese attraverso finestre, gabbiette ecc.\nColonna sonora.\nLa colonna sonora del film consiste in due canzoni, la prima \"Urr\u00e0 per Hollywood\" e un'altra intitolata \"Il lungo addio\". Ogni volta che si sente \"Il lungo addio\" c'\u00e8 una variazione nel tema composto da John Williams.\nAccoglienza.\nCritica.\n\"Il lungo addio\" \u00e8 una satira degli stereotipi hollywoodiani, si apre e si chiude con la versione originale della canzone \"Hooray for Hollywood\" (1937) definendo l'atmosfera, il tempo e il luogo con un'immagine della vecchia architettura delle colline hollywoodiane, spostandosi poi su un Philip Marlowe, investigatore privato, vestito e addormentato negli anni 1970. \"Rip van Marlowe\" \u00e8 quello che rimane di un cavaliere errante degli anni 1940 trapiantato nel mondo contemporaneo degli anni 1970. Nel corso della storia, durante un interrogatorio della polizia, Marlowe stesso allude allo stacco culturale chiedendo, mentre fuma una sigaretta \"Questo \u00e8 il posto in cui dovrei stare? Cos'\u00e8 tutto questo?\" e l'altro replica: \"Stai zitto, sono io a fare le domande!\"; nella California salutista Marlowe si accende una sigaretta in ogni scena, unico fumatore tra tutti i personaggi.\nLe critiche iniziali del film furono eterogenee e al botteghino il film non guadagn\u00f2 molto, complice il fatto che rispetto al racconto cambiavano parecchie cose. \"Sight and Sound\" e \"The Film Quarterly\" attaccarono in maniera eccessiva il personaggio interpretato da Gould, Marlowe, sostenendo che \"una sola interpretazione non pu\u00f2 fare satira o distruggere un'icona fino a quando non si crea un'altra di queste interpretazioni\". Alcuni critici obiettarono il fatto che un Marlowe degli anni 1970, sentendosi tradito, avrebbe ucciso il suo amico alla fine del film. Ad Altman piacque il nuovo finale cos\u00ec tanto che egli insistette su una clausola nel contratto che garantiva che la fine non sarebbe stata cambiata durante la post-produzione o il montaggio. Altri critici lo compararono in maniera positiva rispetto ad altri film di Altman. Una recensione del film nel \"New York Times\" diceva:\nCon il tempo, \"Il lungo addio\" fu accettato pi\u00f9 ampiamente e rivalutato da alcuni critici come il capolavoro di Altman.\nIl film fu analizzato dal critico Roger Ebert alla Conferenza sull'Economia Mondiale a Boulder, in Colorado del 2006 come fonte per alcune sue analisi sul cinema.\nEdizioni.\nPrima dell'uscita del DVD, in Italia circolava una versione non integrale. Essa, infatti, differiva leggermente da quella internazionale, essendo state tagliate alcune brevi scene all'epoca dell'uscita del film nei cinema italiani. Si noti, oltretutto, che nei passaggi televisivi veniva trasmessa una versione censurata. La versione internazionale \u00e8 ora recuperabile nel DVD della MGM: per l'occasione sono state inserite le scene inedite in Italia e doppiate con nuove voci.\nPremi e riconoscimenti.\nNational Society of Film Critics Award alla miglior fotografia"}
{"id": "302511", "revid": "547034", "url": "https://it.wikipedia.org/wiki?curid=302511", "title": "Inchiostro ferrogallico", "text": "L'inchiostro ferrogallico \u00e8 un tipo di inchiostro nero generalmente a base acquosa.\nQuest'inchiostro penetra profondamente nelle fibre della carta, risultando quasi indelebile. Per la facilit\u00e0 di produzione ed il suo costo ridotto \u00e8 stato utilizzato sino all'inizio del XX secolo.\nPreparazione e propriet\u00e0.\nLa colorazione dell'inchiostro \u00e8 dovuta al suo principale componente, il gallato di ferro, ottenuto dalla reazione di un generico tannino con un sale ferroso.\nQuando la reazione avviene con le componenti di tannini e sale metallico nel rapporto molare di 4:1 tutto il ferro viene complessato dal tannino producendo cos\u00ec un inchiostro chimicamente stabile dove il gallato di ferro si comporta come un pigmento.\nIn queste condizioni tuttavia la reazione avviene con una certa lentezza ed occorre tempo perch\u00e9 la reazione si svolga completamente. Quindi se l'inchiostro era usato subito dopo la sua preparazione si comportava in realt\u00e0 da colorante divenendo cos\u00ec indelebile. Inoltre, a quelle proporzioni occorreva qualche secondo di esposizione all'aria per ottenere la completa ossidazione (e relativo annerimento) del ferro nel composto.\nPer questa ragione si tendeva ad aggiungere un eccesso di sale metallico che, se da una parte rendeva immediato l'annerimento dell'inchiostro, dall'altra parte rendeva instabile il composto facendogli acquistare spiccate propriet\u00e0 ossidanti. \nBisogna inoltre ricordare che mentre il colore dell'inchiostro si manteneva nero per periodi di svariati anni, in seguito, avvenuta l'ossidazione di tutto il ferro in eccesso del composto si verificava un viraggio di colore verso il marrone pi\u00f9 o meno scuro.\nInfine si accenna al fatto che le reazioni sopra descritte, sinergicamente alle propriet\u00e0 acide dell'inchiostro ferrogallico possono portare anche al deterioramento della cellulosa della carta del supporto.\nStoria ed impiego.\nStoricamente si otteneva mescolando, in varie proporzioni, un infuso di \"galle\", escrescenze ricche di tannini che si sviluppano su alcuni alberi (per esempio la \"gallozza\" della quercia), vetriolo verde (solfato ferroso) e gomma arabica (quest'ultima era usata come addensante per mantenere in sospensione il gallato di ferro).\nEsistono cenni dell'utilizzo dell'inchiostro ferrogallico fin dall'et\u00e0 romana. Nel papiro di Leida e nel papiro di Stoccolma sono conservate le pi\u00f9 antiche ricette greche per la sua preparazione. \nNel Medioevo ebbe una grande diffusione anche se la prima ricetta latina nota \u00e8 contenuta nel trattato di Teofilo. Il suo uso in Occidente fu quasi universale e infatti esistono moltissime ricette a partire dal XV secolo. \nL'inchiostro ferrogallico \u00e8 stato utilizzato per la scrittura di un'enorme quantit\u00e0 di documenti manoscritti.\nNella sua formulazione a base acquosa \u00e8 stato usato anche per la stampa di xilografie.&lt;br&gt;\nCon l'introduzione della stampa tipografica si ebbero problemi di applicazione in quanto, essendo a base acquosa, non si depositava uniformemente sulle matrici metalliche. Johannes Gutenberg dovette quindi ricorrerere all'uso di oli che inizialmente erano addizionati all'inchiostro ferrogallico.\nLe sue propriet\u00e0 di relativa indelebilit\u00e0 lo resero di uso universale anche come \u201cinchiostro di sicurezza\u201d a causa della oggettiva difficolt\u00e0 di eliminarlo totalmente dal supporto scrittorio anche tramite abrasione. La scoperta del potere sbiancante del cloro nel XVIII secolo permise di intervenire (seppure solo temporaneamente) sugli inchiostri ferrogallici che diventavano trasparenti a causa dell'azione riducente sul ferro del composto.\nPer ovviare a quest'inconveniente la ditta Lehonardi mise a punto una formulazione per un inchiostro di sicurezza che accoppiava le propriet\u00e0 del gallato di ferro a quelle di coloranti attivi in ambiente acido.\nLa diffusione di questo inchiostro nell'uso comune si ridusse fino a scomparire con l'introduzione di inchiostri di china (basati su pigmenti quindi) che non danneggiavano i pennini all'inizio del XX secolo e poi delle penne a sfera che impiegano un inchiostro grasso simile a quello tipografico."}
{"id": "302514", "revid": "59976", "url": "https://it.wikipedia.org/wiki?curid=302514", "title": "Milan Internet Exchange", "text": ""}
{"id": "302525", "revid": "1318658", "url": "https://it.wikipedia.org/wiki?curid=302525", "title": "Espresso Sera", "text": "Espresso Sera era un quotidiano italiano del pomeriggio pubblicato a Catania.\nStoria.\nEdito dalla Societ\u00e0 Editrice Meridionale (SEM) di propriet\u00e0 di Domenico Sanfilippo e Salvatore Puglisi Cosentino, i quali detenevano il 50% ciascuno delle quote societarie, il primo numero venne dato alle stampe il 5 aprile 1956; diretto dapprima da Girolamo Damigella e in seguito da Giuseppe Simili, veniva stampato nello stabilimento in via Santa Maria del Rosario 26, a Catania.\nQuotidiano del pomeriggio, prese il posto di un altro storico giornale catanese dello stesso tipo, \"Ultimissime\" diretto da Chino Alessi, che aveva chiuso i battenti poco tempo prima e annualmente registrava una tiratura media di circa 18.000 copie.\nVerso met\u00e0 anni 1960 la testata venne rilevata per intero da Sanfilippo, e dal 1968 le sue copie furono stampate presso la sede del quotidiano \"La Sicilia\" in viale Odorico da Pordenone 50, sulla circumvallazione del capoluogo etneo. Dal 1967 assunse come sottotitolo \"Corriere di Sicilia\", che dal 1980 venne aggiunto al titolo che divenne cos\u00ec \"Espresso Sera - Corriere di Sicilia\". Cess\u00f2 le pubblicazioni nel 1993.\nPer l\"Espresso Sera\" lavorarono tra gli altri Giuseppe Fava, Domenico Tempio, Giuseppe Vecchio, Giuseppe Lazzaro Danzuso, Nino Milazzo, Santi Corvaja e Carmelo Barbuto; del quotidiano, Fava fu capocronista dal 1956 al 1978."}
{"id": "302529", "revid": "1745361", "url": "https://it.wikipedia.org/wiki?curid=302529", "title": "Scompenso adolescenziale", "text": "Con l'espressione scompenso adolescenziale si comprende una serie di manifestazioni di disturbo del comportamento in una persona in et\u00e0 adolescenziale, che emergono in modo pi\u00f9 o meno improvviso a rompere un equilibrio precedente, personale e familiare, e comportano l'interruzione o il sovvertimento delle abitudini e routine di vita fino ad allora perduranti.\nSia l'adolescente in questione che i familiari, specie i genitori o coloro che ne svolgono le funzioni, sono coinvolti in una crisi funzionale della loro vita affettivo-relazionale, che ne pu\u00f2 mettere in difficolt\u00e0 la resistenza emotiva e la capacit\u00e0 di affrontare la situazione.\nIn base alla tipologia di difficolt\u00e0, ed alle eventuali problematiche psicologiche causali, il disagio dell'adolescente pu\u00f2 portare ad interrompere la frequenza scolastica, i contatti e le attivit\u00e0 extrascolastiche ed extrafamiliari; nei casi pi\u00f9 seri le manifestazioni del disagio possono alterare il ritmo del sonno, lo stato mentale, le percezioni, le relazioni e le comunicazioni e i comportamenti, a seconda delle forme che lo scompenso pu\u00f2 prendere. Interventi psicologico-clinici o psicoterapeutici possono essere finalizzati sia a supportare l'adolescente, che il suo nucleo familiare.\nNei casi pi\u00f9 gravi, in cui l'aspetto psicopatologico diviene rilevante, pu\u00f2 assumere forme di necessit\u00e0 di intervento in urgenza di un servizio di neuropsichiatria infantile."}
{"id": "302531", "revid": "599013", "url": "https://it.wikipedia.org/wiki?curid=302531", "title": "Ixp", "text": ""}
{"id": "302532", "revid": "958185", "url": "https://it.wikipedia.org/wiki?curid=302532", "title": "NAP", "text": ""}
{"id": "302547", "revid": "300067", "url": "https://it.wikipedia.org/wiki?curid=302547", "title": "Luisa", "text": "Origine e diffusione.\nSi tratta di una forma femminile di Luigi, un nome di origine germanica il cui significato \u00e8 generalmente interpretato come \"famoso guerriero\".\n\u00c8 un nome piuttosto recente nell'onomastica italiana, adattato dal francese \"Louise\"; si tratta quindi di una forma allotropa di Luigia, a cui \u00e8 generalmente preferito e di cui \u00e8 ben pi\u00f9 diffuso, anche grazie al culto verso santa Luisa di Marillac e al successo dell'opera di Giuseppe Verdi \"Luisa Miller\". Su scala generale, \u00e8 stato uno dei nomi femminili pi\u00f9 diffusi in Italia nel secondo dopoguerra.\nOnomastico.\nL'onomastico si festeggia generalmente il 15 marzo in ricordo di santa Luisa di Marillac, vedova Le Gras, fondatrice, insieme a san Vincenzo de' Paoli, delle Figlie della Carit\u00e0. Con questo nome si ricordano anche, alle date seguenti:\nAlternativamente, pu\u00f2 anche essere festeggiato lo stesso giorno di Luigi."}
{"id": "302548", "revid": "34807", "url": "https://it.wikipedia.org/wiki?curid=302548", "title": "Punto di interscambio", "text": ""}
{"id": "302552", "revid": "536103", "url": "https://it.wikipedia.org/wiki?curid=302552", "title": "Erich Hartmann (militare)", "text": "Abbatt\u00e9 infatti nello spazio di quasi tre anni un totale di 352 aerei nemici, di cui 345 sovietici, in 825 combattimenti aerei e 1\u00a0404 missioni di guerra effettuate durante la seconda guerra mondiale, prestando servizio nella Luftwaffe, l'aeronautica militare tedesca. Hartmann, che vol\u00f2 sempre su caccia Messerschmitt Bf 109 e non perse mai un gregario, fu anche il miglior pilota tedesco del fronte orientale nonch\u00e9 il primo a raggiungere in successione le 300 e le 350 vittorie. Fu costretto ad atterrare o a lanciarsi dall'aereo per quattordici volte.\nBiografia.\nInfanzia e arruolamento.\nErich Hartmann nacque a Weissach, nel Baden-W\u00fcrttemberg, il 19 aprile 1922 da Alfred Hartmann, medico, ed Elisabeth Machtholf, che un anno dopo partor\u00ec un altro figlio, chiamato Alfred come il padre. Nel 1925, vista la difficolt\u00e0 del capofamiglia di esercitare la professione medica in Germania, la famiglia si trasfer\u00ec in Cina, dove Alfred apr\u00ec un ambulatorio a Changsha. I disordini che mettevano a rischio la sicurezza degli occidentali convinsero per\u00f2 la famiglia a ritornare in patria. Il padre di Erich riusc\u00ec a fare il medico, mentre la madre, pilota d'aereo, trasmise la passione al figlio pi\u00f9 grande che, a 14 anni, ottenne il brevetto di pilota d'aliante.\nFinita la scuola media superiore nell'aprile 1940, Erich Hartmann si arruol\u00f2 nella Luftwaffe (l'aeronautica militare tedesca) e il 15 ottobre dello stesso anno venne assegnato al Flieger-Ausbildung-Regiment 10, un reparto di addestramento stanziato a Neukuhren (Prussia Orientale). Trasferito nel marzo 1941 alla Luftkriegsschule 2 (2\u00aa scuola di guerra aerea) a Berlino-Gatow, segu\u00ec il corso di formazione per piloti di velivoli a motore e, grazie alle sue abilit\u00e0 nel volo a vela, gli venne permesso di effettuare il primo volo da solo dopo 74 voli addestrativi. Assegnato alla specialit\u00e0 della caccia, il 15 ottobre inizi\u00f2 il corso dedicato che fin\u00ec il 31 gennaio 1942, quindi pass\u00f2 alla Jagdfliegerschule 2 (2\u00aa scuola di caccia aerea) di Zerbst/Anhalt dove il 31 marzo 1942 fu promosso \"Leutnant\" (sottotenente). Con questo grado pass\u00f2 il 20 agosto alle dipendenze dell'Erg\u00e4nzungs-Jagdgruppe Ost (gruppo complementare caccia est) di base a Gleiwitz.\nAl fronte orientale.\nIl 10 ottobre 1942 Hartmann raggiunse la sua prima unit\u00e0, la 7\u00aa Staffel del III Gruppe del Jagdgeschwader 52 (7./III./JG 52 \u2013 7\u00aa squadriglia del III gruppo del 52\u00ba stormo caccia), impegnata sul fronte orientale contro l'Unione Sovietica. In questo periodo, a causa della sua giovane et\u00e0 e del suo viso da fanciullo, venne soprannominato \"Bubi\" (\"ragazzino\" in tedesco); pare che il soprannome gli fu attribuito dagli assi Walter Krupinski o Alfred Grislawski, quest'ultimo tra l'altro, assieme ai colleghi Josef Zwernemann ed Edmund Ro\u00dfmann, tutore e mentore di Hartmann durante i suoi primi giorni nel JG 52. Il giovane pilota del Baden-W\u00fcrttemberg ottenne la sua prima vittoria il 5 novembre 1942 a bordo di un caccia Messerschmitt Bf 109G abbattendo sopra Digora un Ilyushin Il-2 del 7\u00ba Reggimento aereo d'attacco della Guardia che, esplodendo, danneggi\u00f2 anche il suo aereo costringendolo ad atterrare col carrello d'atterraggio chiuso. Hartmann dovette attendere il 27 gennaio 1943 per segnare la sua seconda vittoria, ottenuta nei cieli di Armavir contro un caccia MiG-3. Altri successi tardarono ad arrivare: dopo cento missioni aveva ottenuto solo sette vittorie. La sua abilit\u00e0, per\u00f2, cresceva gradualmente, grazie agli insegnamenti del suo \"Rottenf\u00fchrer\" (capo di una formazione di due caccia), l'asso Edmund Ro\u00dfmann. Fu proprio Ro\u00dfmann \u2013 che era stato ferito a un braccio e quindi non poteva impegnarsi in violenti combattimenti manovrati ma prediligeva il tiro a lunga distanza e gli attacchi di sorpresa \u2013 a insegnargli a sapersi trattenere e valutare bene la situazione prima di attaccare. Nel marzo 1943, la sua bravura gli valse la nomina ad aiutante (con compiti amministrativi) del nuovo comandante della 7./JG 52, Walter Krupinski.\nNell'aprile 1943 venne nominato Rottenf\u00fchrer, e il 30 del mese, nel corso della sua 120\u00aa sortita, riport\u00f2 la decima e undicesima vittoria ai danni di due LaGG-3 sulla penisola di Taman'. Il 25 maggio effettu\u00f2 con il suo Bf 109G-4 (W.Nr. 14997) un atterraggio forzato dopo essere entrato in collisione con un LaGG-3; segu\u00ec un periodo di licenza terminato a fine giugno. Nel luglio 1943 aveva svolto duecento missioni e durante la battaglia di Kursk consegu\u00ec quindici vittorie in quattro giorni: quattro il giorno 5, sette il giorno 7 e altre quattro il giorno 8. Alla fine di luglio le sue vittorie totali erano 46, diversamente quantificate da altre fonti in 42 o 34. In quello stesso mese, Hartmann fu nominato dal suo comandante di gruppo (\"Gruppenkommandeur\") G\u00fcnther Rall comandante \"ad interim\" della propria squadriglia (\"Staffelkapit\u00e4n\"), la 7\u00aa del JG 52, in attesa del ritorno del ferito Krupinski. Nelle successive cento missioni, svolte in due mesi, ottenne altre sessantuno vittorie, nonostante il 20 agosto, dopo la 90\u00aa vittoria (la 50\u00aa era arrivata il 3 agosto) dovette atterrare con il suo Bf 109G-6 (W.Nr. 20485) in territorio sovietico, dove fu preso prigioniero. Poche ore dopo, fingendosi ferito, riusc\u00ec con uno stratagemma a fuggire facendo ritorno al JG 52 due giorni dopo.\nCon il crescere della sua abilit\u00e0 di pilota e di combattente, il numero degli aerei abbattuti inizi\u00f2 ad aumentare rapidamente. Il 2 settembre divenne \"Staffelkapit\u00e4n\" della 9./JG 52. Il 19 abbatt\u00e9 due LaGG per la sua 96\u00aa e 97\u00aa vittoria mentre la centesima vittoria fu conseguita il 20 settembre 1943 quando fece precipitare tre Lavochkin La-5 e un P-39. Quasi un mese dopo, il 29 ottobre, gli venne conferita la Croce di Cavaliere per essere arrivato a quota 148 vittorie, numero salito a 150 il 13 dicembre sopra Apostolovo contro un La-5. Il 2 marzo 1944, dopo che il 26 febbraio aveva abbattuto dieci aerei nemici sopra Kropyvnyc'kyj superando i duecento abbattimenti al suo attivo, fu decorato con le foglie di quercia da aggiungere alla Croce di Cavaliere. Prima della ritirata tedesca dalla Crimea, Hartmann riusc\u00ec ad abbattere due LaGG l'8 maggio, poi, con a bordo due meccanici, lasci\u00f2 con il suo Bf 109G la base di Cherson.\nIl 9./JG 52 arretr\u00f2 quindi in Romania per difendere le industrie petrolifere locali e qui, per la prima volta, Hartmann incontr\u00f2 aerei statunitensi, appartenenti alla Fifteenth Air Force (15\u00aa forza aerea). In due combattimenti, riusc\u00ec ad abbattere cinque P-51 Mustang, ma per altre fonti i Mustang abbattuti furono sette od otto (quattro su Ploie\u0219ti, tre il 23 giugno e un altro il giorno successivo) se non addirittura uno solo fatto precipitare il 24 giugno. I sovietici - che lo avevano soprannominato \"Diavolo nero\" - restavano comunque i suoi principali avversari e il 18 luglio 1944 - pochi giorni dopo aver ricevuto le spade incrociate per la Croce di Cavaliere ed essere stato promosso \"Oberleutnant\" (tenente) - fu il quarto pilota nella storia a raggiungere quota 250 aerei abbattuti. Altre fonti riportano invece che tale numero di vittorie fu raggiunto il 4 giugno grazie all'abbattimento di sette aerei avversari. Fu quindi destinato a incarichi a terra dal comandante in capo della Luftwaffe Hermann G\u00f6ring che temeva le ripercussioni propagandistiche causate dall'eventuale morte di un famoso asso come Hartmann. Nonostante queste preoccupazioni Hartmann riusc\u00ec a farsi assegnare nuovamente a un reparto di volo. In seguito, accumulando ben settantotto vittorie in quattro settimane, il 24 o 25 agosto 1944 raggiunse le trecento vittorie aeree pilotando un Bf 109G-6 e ottenne, il 26 agosto, l'aggiunta al fermaglio della Croce di Cavaliere, i diamanti, onorificenza effettuata direttamente da Hitler nella cosiddetta \"tana del lupo\". Uno dei soli ventisette militari della Wehrmacht a ricevere questa prestigiosa decorazione.\nPer Hartmann segu\u00ec un periodo in licenza durante il quale spos\u00f2 la sua fidanzata Ursula P\u00e4tsch. Testimoni al matrimonio furono gli assi Gerhard Barkhorn e Wilhelm Batz. Tornato al fronte nell'ottobre 1944, fu nominato comandante \"ad interim\" del II./JG 52, ma in pratica volava come caposquadriglia della 7\u00aa o 4\u00aa Squadriglia sui cieli ungheresi prima e cechi poi. Dal 1\u00ba al 14 febbraio 1945 fu comandante \"ad interim\" del I./JG 53, diventando il 15 del mese a tutti gli effetti comandante del I./JG 52. Le sue vittorie erano in quel momento 337, l'ultima ottenuta il 4 febbraio contro uno Yakovlev Yak-9. Nel marzo 1945 venne inviato a Lechfeld per addestrarsi con i nuovi e rivoluzionari jet Messerschmitt Me 262, tuttavia declin\u00f2 l'invito del \"Generalleutnant\" (generale di divisione aerea) Adolf Galland di unirsi alla sua unit\u00e0 di assi equipaggiata con gli Me 262, lo Jagdverband 44, e torn\u00f2 al JG 52. Il 17 aprile 1945 Hartmann fu il primo pilota al mondo a conseguire le 350 vittorie, e poco tempo dopo fu promosso \"Major\" (maggiore).\nL'8 maggio 1945, in volo su un Bf 109G-14 per individuare forze sovietiche, avvist\u00f2 un caccia Yak-11 o Yak-9 su Br\u00fcnn, che stava compiendo delle acrobazie, e lo abbatt\u00e9. Fu la sua ultima vittoria, numero 352, e anche l'ultima della Luftwaffe nel corso del conflitto: quando atterr\u00f2 a Deutschbrod alle 09:20 infatti apprese che la Germania si era arresa. Il comandante dell'VIII. Fliegerkorps (VIII corpo aereo) generale Hans Seidemann ordin\u00f2 al capo-stormo (\"Geschwaderkommodore\", in questo caso del JG 52) Hermann Graf e ad Hartmann di arrendersi ai britannici a Dortmund, ma i due assi ignorarono l'ordine per non abbandonare i loro commilitoni del centro di comando e del I./JG 52, perci\u00f2 si arresero alla 90\u00aa divisione di fanteria statunitense che, nella seconda met\u00e0 di maggio, li consegn\u00f2 ai sovietici. Hartmann aveva compiuto 1\u00a0404 missioni di combattimento.\nGrande esperto dei combattimenti aerei e maestro della tattica del \"mordi e fuggi\", Hartmann abbatt\u00e9 su un totale record di 352 aerei ben 260 caccia, tra cui sette P-51 Mustang statunitensi (ne aveva abbattuti altri due nell'aprile 1945). Riusc\u00ec ad abbattere ben undici aerei in un giorno solo, di cui quattro in un'unica missione, ma dovette compiere dodici atterraggi d'emergenza, anche se soltanto due dopo combattimenti aerei. Vol\u00f2 per tutta la guerra sul caccia Messerschmitt Bf 109.\nDopoguerra.\nNel 1949, durante la prigionia, Hartmann venne accusato dai sovietici di crimini di guerra e condannato a venticinque anni di lavori forzati con l'accusa di \"aver sabotato lo sforzo bellico sovietico\". Venne liberato e rimpatriato il 10 ottobre 1955 grazie al miglioramento dei rapporti tra URSS e Germania Ovest in seguito a una visita a Mosca del cancelliere Konrad Adenauer.\nTornato ad abitare con la moglie Ursula P\u00e4tsch che lo aveva aspettato (un'altra fonte invece riporta che i due si sposarono in questo momento), Hartmann entr\u00f2 nella rinata Luftwaffe ricoprendo, tra gli altri incarichi, il ruolo di comandante del Jagdgeschwader 71 (la prima unit\u00e0 della Germania Federale equipaggiata con caccia a reazione) volando quindi sui Canadair Sabre prima e sui Lockheed F-104 Starfighter poi; proprio l'esperienza negativa su questo aereo, causa di non pochi incidenti mortali di volo, lo mise in contrasto con i suoi superiori che ne rallentarono l'avanzamento di grado. Vista la situazione, l'asso tedesco si conged\u00f2 il 30 settembre 1970, a soli 48 anni di et\u00e0, con il grado di \"Oberst\" (colonnello). Fece comunque in tempo durante il suo servizio post-bellico a fare numerosi viaggi negli Stati Uniti, dove fu addestrato a volare su mezzi dell'aviazione militare statunitense.\nNei panni da civile fu istruttore di volo dal 1971 al 1974 a Hangelar, vicino a Bonn, evitando il pi\u00f9 possibile apparizioni in pubblico. Erich Hartmann mor\u00ec il 20 settembre 1993, all'et\u00e0 di 71 anni, a Weil im Sch\u00f6nbuch. La Russia lo prosciolse dalle accuse di crimini di guerra solo nel 1997."}
{"id": "302566", "revid": "1543377", "url": "https://it.wikipedia.org/wiki?curid=302566", "title": "Stephen Hawking", "text": "Tra i suoi contributi pi\u00f9 rilevanti figurano la radiazione di Hawking, la teoria cosmologica sull'inizio senza confini dell'universo (denominata stato di Hartle-Hawking) e la termodinamica dei buchi neri; la fruttuosa collaborazione con altri scienziati ha contribuito all'elaborazione di numerose teorie fisiche e astronomiche: il multiverso, la formazione ed evoluzione galattica e l'inflazione cosmica; sempre spiegate con chiarezza e semplicit\u00e0, hanno raggiunto il grande pubblico attraverso numerosi testi di divulgazione scientifica.\nVincolato all'immobilit\u00e0 dagli anni ottanta a causa di una malattia del motoneurone (MND), diagnosticatagli gi\u00e0 nel 1963 (con probabilit\u00e0 una forma a lenta progressione di sclerosi laterale amiotrofica o SLA, in inglese ALS), Hawking era limitato dalla patologia a comunicare con un sintetizzatore vocale. Ciononostante, la sua immagine pubblica, mediata da numerose apparizioni in documentari e trasmissioni televisive, \u00e8 divenuta una delle icone popolari della scienza moderna, come gi\u00e0 accaduto in passato ad Albert Einstein.\nTitolare della cattedra lucasiana di matematica all'Universit\u00e0 di Cambridge per trent'anni, dal 1979 al 2009, \u00e8 stato fino alla morte direttore del Dipartimento di Matematica Applicata e Fisica Teorica di Cambridge. Membro della Royal Society, Royal Society of Arts e Pontificia Accademia delle Scienze, nel 2009 ha ricevuto dal presidente statunitense Barack Obama la Medaglia presidenziale della libert\u00e0, la pi\u00f9 alta onorificenza degli Stati Uniti d'America.\nBiografia.\nFiglio dello scienziato Frank Hawking (1905-1986) e di Isobel Eileen Walker (1915-2013), Stephen Hawking nacque l'8 gennaio 1942, esattamente 300 anni dopo la morte di Galileo, come egli stesso amava ricordare. I genitori, sebbene le proprie famiglie non fossero economicamente stabili, frequentarono l'Universit\u00e0 di Oxford, dove il padre studi\u00f2 medicina tropicale e la madre invece Philosophy, Politics, and Economics. I due si conobbero poco dopo l'inizio della seconda guerra mondiale, in un istituto di ricerca medica dove Frank lavorava come ricercatore e Isobel come segretaria. Dopo aver risieduto per qualche tempo a Highgate, i bombardamenti su Londra fecero maturare in Isobel la decisione di portare alla luce il bambino, per sicurezza, a Oxford. Nel 1950, quando il padre divenne capo della divisione di parassitologia presso il National Institute for Medical Research, la famiglia Hawking si trasfer\u00ec a St Albans, nell'Hertfordshire.\nFormazione accademica.\nPrimaria e secondaria.\nStephen Hawking intraprese gli studi presso la Byron House School; in seguito accus\u00f2 i suoi \"metodi progressisti\", per la sua iniziale difficolt\u00e0 nell'imparare a leggere. All'et\u00e0 di otto anni frequent\u00f2, per un paio di mesi, la St Albans High School for Girls. Successivamente la Radlett School per un anno e, dal settembre 1952, la St Albans School.\nIl padre voleva che il figlio frequentasse la Westminster School. Tuttavia, poich\u00e9 era ammalato il giorno del test per la borsa di studio, e non potendo la famiglia permettersi di sostenere le tasse scolastiche, Hawking rimase alla St Albans School. Durante questi anni, Hawking svilupp\u00f2 i suoi primi interessi scientifici che, sebbene fossero osteggiati dal padre che propendeva per una carriera medica, lo portarono a decidere di studiare matematica. \nStudente universitario.\nStephen cominci\u00f2 la sua formazione universitaria nell'ottobre del 1959, all'et\u00e0 di 17 anni, presso lo University College della Universit\u00e0 di Oxford. Siccome all'epoca il suo college di riferimento non accoglieva studenti di matematica, Hawking decise di studiare fisica e chimica. Fu il pi\u00f9 giovane tra i suoi compagni di corso e trovava il lavoro accademico \"ridicolmente facile\". Tra il secondo e il terzo anno di studio, Hawking si sforz\u00f2 \"per essere solo uno dei ragazzi\". Svilupp\u00f2 un grande interesse per la musica, la scienza e la fantascienza.\nHawking stim\u00f2 di aver studiato circa mille ore durante i suoi tre anni a Oxford. Una laurea con lode, di prima classe, era una condizione necessaria per essere accettati al corso di laurea in cosmologia, presso l'Universit\u00e0 di Cambridge. Fu molto turbato la notte prima degli esami, ma infine riusc\u00ec a ottenere il suo voto di prima classe.\nDopo aver conseguito la laurea con lode in scienze naturali, cominci\u00f2 il suo lavoro di laurea al Trinity Hall di Cambridge, nell'ottobre del 1962.\nAll'epoca, gli argomenti pi\u00f9 dibattuti nella comunit\u00e0 dei fisici teorici riguardavano l'origine dell'universo e il Big Bang. Durante il 1965, fece sua questa problematica, analizzandola nella propria tesi di laurea.\nNel marzo 1966, Hawking ottenne una borsa di ricerca presso la Gonville and Caius College. Nello stesso anno consegu\u00ec il dottorato in matematica applicata e in fisica teorica e vinse, a pari merito con Roger Penrose, il premio Adams, con il saggio dal titolo \"Singularities and the Geometry of Space-Time\".\nMalattia e disabilit\u00e0.\nArrivato nel 1963 a Cambridge, le accresciute difficolt\u00e0 nell'uso degli arti (che ebbero per conseguenza alcune cadute) lo spinsero a sottoporsi ad accertamenti medici (una mielografia e una biopsia muscolare). Gli venne diagnosticata una malattia degenerativa dei motoneuroni, che comprometteva la funzione di governo della contrazione muscolare: in particolare si pens\u00f2 allora alla sclerosi laterale amiotrofica (SLA) o a malattia a essa correlata. Hawking cominci\u00f2 a usare un bastone, e in seguito la sedia a rotelle. Nonostante la depressione seguita alla diagnosi, che ufficialmente gli lasciava solo due anni di vita, prosegu\u00ec alacremente gli studi, convolando successivamente a nozze con Jane Wilde, sua prima moglie, che gli far\u00e0 da infermiera e dalla quale avr\u00e0 tre figli: Robert (1967), Lucy (1970) e Tim (1979).La malattia che colp\u00ec Hawking ebbe per\u00f2 un decorso e una progressione inusualmente lunga e lenta per le caratteristiche della malattia stessa, dato che gli inib\u00ec i movimenti e l'uso della parola dopo pi\u00f9 di vent'anni, mentre con la SLA ci\u00f2 sarebbe dovuto avvenire entro 5-10 anni (e con una ridotta aspettativa di vita); oltre ai movimenti oculari, che permangono di solito anche nella SLA conclamata, lo scienziato conserv\u00f2 anche alcuni movimenti facciali e, fino agli anni 1990, anche alcuni minimi movimenti delle mani (che nei casi di SLA sono perduti in tempi molto pi\u00f9 brevi).\nOltre a ci\u00f2, bench\u00e9 tracheotomizzato e sottoposto a ventilazione assistita, durante il sonno e in momenti di bisogno conserv\u00f2 la respirazione autonoma, e non ha mai utilizzato ventilatori in sede diurna, eccettuati i periodi in cui pat\u00ec problemi respiratori. Alcuni sostennero quindi che la sua patologia reale fosse la meno letale atrofia muscolare progressiva (PMA), simile nella sintomatologia alla SLA e appartenente al medesimo gruppo di malattie neurologiche (tanto che fino a pochi decenni fa ne era considerata solo una variante clinica meno aggressiva), ma che colpisce solo il secondo motoneurone. Alcuni esperti, cos\u00ec come lo stesso Hawking, sostennero invece che la sua malattia potesse essere una forma particolare e atipica di SLA, pi\u00f9 benigna rispetto alla forma tipica: la SLA di Hawking avrebbe colpito principalmente il secondo motoneurone, mentre avrebbe danneggiato meno il primo; nella forma pi\u00f9 comune invece entrambi i neuroni motori sono colpiti egualmente, talvolta anche congiuntamente al bulbo encefalico. Comunque la malattia di Hawking danneggi\u00f2 in effetti anche il primo motoneurone da subito, facendo propendere per la SLA, vista la disartria e la sofferenza ai muscoli facciali e della deglutizione, che lo colpirono dagli anni 1970 in poi.\nMolti medici che lo hanno avuto in cura sostengono che la SLA di Hawking potesse essere di una tipologia poco diffusa tra le numerose varianti della malattia, ossia correlata a un difetto di malassorbimento delle vitamine, lenta nella progressione e a esordio giovanile; queste due caratteristiche sono collegate; in caso di SLA, la forma giovanile \u00e8 la meno virulenta e a un certo punto pare arrestarsi. Inoltre, poich\u00e9 Hawking ricevette costanti cure e assistenza - che gli evitarono l'insufficienza respiratoria e la malnutrizione con disidratazione, ossia le due cause principali di decesso nei malati assieme alle infezioni - e il suo corpo non fu mai sforzato eccessivamente (dato il suo lavoro sedentario), mantenendo per\u00f2 in attivit\u00e0 la mente, questo ha contribuito alla sua lunga sopravvivenza, superiore ai 50 anni. Solo il 5% dei pazienti affetti da questo ceppo di malattie raggiunge i 20 anni e i casi di sopravvivenza cos\u00ec lunga sono pochissimi; la sopravvivenza della maggioranza - il 75% - si attesta fra i due e i cinque anni, il 20% li supera senza arrivare ai 20. Oltre a Hawking, esiste l'altro caso del musicista Jason Becker (anch'egli colpito da SLA giovanile, che si \u00e8 in seguito stabilizzata). I pochi altri pazienti con casi come quello di Hawking necessitano, per\u00f2, di ventilazione artificiale continua. Nigel Leigh, professore di neurologia clinica del King's College, aveva analizzato il caso di Hawking definendolo come \"eccezionale\". Dagli anni 1980 in poi necessit\u00f2 di assistenza 24 ore al giorno, ma non fece quasi mai ricorso alla nutrizione artificiale o alla PEG, ma solo all'alimentazione assistita con cibi non solidi con l'aiuto di infermiere personali, dato che negli anni 1990 ha subito un intervento di separazione di faringe e trachea. Ci sono stati studi medici sulla dieta ipercalorica e ipervitaminica, priva di glutine e oli vegetali, seguita da Hawking, secondo i quali essa avrebbe contribuito alla sua longevit\u00e0.\nNel 1985 Hawking fu colpito da una grave polmonite e venne sottoposto a una tracheotomia permanente, con perdita della funzione vocale. Egli rivel\u00f2 che, mentre si trovava in coma farmacologico, i medici avrebbero voluto staccarlo dalle macchine, ma fu la moglie Jane a opporsi. \nUn tecnico di Cambridge, l'ingegnere informatico David Mason, marito dell'infermiera e poi seconda moglie di Hawking, Elaine, in questi anni costru\u00ec per lui un sintetizzatore vocale che trasformava in suono ci\u00f2 che Hawking scriveva su un apposito computer, poi collegato alla sedia a rotelle secondo un sistema inventato dallo stesso Mason. In questo modo Hawking riusc\u00ec a comunicare, sebbene molto lentamente e con una frequenza di non pi\u00f9 di quindici parole al minuto. Nel 2009 rischi\u00f2 nuovamente la vita a causa di una polmonite, patologia che lo colp\u00ec anche in seguito. Le sue condizioni rimasero pressoch\u00e9 stabili dalla met\u00e0 degli anni 1980 fino alla morte, anche se dalla seconda met\u00e0 degli anni 2000, a causa della debolezza dovuta all'invecchiamento, perse i movimenti impercettibili alle dita che gli permettevano di muovere autonomamente la sedia a rotelle elettrica e scrivere sulla tastiera.\nIn seguito ai rilevanti problemi nell'articolare le dita (riusciva ormai a comporre poco meno di cinque parole al minuto, in media solo una o due), venne quindi messo a punto per lui un sistema di riconoscimento facciale, che trasforma in parole i movimenti minimi della bocca, della guancia destra e delle sopracciglia, collegato al computer tramite infrarossi sugli occhiali; questo software, perfezionato nel 2011, \u00e8 in grado di leggere anche i movimenti oculari, tutto per comporre parole e frasi. Con questo sistema, Hawking riusc\u00ec a scrivere quasi dieci parole al minuto.\nNel 2013 questo supporto fu arricchito da un nuovo programma, uno scanner cerebrale che permette anche la lettura di alcuni impulsi cerebrali particolari, che vengono tramutati in dati, e poi in alcuni simboli, suoni e parole. Hawking non ha mai potuto sfruttare questo sistema, che venne messo a punto per lui nell'eventualit\u00e0 di una possibile sindrome locked-in.\nDocente universitario.\nNel periodo che va dal 1965 al 1970 elabor\u00f2 alcune teorie che spiegano l'evoluzione dell'universo. Nel 1970 prosegu\u00ec gli studi sui buchi neri e si occup\u00f2 anche di divulgazione, con la stesura del suo \"capolavoro\" e best seller \"Dal big bang ai buchi neri. Breve storia del tempo\", pubblicato nel 1988.\nNel 1979 fu nominato titolare della cattedra lucasiana di matematica a Cambridge.\nNel 1982 fu nominato commendatore dell'Ordine dell'Impero Britannico dalla regina Elisabetta II, ma Hawking rifiut\u00f2 il cavalierato (Knight Bachelor, con anteposizione del titolo di \"Sir\" al nome proprio). In seguito afferm\u00f2 di detestare il concetto stesso di \"cavaliere\".\nNel 1986 Hawking fu nominato membro della Pontificia Accademia delle Scienze.\nIl 30 settembre 2009 lasci\u00f2 la cattedra lucasiana, rimanendo fino alla morte direttore del Dipartimento di Matematica Applicata e Fisica Teorica.\nMorte.\nHawking \u00e8 morto nelle prime ore del mattino del 14 marzo 2018, all\u2019et\u00e0 di 76 anni, nella sua casa di Cambridge. A darne per primi l\u2019annuncio sono stati i suoi tre figli Lucy, Robert e Tim, senza rivelare la causa della morte, affermando che il decesso fu \"sereno\", non specificando se avvenuto nel sonno. Il certificato di morte \u00e8 stato reso pubblico il 3 giugno successivo e mostra come causa del decesso la dicitura \"malattia del motoneurone\", senza menzionare se Hawking sia morto di insufficienza respiratoria o infezione o altre complicanze comuni della ALS/MND.\nLa sua ultima apparizione televisiva avvenne durante un\u2019intervista in cui discuteva con l\u2019amico e collega Neil deGrasse Tyson il proprio punto di vista sui concetti di tempo e spazio prima del Big Bang. Il giorno della sua morte la bandiera del Gonville and Caius College di Cambridge fu eretta a mezz'asta e un libro di condoglianze fu firmato da studenti e visitatori. Inoltre al termine dei Giochi paralimpici invernali 2018 tenuti a Pyeongchang, il presidente dell'IPC Andrew Parsons ha ricordato Hawking attraverso un discorso conclusivo. I suoi funerali, solennemente privati, si sono svolti il 31 marzo presso la Chiesa di Santa Maria Maggiore di Cambridge, chiesa del prestigioso ateneo dove ha insegnato per 50 anni, con rito anglicano nonostante l'ateismo del fisico; al funerale erano anche presenti gli attori Eddie Redmayne e Felicity Jones, che interpretarono rispettivamente i ruoli dello stesso Hawking e Jane Wilde nel film \"La teoria del tutto\". Il suo corpo \u00e8 stato cremato e le ceneri sono state interrate nell'Abbazia di Westminster, vicino ai sepolcri di Isaac Newton e Charles Darwin.\nLe sue ultime parole al mondo apparvero postume, nell'aprile 2018, sotto forma di un documentario intitolato \"Leaving Earth: Or How to Colonize a Planet\" trasmesso su Smithsonian TV Channel. Il suo ultimo studio di ricerca, intitolato \"A smooth exit from eternal inflation?, about the origin of the universe\", \"Sull'origine dell'universo\", \u00e8 stato pubblicato dal Journal of High Energy Physics nel maggio 2018.\nVita privata.\nHawking aveva due sorelle, Philippa (1943) e Mary (1947), e un fratello adottivo, Edward (1956).\nEra un grande fan di \"Doctor Who\".\nPrimo matrimonio.\nDopo la laurea a Oxford, Hawking incominci\u00f2 a frequentare Jane Wilde, un'amica di sua sorella, conosciuta poco prima della sua diagnosi. I due si fidanzarono nell'ottobre del 1964 e si sposarono il 14 luglio 1965.\nDurante i primi anni, Jane abit\u00f2 a Londra. I due coniugi viaggiarono pi\u00f9 volte per gli Stati Uniti d'America per conferenze di fisica. Jane inizi\u00f2 un dottorato di ricerca. Nel maggio 1967 nacque il primo figlio, Robert. Nel 1970 nacque la seconda figlia, Lucy, e nel 1979 il terzo figlio, Timothy. Hawking discusse poche volte della sua malattia con Jane, nonostante le responsabilit\u00e0 della casa e della famiglia ricadessero su di lei. Al momento della sua nomina nel 1974 presso la California Institute of Technology di Pasadena, in California, Jane propose a uno dei suoi studenti di vivere insieme con loro per aiutarla a prendersi cura di Hawking. La famiglia trascorse un anno felice e stimolante a Pasadena. Hawking torn\u00f2 l\u00ec da Cambridge nel 1975, stabilendosi in una nuova casa e con un nuovo lavoro; come lettore ebbe Don Page, con il quale intrecci\u00f2 una stretta amicizia al Caltech, corroborata dall'aiuto in famiglia; ebbe anche una segretaria, in modo che Jane potesse completare la tesi di laurea. Hawking fu il revisore del dottorato di Page, assieme a Kip Thorne.\nNel dicembre del 1977 Jane conobbe l'organista Jonathan Hellyer Jones mentre partecipava alle attivit\u00e0 nel coro della chiesa locale. Hellyer Jones entr\u00f2 in stretti rapporti con la famiglia di Hawking e, dalla met\u00e0 degli anni 1980, lui e Jane svilupparono una stretta relazione personale. Secondo Jane, Hawking accett\u00f2 la situazione; Jane e Hellyer Jones decisero di non spezzare la famiglia e il loro rapporto rimase platonico per un lungo periodo. Dal 1980, il matrimonio di Hawking rimase teso per molti anni, poich\u00e9 Jane si sentiva sopraffatta dall'intrusione dell'infermiera nella loro vita familiare, oltre che per le differenze di vedute su temi come la religione. \nSecondo matrimonio e secondo divorzio.\nAlla fine del 1990, Hawking incominci\u00f2 una relazione sentimentale con Elaine Mason, sua infermiera personale da anni e moglie di David Mason (l'inventore del sistema di comunicazione usato dallo scienziato). Hawking disse poco dopo a Jane che stava partendo con Mason, e quindi se ne and\u00f2 di casa nel febbraio 1991. Sia Elaine sia Stephen lasciarono i rispettivi coniugi; Jane pot\u00e9 convivere con Jones.\nDopo il divorzio da Jane nel 1995, Hawking spos\u00f2 Elaine Mason nel mese di settembre, dichiarando \"\u00c8 meraviglioso - Ho sposato la donna che amo\"; Jane spos\u00f2 invece Jonathan Hellyer Jones l'anno seguente. Dopo il suo secondo matrimonio, la famiglia di Hawking si sent\u00ec esclusa dalla sua vita. Per circa cinque anni nei primi anni del 2000, ci fu il forte sospetto che Hawking fosse maltrattato da qualcuno che si occupava di lui (cadde dalla sedia a rotelle fratturandosi un braccio e procurandosi ecchimosi al volto, e riport\u00f2 alcune ustioni solari per essere rimasto troppo tempo seduto in giardino, nonch\u00e9 un taglio da rasoio da barba). Su segnalazione della famiglia e della stampa, nel 2004 furono aperte delle indagini da parte della polizia, principalmente su Elaine ma anche su altre infermiere, sospettando anche che qualcuna di loro manifestasse la sindrome di M\u00fcnchausen per procura (un disturbo mentale che spinge ad arrecare un danno fisico a una persona incapace di reagire, come un figlio piccolo o un familiare disabile, per poi \"curarlo\" e attirare cos\u00ec attenzioni positive su di s\u00e9); le indagini furono per\u00f2 presto chiuse perch\u00e9 Hawking si rifiut\u00f2 di sporgere denuncia, sostenendo sempre che le lesioni erano frutto di caduta accidentale e di distrazione isolata delle infermiere.\nNel 2006, Hawking ed Elaine Mason divorziarono. Voci della stampa, smentite dalla segretaria di Hawking, dissero che il professore aveva iniziato una nuova relazione con un'altra infermiera. Nella sua autobiografia del 2013 e in alcune interviste, Hawking neg\u00f2 nuovamente di essere stato maltrattato fisicamente o di aver tradito Elaine, attribuendo il divorzio a una semplice decisione consensuale di entrambi: \u00abIl nostro matrimonio \u00e8 stato passionale e tempestoso - ma \u00e8 stata la stampa a dipingermi come una vittima di violenza domestica. Elaine non ha fatto niente di tutto questo\u00bb. Dopo il 2006, Hawking riprese stabilmente i rapporti con Jane, i propri figli, e i nipoti.\nRicerche.\nI principali campi di ricerca di Hawking furono la teoria cosmologica e la gravit\u00e0 quantistica. Per quanto concerne la meccanica quantistica ha sostenuto l'interpretazione a molti mondi. Il suo lavoro sulla cosmologia quantistica e sulla funzione d'onda dell'universo, secondo alcuni, \u00e8 la ragione del ritrovato interesse per questa teoria.\nModelli matematici e singolarit\u00e0 gravitazionali.\nVerso la fine degli anni sessanta, con il suo amico e collega di Oxford Roger Penrose, ha lavorato sulle singolarit\u00e0 nelle soluzioni delle equazioni di campo dalla teoria della relativit\u00e0 generale, concentrandosi in particolare sui buchi neri. Singolarit\u00e0 come i buchi neri erano state scoperte fin dai primi studi di Karl Schwarzschild, ma erano limitate a particolari condizioni simmetriche di distribuzione della massa-energia, per cui restava aperta la domanda se le singolarit\u00e0 restassero presenti anche in condizioni meno simmetriche e pi\u00f9 realistiche. A questo proposito, Hawking dimostr\u00f2 nel 1971 il primo di molti teoremi che forniscono un insieme di circostanze sufficienti per l'esistenza delle singolarit\u00e0 gravitazionali nello spaziotempo. Questo lavoro ha indicato che le singolarit\u00e0 sono una caratteristica generale e non occasionale della relativit\u00e0 generale, provando che l'universo deve aver avuto origine nel Big Bang, una singolarit\u00e0 in cui le leggi stesse della relativit\u00e0 generale cessano di essere valide per via degli effetti quantistici.\nStudi sui buchi neri.\nInsieme con Brandon Carter, W. Israel e D. Robinson, ha fornito la prova matematica del teorema dell'essenzialit\u00e0 (No-Hair Theorem) di John Archibald Wheeler, cio\u00e8 che i buchi neri sono caratterizzati solamente da tre propriet\u00e0: la massa, il momento angolare e la carica elettrica. Riguardo a questo, si ricorda la contesa che lo oppose a Jacob Bekenstein, ma alla fine concordarono per una descrizione simile dell'entropia del buco nero. Con Bardeen e Carter, ha inoltre proposto le quattro leggi della termodinamica dei buchi neri, in analogia con la termodinamica classica, in modo da non violare specialmente il secondo principio della termodinamica. Nell'ambito dei teoremi sulla singolarit\u00e0, Penrose e Hawking hanno proposto che non esista una singolarit\u00e0 nuda, cio\u00e8 una singolarit\u00e0 isolata non circondata dall'orizzonte degli eventi, in quanto secondo loro una singolarit\u00e0 non dovrebbe essere visibile dall'esterno a causa di un principio che hanno definito \"censura cosmica\". La questione sull'esistenza di singolarit\u00e0 nude rimane tuttora aperta. Nel 1972 Hawking ha enunciato il teorema dell'area di Hawking, secondo la quale la superficie totale di un buco nero non diminuisce mai.\nLa radiazione di Hawking.\nNel 1974 dimostr\u00f2 che, dal punto di vista termodinamico, i buchi neri sono corpi neri e sono descritti dalle leggi della termodinamica: posseggono cio\u00e8 una temperatura e un'entropia definite dal loro campo gravitazionale e dalla loro superficie. Di conseguenza, nonostante il teorema dell'area, dovrebbero irradiare, grazie a un fenomeno quantistico, particelle subatomiche (oltre che produrre lampi di raggi gamma, raggi x e dando origine alla luminosit\u00e0 dei quasar).\nQuesta radiazione, nota come radiazione di Hawking, ha caratteristiche termiche e dovrebbe portare alla progressiva diminuzione di massa del buco nero. Il meccanismo quantistico che produce questa radiazione occorre in quanto, sull'orizzonte degli eventi, coppie di particelle e antiparticelle virtuali che sono emesse normalmente nel vuoto dalle fluttuazioni quantistiche potrebbero separarsi, una delle due potrebbe cadere nel buco nero e l'altra potrebbe sfuggirgli, invece che annichilirsi entrambe subito dopo la loro creazione. Il buco nero assorbirebbe quindi un'antiparticella prima che questa si annichilisca con la relativa particella esterna al buco nero; la particella viene invece lasciata sfuggire, ed \u00e8 rilevabile sotto forma di radiazione. L'antiparticella corrispondente invece si annichilir\u00e0 con una particella della materia all'interno del buco nero, diminuendone quindi la massa fino alla cosiddetta \"evaporazione\" completa dopo circa 1066 anni (10100 o pi\u00f9 per i buchi neri di grande massa).\nNon \u00e8 ancora chiaro tuttavia il possibile risultato finale dell'evaporazione di un buco nero, anche se Hawking ha ipotizzato che i buchi neri possano divenire molto piccoli e poi esplodere con estrema forza. Hawking scommise nel 1975 col collega Kip Thorne che Cygnus X-1 (un probabile buco nero stellare) non fosse un buco nero, con la motivazione che aveva dedicato la vita agli studi sui buchi neri e, se non esistessero, almeno si sarebbe consolato vincendo una scommessa. Il fisico britannico decise per\u00f2 di arrendersi quando, a partire dal 1990, i dati osservativi rinforzarono l'ipotesi dell'esistenza del buco nero, oggi in larga parte confermata.\nIl paradosso dell'informazione dei buchi neri.\nIl paradosso dell'informazione del buco nero implica che l'informazione potrebbe \"sparire\" una volta finita in un buco nero, permettendo a molti stati fisici iniziali di evolvere nello stesso identico stato. Le particelle e i corpi che finiscono in un buco nero contengono molte informazioni relative al loro stato e alla loro forma, ma il buco nero pu\u00f2 essere descritto solamente con poche variabili (massa, momento angolare e carica elettrica), sicch\u00e9 non \u00e8 chiaro se tutta l'informazione delle particelle che sono finite nel buco nero venga conservata al suo interno. In particolare, la domanda cruciale \u00e8 se l'informazione possa uscire, o al contrario venga distrutta, mentre il buco nero lentamente evapora. La violazione della conservazione dell'informazione comporterebbe la violazione dell'unitariet\u00e0 della teoria che dovrebbe descrivere la gravit\u00e0 quantistica, fatto considerato innaturale.\nPer questo problema, Hawking ha proposto diverse soluzioni; ha ad esempio appoggiato l'idea che le particelle possano attraversare l'orizzonte degli eventi per via dell'effetto tunnel, potendo quindi trasportare informazioni al di fuori del buco nero. In alternativa, sostiene sia possibile che le informazioni possano invece uscire da un buco bianco, oppure come informazione degradata dallo stesso buco nero con la radiazione. Un'altra soluzione da lui appoggiata \u00e8 che i buchi neri possano essere stelle nere, cio\u00e8 corpi del tutto analoghi al buco nero stellare ma senza orizzonte degli eventi.\nNel 2015 ha elaborato una nuova soluzione matematica al paradosso, da lui considerata quella definitiva e pubblicata nel gennaio 2016, secondo cui il buco nero conserva sempre l'informazione, pur cancellandola, in parziale deroga del teorema no-hair: alcune particelle lascerebbero un'impronta olografica a due dimensioni sull'orizzonte degli eventi, in questo modo l'informazione seppur parziale e caotica, sopravvive e torna indietro con la radiazione, e non sono violate n\u00e9 la relativit\u00e0 generale, n\u00e9 la meccanica quantistica o la legge di conservazione dell'energia.\nNel documento pubblicato sul web, Hawking e i colleghi Malcolm J. Perry dell'Universit\u00e0 di Cambridge e Andrew Strominger di Harvard spiegano, con le parole riassuntive di Strominger, che \"\u00ababbiamo dimostrato che quando una particella carica entra, si aggiunge un fotone al buco nero. Quindi si aggiungono \"capelli\" al buco nero\u00bb\"; il fotone prodotto dalla particella negativa entrata nel buco nero, e che fa perdere massa tramite annichilazione, non entra all'interno dell'oggetto. Secondo Hawking, questi \"peli\" o \"capelli\" - Wheeler con \"peli\" intendeva qualcosa che potrebbe sporgere dal buco nero per rivelare i dettagli dell'oggetto che l'ha creato, in particolare le linee del campo magnetico di una stella - sono dimostrabili sperimentalmente e restano sull'orizzonte degli eventi essendo molto piccoli e privi di massa. Se il fotone (o in alternativa un gravitone) \u00e8 \"soffice\" (\"soft photon\", con un'energia di punto zero, troppo bassa per essere rilevata), il buco nero mantiene la stessa energia, ma un momento angolare diverso, che porterebbe alla fuoriuscita di una specie di \"fiocco di neve\" con propriet\u00e0 legate alla sua origine e alla sua storia. Potrebbe essere possibile, quindi, analizzando il magnetismo e gli effetti correlati ai buchi neri, recuperare informazioni sugli oggetti che li hanno creati, e il determinismo delle leggi fisiche non sarebbe aggirato dal paradosso.\nI buchi neri primordiali.\nUn'altra teoria sostenuta da Hawking ipotizza la presenza dei buchi neri primordiali, generati dalle fluttuazioni nella densit\u00e0 della massa-energia nei primissimi istanti di vita dell'universo anzich\u00e9 dal collasso di una stella massiccia. Questi micro buchi neri, potendo avere una massa minore rispetto a quelli generati dai collassi stellari, emetterebbero una radiazione pi\u00f9 intensa e sarebbero quindi individuabili dalle sonde e dagli osservatori astronomici. Se queste radiazioni fossero effettivamente rilevate, permetterebbero una verifica sperimentale dell'esistenza della radiazione di Hawking.\nProve sperimentali.\nI buchi neri primordiali e la radiazione di Hawking (a differenza di altri raggi o effetti provenienti al di fuori dei buchi neri) non sono mai stati osservati fino a ora; i tentativi principali di osservare questi fenomeni sono concentrati nelle onde gravitazionali della radiazione cosmica di fondo. L'assenza di prove sperimentali per le sue teorie \u00e8 forse all'origine della mancata assegnazione del premio Nobel per la fisica a Hawking, come lui stesso sostenne. Alcuni esperimenti hanno riprodotto in laboratorio dei sistemi che si comportano in maniera analoga a quella dei buchi neri, dove l'emissione di radiazione \u00e8 per\u00f2 rappresentata da onde acustiche. Nel maggio del 2016 infatti, basandosi sui dati raccolti e sulla teoria di Hawking, Jeff Steinhauer, dell'Istituto israeliano Technion di Haifa, ha dichiarato di aver simulato un buco nero in laboratorio, verificando la teoria dell'evaporazione degli oggetti come descritta dal fisico britannico 42 anni prima. Secondo il \"Times\" questa teoria e dimostrazione relativa avrebbe potuto valergli realmente il Nobel.\nModelli cosmologici.\nI contributi di Hawking furono molto importanti per lo sviluppo del modello standard della cosmologia, che implica il \"Big Bang caldo\". In collaborazione con James Hartle, ha sviluppato poi dagli anni ottanta un modello di cosmologia quantistica in cui l'universo non ha confini nello spaziotempo, sostituendo il Big Bang, inteso come singolarit\u00e0 gravitazionale iniziale, con un modello matematico che egli descrive per analogia come la regione di un polo terrestre: nessuno pu\u00f2 viaggiare pi\u00f9 a nord o pi\u00f9 a sud dei rispettivi poli in quanto in tale luogo non esiste un contorno (arrivare alla singolarit\u00e0 nuda diventa impossibile come nel paradosso dello stadio di Zenone).\nOriginariamente la nuova proposta prevedeva una forma dell'universo di tipo chiuso a forma di sfera, ma le discussioni con Neil Turok hanno portato a concludere che la proposta di assenza di condizioni al contorno, caratterizzata dall'istantone e dal tempo immaginario (a differenza del tempo reale che \u00e8 legato allo spaziotempo, esso pu\u00f2 essere senza limiti), \u00e8 valida anche nel caso di un universo aperto, come una cupola a geometria piatta euclidea. Questo modello \u00e8 comunque diverso da altri simili, come la teoria dello stato stazionario.\nSecondo Hawking \u00e8 anche possibile che la materia e l'energia fossero condensate, in questo stato senza confini, in un buco nero primordiale, da cui sono emerse per le leggi quantistiche e della relativit\u00e0. Hawking ha sostenuto anche che il Big Bang \u00e8 un buco nero al contrario, quindi simile a un buco bianco, essendo entrambi singolarit\u00e0. Quindi la materia potrebbe uscire in seguito, passando per un \"wormhole\", un varco spaziotemporale ipotizzato dalla relativit\u00e0 generale, in un altro punto dell'universo (questo sarebbe facile specialmente in universo a forma di \"ciambella\" o toroide), o da un buco bianco in un altro universo, se il buco nero \u00e8 rotante e molto grande (ma non potr\u00e0 tornare indietro). Quest'idea \u00e8 stata ripresa da Lee Smolin per la sua teoria della selezione naturale cosmologica, un modello di multiverso alternativo a quello della teoria delle stringhe, in cui i buchi neri creano universi paralleli.\nInsieme con Thomas Hertog del CERN, nel 2006 Hawking ide\u00f2 uno sviluppo ulteriore della sua proposta senza confini, un modello di \"cosmologia top-down\" (dalle strutture grandi alle piccole, un modello di Fine-tuned Universe che si oppone al modello \"bottom-up\", cio\u00e8 dal basso in alto, dallo ieri all'oggi), per cui l'universo non aveva alcuno stato unico iniziale, e quindi \u00e8 inappropriato per i fisici tentare di formulare una teoria che cerchi di predire la configurazione attuale dell'universo partendo da un preciso stato iniziale. La cosmologia top-down di Hawking postula che il presente possa selezionare il passato da una sovrapposizione di molte possibili storie (la cosiddetta somma sulle storie di Richard Feynman o integrale sui cammini, gi\u00e0 usata per il modello senza confini; in esso ogni particella segue ogni possibile storia). Secondo questa teoria matematica \u00e8 inevitabile scoprire le attuali costanti fisiche del nostro universo, dato che l'attuale universo \"seleziona\" soltanto quelle storie passate che hanno portato alle condizioni presenti.\nCome nell'interpretazione a molti mondi, e proprio come nella selezione naturale, le storie in cui le costanti fisiche e le condizioni non sono adatte allo sviluppo della vita o collassano oppure semplicemente non permettono la nascita di esseri intelligenti in grado di porsi domande sull'origine e la natura dell'universo. C'\u00e8 chi attribuisce a questo, e ai precedenti lavori di Hawking sulla funzione d'onda dell'universo, la ragione del ritrovato interesse della comunit\u00e0 dei fisici teorici per la teoria a molti mondi, in alternativa alla pi\u00f9 diffusa delle interpretazioni della meccanica quantistica, quella di Copenaghen (secondo cui solo una storia prosegue, le storie parallele collassano immediatamente). In questo modo si fornisce una spiegazione antropica per il motivo per cui ci troviamo in un universo che permette l'esistenza della materia stabile e della vita, senza per questo dover invocare l'esistenza di molteplici universi, cosa che Hawking comunque non esclude affatto, in quanto il modello top-down da lui descritto \u00e8 parte della Teoria M e si adatta anche con le dimensioni extra. Egli non ha mai escluso difatti la teoria del multiverso, ossia la possibilit\u00e0 di pi\u00f9 universi (prevista da molti modelli cosmologici), ognuno con la sua relativa nascita e le sue leggi fisiche peculiari, e varie teorie di universi eterni o autoriproducenti. Hawking perci\u00f2 afferma che anche se il Big Bang di 13,7 miliardi di anni fa potesse anche non essere l'inizio assoluto; l'universo o gli universi sarebbero eterni, auto-creati e auto-riproducenti. Se esistono molti universi, allora la legge delle probabilit\u00e0 spiega l'apparente perfezione di quello dove viviamo, in senso \"evoluzionistico\", in particolare la possibilit\u00e0 che la Terra abbia sviluppato la vita, specie se essa \u00e8 rara (la cosiddetta ipotesi della rarit\u00e0 della Terra). Queste teorie hanno avuto molta importanza per lo sviluppo della concezione religiosa di Hawking. L'ordine in passato era attribuito al creatore, oggi pu\u00f2 apparire anche solo frutto della legge dei grandi numeri, implicata, come naturale seguito, in queste teorie.\nAltri suoi lavori di fisica teorica cosmologica riguardano la nucleosintesi dell'elio nell'anisotropia post-Big Bang, un modello matematico di cosmologia a grandi N (\"Large N cosmology\" o \"N-Body Cosmology\"), la densit\u00e0 della matrice dell'universo, la topologia e la struttura a grande scala dell'universo, gli universi \"neonati\", l'istantone di Yang-Mills, la natura dello spaziotempo, la radiazione gravitazionale, nonch\u00e9 varie questioni di natura filosofica e di teologia, fino a studi di astrobiologia e futurologia.\nNegli anni '80 Hawking si occup\u00f2 anche dell'idea teorica della freccia del tempo, delle leggi della termodinamica, e della discussione sulla teoria dell'inflazione, assieme con i primi proponenti Alan Guth e Andrej Linde, ipotizzando con loro la possibile esistenza teorica di una costante cosmologica di origine quantistica (energia del vuoto o energia di punto zero), per la cui apparente scomparsa si facevano diverse ipotesi; con la scoperta dell'universo in accelerazione tale costante, gi\u00e0 introdotta da Einstein come artificio matematico, \u00e8 stata riconsiderata e identificata con l'energia oscura.\nL'ultimo lavoro teorico di Hawking, completato poco prima della morte assieme a Thomas Hertog e pubblicato dopo la sua scomparsa, \u00e8 incentrato sull'esistenza del multiverso, nella versione basata sulla teoria dell'inflazione eterna originatasi presumibilmente al momento del Big Bang che ha creato anche il nostro universo, destinato infine alla morte termica. Si tratta di un lavoro che si innesta sugli studi di Andrej Linde (teoria delle bolle) e una versione avanzata della teoria dello stato senza confini di Hartle-Hawking. Hertog ha descritto il \"paper\" come \u00abil modello originale senza confini di Stephen su una base matematica pi\u00f9 solida. Questo riuscirebbe a limitare il multiverso ad un insieme finito e gestibile (di universi), permettendo cos\u00ec di testare il modello\u00bb. Tracce di ipotetici altri universi potrebbero essere identificate studiando la radiazione cosmica di fondo.\nDibattito sul bosone di Higgs.\nCome parte di un'altra controversia scientifica di lunga data, Hawking aveva enfaticamente sostenuto, e scommesso, che il bosone di Higgs non sarebbe mai stato trovato. La particella era stata proposta da Peter Higgs come parte della teoria del campo di Higgs nel 1964. Hawking e Higgs furono impegnati in un acceso dibattito pubblico sulla questione nel 2002 e di nuovo nel 2008, con Higgs che critic\u00f2 il lavoro di Hawking, lamentando che la \"celebrit\u00e0 di Hawking gli permetta una credibilit\u00e0 immediata che gli altri non hanno\". La particella \u00e8 stata scoperta nel luglio 2012 al CERN dopo la costruzione del Large Hadron Collider. Hawking ha ammesso subito che aveva perso la scommessa e dichiar\u00f2 che Higgs doveva vincere il premio Nobel per la Fisica, cosa avvenuta nel 2013.\nSostegno alla teoria delle stringhe e teoria M.\nDagli anni 2000 si \u00e8 interessato anche alla teoria delle stringhe. Hawking si \u00e8 concentrato con altri, come il citato Turok e Michio Kaku, sulla teoria M, una possibile teoria del tutto che intende unificare le cinque varianti della teoria delle stringhe e che si sviluppa anche attorno al concetto di multiverso, spiegando le condizioni cos\u00ec adatte del nostro universo alla vita umana.\nNel 1988 afferm\u00f2 che l'esistenza di altre galassie e l'omogeneit\u00e0 e isotropia a grande scala dell'universo sembra in contrasto con il principio antropico forte: \"L'universo deve avere quelle propriet\u00e0 che permettono alla vita di svilupparsi al suo interno a un certo punto della sua storia\". Su posizioni simili si ritrovano le teorie di Frank Tipler, John D. Barrow e Brandon Carter. In seguito all'adesione al modello della teoria M, cambi\u00f2 per\u00f2 opinione, diventando un deciso sostenitore del principio. All'inizio egli era perplesso sulla validit\u00e0 della teoria M, ma poi si \u00e8 convinto che si tratta di una teoria convincente, non solo per la spiegazione del principio antropico forte, ma soprattutto poich\u00e9 unifica la teoria delle superstringhe e la teoria della supergravit\u00e0, fornendo una soluzione adeguata all'apparente inconciliabilit\u00e0 di quantistica e relativit\u00e0. Al momento non vi sono prove sperimentali dirette a sostegno della teoria delle stringhe e della teoria M.\nOpinioni.\nPolitica.\nHawking ha difeso apertamente il sistema sanitario pubblico del Regno Unito, progressivamente ridotto dagli anni '80, affermando di avervi ricevuto ottime cure mediche, e ha pensato che fosse importante mettere le cose in chiaro testimoniando i benefici della sanit\u00e0 universalistica. Ha anche supportato il Partito Laburista. Alcune polemiche hanno suscitato l'annullamento della sua presenza in alcuni congressi scientifici e incontri pubblici svoltesi in Israele, come protesta contro la politica israeliana nei confronti dei palestinesi della Striscia di Gaza. Nel 2014 ha lanciato un appello perch\u00e9 venga posta fine alla guerra civile siriana. Era contrario alla Brexit.\nFuturo dell'umanit\u00e0.\nPi\u00f9 volte ha affermato la necessit\u00e0 per l'umanit\u00e0 di poter creare colonie spaziali, e ha manifestato le sue inquietudini sulla possibilit\u00e0 che l'uomo possa autodistruggersi prima tramite la distruzione dell'ambiente, la diffusione di virus geneticamente modificati come armi biologiche, la costruzione di un'intelligenza artificiale che possa \"ribellarsi\" all'essere umano, o una guerra nucleare. Tuttavia ha anche dichiarato che \u00abdovremmo aver paura del capitalismo, non dei robot: l'avidit\u00e0 degli uomini porter\u00e0 all'apocalisse economica\u00bb, e riguardo alla distribuzione ineguale della ricchezza ha detto:\nIl 25 settembre 2015 viene lanciata in tutto il mondo l'iniziativa \"The Global Goals\" che vede Hawking uno dei protagonisti insieme con tanti altri attivisti e artisti tra i quali Malala Yousafzai, Anastacia, Stevie Wonder, Kate Winslet, Bill Gates e Melinda Gates, Jennifer Lawrence, la regina Rania di Giordania, Jennifer Lopez, Meryl Streep e molti altri. I leader mondiali si sono impegnati a rispettare 17 obiettivi globali da realizzare nei prossimi 15 anni, tre dei pi\u00f9 importanti: eliminare la povert\u00e0 estrema, combattere la disuguaglianza, le ingiustizie e sistemare il cambiamento climatico.\nDiritti dei disabili.\nHawking era impegnato anche per i diritti dei disabili, soprattutto quelli nella sua stessa condizione, e ha affermato il diritto all'eutanasia e al suicidio assistito.\nNel 2012 ha partecipato alla cerimonia di apertura delle Paralimpiadi di Londra, mentre nel 2014 ha aderito alla campagna dell'Ice Bucket Challenge di sensibilizzazione verso i malati di SLA, ma in vece sua sono stati i suoi figli e nipoti a farsi rovesciare il secchio di acqua ghiacciata sulla testa, in quanto Hawking poteva rischiare una ricaduta della polmonite che l'aveva colpito nel 2013.\nSulla vita extraterrestre.\nStephen Hawking ha sostenuto che esista quasi sicuramente qualche forma di vita intelligente extraterrestre nell'universo, data la sua immensit\u00e0, ma che l'uomo farebbe meglio a non cercare un contatto diretto, poich\u00e9, se questi esseri fossero ostili e riuscissero ad arrivare fino a noi, significherebbe che sono in possesso di una tecnologia cos\u00ec avanzata da distruggere, se lo volessero, la Terra e l'umanit\u00e0 in poco tempo. Ha mostrato tuttavia interesse per gli studi di ricerca di tale vita aliena, come quello del SETI. Data la distanza che ci separerebbe da mondi abitati da civilt\u00e0 extraterrestri e le poche prove concrete sulla loro esistenza, Hawking si \u00e8 dimostrato scettico sull'ipotesi extraterrestre degli UFO, propendendo per fenomeni naturali, errori di interpretazione, scherzi o velivoli militari segreti: \u00abdato che molti avvistamenti hanno una spiegazione pi\u00f9 convenzionale, \u00e8 ragionevole affermare che UFO \"non identificabili\" abbiano un'origine altrettanto convenzionale\u00bb.\nConcezione religiosa.\nNegli ultimi anni di vita, Hawking si dichiar\u00f2 ateo, sebbene avesse manifestato in passato interesse per una visione panteista e non trascendente, come quella di Albert Einstein, o una sorta di deismo, come si nota nel capitolo finale del suo libro \"Dal Big Bang ai buchi neri\", in cui usa l'espressione \"mente di Dio\". Hawking afferm\u00f2 di \"non essere religioso, nel senso normale\" e credere, in base anche alle proprie convinzioni strettamente cosmologiche, che \"l'universo \u00e8 regolato dalle leggi della scienza. Le leggi possono essere state decretate da Dio, ma Dio non interviene per infrangere le leggi\".\nEgli sostenne, in un articolo del 2011, che Dio non pu\u00f2 conciliarsi con la scienza e non \u00e8 correlato col nostro mondo. A tal proposito sostenne anche, sulla base del proprio modello cosmologico, e in opposizione al tomismo e in aderenza al materialismo, che l'esistenza non abbia \"causa\" e che non esiste quindi una causa (cio\u00e8 Dio) precedente a essa. Nello stesso articolo si dichiara che Hawking era in realt\u00e0 agnostico, anche se la sua posizione fu specificamente ignostica, cio\u00e8 quella di chi non ritiene n\u00e9 utile n\u00e9 possibile un'affermazione sull'esistenza di Dio, la quale resta solo una verit\u00e0 di fede (posizione simile a quella di Pierre Simon Laplace). Non specific\u00f2 mai, fino al 2011, se credesse o meno in Dio o in un'altra entit\u00e0 superiore: nel libro, \"The Grand Design\", scritto insieme con il fisico Leonard Mlodinow, ha elaborato una teoria cosmologica che intende spiegare l'origine dell'universo, il quale, come dichiara lo scienziato in un'intervista sul Times \"non \u00e8 stato creato da Dio\". Anche riguardo al rapporto tra religione e scienza, Hawking qui sostiene che non sono conciliabili, in quanto come ha dichiarato sempre sul Times: \u00abc'\u00e8 una fondamentale differenza tra la religione, che \u00e8 basata sull'autorit\u00e0, e la scienza, che \u00e8 basata su osservazione e ragionamento. E la scienza vincer\u00e0 perch\u00e9 funziona\u00bb. \nNel 2011 ha dichiarato espressamente di non credere nell'esistenza di un Dio Creatore (senza esprimersi sulle religioni che invece non parlano di \"creazione\"), perch\u00e9 non \u00e8 necessario per spiegare l'universo, in quanto lui considera inesistente ci\u00f2 che sarebbe \"fuori dal tempo\", e non c'era un tempo prima del Big Bang, a meno che non esista il multiverso, basandosi sul proprio modello cosmologico senza confini. Egli affermava che questa sia la spiegazione pi\u00f9 semplice, proprio per lo stesso motivo, per cui una malattia \u00e8 derivata da una causa fisica, non ha bisogno di una metafisica per spiegarla, portando ad esempio la propria situazione personale.\nL'universo e le peculiari condizioni che sembrano essersi create provvidenzialmente per permetterci di esistere (universo finemente regolato) trovano risposta nel principio antropico forte, per cui questo universo risulta semplicemente, tra i tanti originatesi in un evento quantistico (multiverso), quello adatto alla nostra esistenza per effetto di selezione e legge dei grandi numeri, e anche la creazione di un intero universo dal \"nulla\" o senza confini pu\u00f2 trovare una spiegazione soddisfacente in ci\u00f2 che osserviamo e interpretiamo attraverso i nostri modelli fisici, eliminando la necessit\u00e0 di interventi esterni.\nPer contro, secondo i critici, Hawking non spiegherebbe come possa esistere ad esempio una legge di gravit\u00e0 senza gravi, cos\u00ec come non spiega come sia concepibile una legge della meccanica quantistica che preceda l'universo dato che in realt\u00e0 lo presuppone; inoltre, darebbe per scontate le idee elaborate teoricamente della Teoria M. Hawking risponde a queste obiezioni che non c'\u00e8 bisogno di un Creatore per creare le leggi fisiche, in quanto semplicemente esistono intrinsecamente nella materia/energia, e afferma che, seguendo la mentalit\u00e0 scientifica, non esista l'aldil\u00e0 (\"il paradiso \u00e8 una fiaba per chi ha paura del buio\"), manifestando un'opinione razionalista. Alcuni hanno affermato che Hawking si sia cos\u00ec avvicinato al movimento del nuovo ateismo, il cui maggiore esponente \u00e8 Richard Dawkins.\nHawking affermava inoltre di essere interessato principalmente ai meccanismi di funzionamento dell'universo, senza indagare a fondo sul perch\u00e9 esistono, in quanto si tratta di campi non scientifici e che quindi la scienza non deve considerare. Egli inoltre sostenne che la fisica sia la nuova metafisica filosofica, come esplicita nell'incipit de \"Il grande disegno\". A tal proposito ha dichiarato di sentirsi \"un positivista\":\nHawking, nonostante non fosse un credente, \u00e8 stato per molti anni membro della Pontificia accademia delle scienze.\nHawking nella cultura di massa.\nStephen Hawking \u00e8 apparso molte volte nella cultura di massa o nei documentari. Egli ha attribuito la sua notoriet\u00e0 nell'immaginario popolare soprattutto alla sua immagine di \"genio disabile\", pi\u00f9 che alle sue ricerche, che sono molto tecniche e spesso conosciute a fondo solo dagli esperti.\nNel 1994 ha collaborato, prestando la sua voce sintetizzata, al brano \"Keep Talking\", contenuto nel disco \"The Division Bell\" dei Pink Floyd. L'inizio della carriera di Stephen Hawking presso l'Universit\u00e0 di Cambridge ha ispirato il film per la televisione del 2004 \"Hawking\", prodotto dalla BBC, in cui lo scienziato \u00e8 interpretato da Benedict Cumberbatch. \nNel 2008 esce il film \"Superhero - Il pi\u00f9 dotato fra i supereroi\" (\"Superhero Movie\"), diretto e sceneggiato da Craig Mazin, dove Stephen Hawking viene interpretato da Robert Joy ed \u00e8 oggetto di caricature.\nStephen Hawking ha partecipato inoltre alla realizzazione di un programma di Discovery Channel intitolato \"L'universo di Stephen Hawking\", nel quale l'astrofisico, in ogni puntata, affronta un tema sulla nascita dell'universo. Il programma \u00e8 costituito da tre puntate: \"Il big bang\", \"I buchi neri\" e \"La nascita di stelle e pianeti\". I vari filmati che illustrano i fenomeni cosmici sono realizzati dalla NASA.\nNel 2011 Hawking ha realizzato un documentario in cui appare in prima persona per la serie \"Curiosity\" di Discovery Channel, \"Stephen Hawking's Grand Design,\" tratto dal saggio \"Il grande disegno,\" esteso nel 2010 insieme con il fisico Leonard Mlodinow. Il film alterna parti spiegate dallo stesso Hawking tramite il suo sintetizzatore vocale e altre in cui il suo testo viene letto dalla voce fuori campo dell'attore Benedict Cumberbatch.\nHawking \u00e8 apparso di persona nell'episodio 26 della stagione 6 di \"\", esibendosi in una partita a poker con Einstein, Newton e il comandante Data. Hawking \u00e8 anche apparso numerose volte nelle serie animate di Matt Groening: in particolare, in alcuni episodi de \"I Simpson\" (con un computer dotato di gadget particolari) e di \"Futurama\" (sia in versione normale sia come testa parlante), in sette episodi della serie \"The Big Bang Theory\" anche di persona e in \"Due Fantagenitori\" dove \"dimostra\" all'insegnante di Timmy che in particolari circostanze 2+2 fa 5, appare anche come professore di Brian ne \"I Griffin\" nella puntata \"Brian Goes Back to College\".\n\u00c8 citato nel film \"The Avengers\" della Marvel, in cui viene paragonato a Bruce Banner (ossia Hulk). Nel 2013 \u00e8 stato realizzato un altro film sulla sua vita, intitolato sempre \"Hawking\", in cui \u00e8 interpretato da attori diversi per ogni et\u00e0 della vita: Arthur Pelling (bambino), Nathan Chapple (giovane), Finlay Macrae (ragazzo), Martin King (adulto), Joe Lovell (adulto), e da s\u00e9 stesso (maturo). Il film \u00e8 stato scritto da Ben Bowie, Stephen Finnigan e dallo stesso Hawking.\nNel 2014 esce il film \"La teoria del tutto\" (\"The Theory of Everything\"), diretto da James Marsh, dove Hawking \u00e8 interpretato da Eddie Redmayne, che per questa interpretazione vince il premio Oscar al miglior attore protagonista. Nello stesso anno, a pochi mesi dall'annuncio dell'uscita di \"The Endless River\", l'ultimo album dei Pink Floyd, viene confermata nuovamente la presenza della voce sintetizzata di Hawking nel brano \"Talkin' Hawkin\"'.\nNel film del 2016 \"Sausage Party - Vita segreta di una salsiccia\" \u00e8 presente il personaggio \"Gomma\", una gomma da masticare molto intelligente, costretta su una sedia a rotelle motorizzata e dotata di sintetizzatore vocale come Hawking, a cui si ispira anche nell'aspetto fisico.\nNel 2018 il suo nome \u00e8 citato tra i pi\u00f9 grandi geni della storia dell'umanit\u00e0 in Genius, brano degli LSD, il supergruppo di Sia: \"\"you'll be my Einstein, my Newton, my Galileo and my Hawking\".\"\nHawking ha usato la sua fama per pubblicizzare alcuni prodotti e brand, tra cui una sedia a rotelle, National Savings, British Telecom, Specsavers, Egg Banking, Go Compare, Jaguar. In questa occasione ha usato il suo nome come un marchio registrato.\nScritti.\nRomanzi per ragazzi.\nI primi tre volumi sono riuniti nella raccolta \"La grande avventura dell'universo\", Mondadori, 2012.\nCon il libro \"La chiave segreta per l'universo\", primo volume della serie \"La Grande Avventura\" \"dell'Universo\" lo scienziato ha vinto l'Oscar Bestsellers, nel 2009."}
{"id": "302568", "revid": "91475", "url": "https://it.wikipedia.org/wiki?curid=302568", "title": "Kitiara", "text": ""}
{"id": "302574", "revid": "13945", "url": "https://it.wikipedia.org/wiki?curid=302574", "title": "Raistlin", "text": ""}
{"id": "302577", "revid": "35707", "url": "https://it.wikipedia.org/wiki?curid=302577", "title": "Prima Ferrovia Transcontinentale", "text": ""}
{"id": "302578", "revid": "919135", "url": "https://it.wikipedia.org/wiki?curid=302578", "title": "Spazio di Baire", "text": "In matematica uno spazio di Baire \u00e8 uno spazio topologico \"sufficientemente ricco\" di punti da poter permettere, intuitivamente parlando, particolari processi al limite. Deve il suo nome al matematico Ren\u00e9-Louis Baire che per primo introdusse il concetto. \nMotivazione.\nIn uno spazio topologico, ogni insieme chiuso con parte interna vuota pu\u00f2 essere pensato come \"punto\" dello spazio. Il concetto di spazio di Baire cattura l'idea di \"ampiezza\", da questo punto di vista, di un insieme, nel senso che uno spazio di Baire non pu\u00f2 essere generato come unione numerabile di suoi punti. Un esempio \u00e8 dato da una arbitraria famiglia numerabile di rette in un piano: nessuna di tali famiglie \u00e8 in grado di ricoprire il piano.\nDefinizione.\nLa definizione rigorosa di spazio di Baire \u00e8 stata pi\u00f9 volte modificata nel tempo, adattandola, di volta in volta, ai nuovi punti di vista proposti dal pensiero matematico. In primo luogo, vedremo la definizione moderna, per poi esaminare una definizione differente e pi\u00f9 vicina a quella originariamente introdotta da Baire.\nDefinizione moderna.\nUno spazio topologico si dice spazio di Baire se l'unione numerabile di ogni famiglia di insiemi chiusi con interno vuoto ha interno vuoto. \nTale definizione \u00e8 equivalente ad ognuna delle seguenti proposizioni: \nDefinizione classica.\nNella sua definizione originaria, Baire introdusse la nozione di categoria (da non confondere con la teoria delle categorie) nei seguenti termini: \nUn sottoinsieme di uno spazio topologico formula_1 si dice:\nLa definizione di spazio di Baire pu\u00f2 allora essere enunciata come segue: uno spazio topologico formula_1 \u00e8 uno spazio di Baire se ogni insieme aperto non vuoto \u00e8 di seconda categoria in formula_1. Tale definizione \u00e8 equivalente a quella moderna.\nUn sottoinsieme formula_9 di formula_1 si dice \"comagro\" se il suo complementare formula_11 \u00e8 magro.\nTeorema della categoria di Baire.\nIl teorema della categoria di Baire fornisce delle condizioni sufficienti affinch\u00e9 uno spazio topologico sia uno spazio di Baire ed \u00e8 uno dei teoremi fondamentali della topologia e dell'analisi funzionale. \nTCB1 implica che ciascuno dei seguenti insiemi sia uno spazio di Baire:"}
{"id": "302583", "revid": "228587", "url": "https://it.wikipedia.org/wiki?curid=302583", "title": "Alf Engen", "text": "Emigrato negli Stati Uniti nel 1919, contribu\u00ec in modo significativo allo sviluppo dello sci nello Utah.\nBiografia.\nNato a Mj\u00f8ndalen nella contea di Viken, in Norvegia, impar\u00f2 a sciare dal padre, noto sciatore, cos\u00ec come i suoi fratelli minori Sverre e Corey. Il padre mor\u00ec quando aveva nove anni ed Engen nel 1919 emigr\u00f2 negli Stati Uniti insieme al fratello minore Sverre. si stabil\u00ec inizialmente a Chicago e in seguito, dal 1931, a Salt Lake City, nello Utah.\nFu uno sciatore versatile, che si ciment\u00f2 sia nello sci nordico sia nello sci alpino vincendo numerosi titoli nazionali.\nNegli anni 1930 Alf Engen lavor\u00f2 come tecnico del servizio forestale statunitense nei lavori di sviluppo di comprensori sciistici nelle Montagne Rocciose, dal Wyoming (Snow King Mountain e Jackson Hole) al Nevada, dall'Idaho allo Utah, dove si stabil\u00ec definitivamente. Qui lavor\u00f2 nelle scuole di sci di Snowbasin e Alta nella stagione 1945-1946.\nDal 1946 allen\u00f2 la , che guid\u00f2 alle successive Olimpiadi di ; nel 1949 si trasfer\u00ec proprio ad Alta, dove per quarant'anni lavor\u00f2 come direttore della locale scuola di sci. Svilupp\u00f2 la tecnica di sciata sulla \"powder snow\", la neve \"polverosa\" tipica dello Utah, al punto ad esserne ritenuto il padre.\nIn occasione dei XIX Giochi olimpici invernali di fu inaugurato un museo dello sci a lui intitolato, \"Alf Engen Ski Museum\", presso lo Utah Olympic Park di Park City.\nPalmar\u00e8s.\nPalmar\u00e8s secondo la voce \"Alf Engen\" sulla \"Utah Encyclopedia\":\nAltre versioni.\nLa scheda su Engen riportata dal sito dell'Alf Engen Ski Museum Foundation, che gestisce il museo a lui intitolato, riporta un elenco di titoli in parte differente:\nIn tal modo Engen risulterebbe vincitore di undici (o dodici) allori nazionali; tuttavia, lo stesso sito indica in sedici il numero delle vittorie soltanto nel salto con gli sci."}
{"id": "302585", "revid": "767487", "url": "https://it.wikipedia.org/wiki?curid=302585", "title": "Inquinamento fotochimico", "text": "L'inquinamento fotochimico (o \"smog fotochimico\") \u00e8 un particolare tipo di inquinamento che si viene a creare in giornate caratterizzate da condizioni meteorologiche di stabilit\u00e0 e di forte insolazione.\nGli ossidi di azoto e i composti organici volatili, emessi nell'atmosfera da molti processi naturali a lungo termine, vanno incontro ad un complesso sistema di reazioni fotochimiche indotte dalla luce ultravioletta presente nei raggi del sole; il tutto porta alla formazione di ozono, perossiacetilnitrato (PAN), perossibenzoil nitrato (PBN) e centinaia di altre sostanze a basse concentrazioni.\nTali inquinanti secondari vengono indicati col nome collettivo di \"smog fotochimico\" perch\u00e9 sono generati da reazioni chimiche catalizzate dalla luce.&lt;br&gt;\nQuesto particolare smog si pu\u00f2 facilmente individuare per il suo caratteristico colore che va dal giallo-arancio al marroncino, colorazione dovuta alla presenza nell'aria di grandi quantit\u00e0 di ossidi di azoto.&lt;br&gt;\nI composti che costituiscono lo \"smog fotochimico\" sono sostanze tossiche per gli esseri umani, per gli animali ed anche per i vegetali; inoltre sono in grado di degradare molti materiali diversi per il loro forte potere ossidante.\nlo smog fotochimico \u00e8 anche causato dagli inquinanti monitorati come per esempio:\nOzono e Ossidi d'azoto\nLe condizioni ambientali che determinano lo Smog Fotochimico\nlo sviluppo dello smog fotochimico \u00e8 principalmente legato alla presenza di particolari condizioni meteorologiche e all\u2019abbondanza di ossidi di azoto e di composti organici volatili nell\u2019aria. In effetti perch\u00e9 si manifesti questo fenomeno devono verificarsi delle precise condizioni ambientali. Se questi requisiti persistono, allora si realizza il gran numero di reazioni chimiche che comporta la formazione dello smog fotochimico. Queste condizioni comprendono: \n- la presenza della luce solare (che funge da catalizzatore);\n- una temperatura di almeno 18 \u00b0C, necessaria perch\u00e9 molte delle reazioni del processo di formazione dello smog fotochimico richiedono specifiche energie di attivazione (garantite dalla temperatura relativamente alta);\n- la presenza di composti organici volatili (VOC);\n- la presenza di ossidi di azoto.\nI VOC costituiscono un gruppo di composti organici che evaporano rapidamente all\u2019aria alle normali condizioni di pressione e temperatura. Questo gruppo comprende sostanze come il benzene, l\u2019etanolo ed il tricloroetano e miscele come la benzina e la trementina. La loro presenza nell\u2019aria \u00e8 dovuta principalmente alla combustione incompleta dei combustibili fossili, all\u2019evaporazione di solventi e di carburanti ed alla combustione del materiale vegetale. I VOC vengono anche prodotti in seguito alla volatilizzazione di composti organici naturali come i terpeni (gli eucaliptus, ad esempio, ne rilasciano una quantit\u00e0 significativa).\nGli ossidi di azoto vengono emessi principalmente nel corso dei processi di combustione, con le emissioni degli autoveicoli che utilizzano i combustibili fossili (sia benzina che gasolio), con la combustione di legna e gas in stufe e cucine e con l\u2019incenerimento dei rifiuti. Una parte significativa di NOx deriva anche dagli incendi boschivi, dall\u2019azione dei fulmini e dai vari processi microbiologici.\nIn ogni caso, le emissioni naturali di VOC e di NOx sono in genere diffuse in zone estese, tanto che i danni provocati da questi inquinanti risultano secondari. Al contrario le emissioni prodotte dall\u2019uomo sono concentrate in aree ben definite. Gli ossidi di azoto ed i composti organici volatili sono infatti fra i componenti principali delle emissioni nelle aree urbane e le citt\u00e0 poste nelle aree geografiche caratterizzate da radiazione solare intensa e temperatura elevata (ad es. quelle dell\u2019area del Mediterraneo) costituiscono le candidate ideali allo sviluppo di episodi di inquinamento fotochimico acuto, soprattutto in estate, nelle ore centrali della giornata, in presenza di alta insolazione e bassa velocit\u00e0 del vento."}
{"id": "302598", "revid": "599013", "url": "https://it.wikipedia.org/wiki?curid=302598", "title": "Carlos Moya (calciatore)", "text": ""}
{"id": "302603", "revid": "124186630", "url": "https://it.wikipedia.org/wiki?curid=302603", "title": "Gargantua e Pantagruel", "text": "Gargantua e Pantagruele (\"La vie de Gargantua et de Pantagruel\") \u00e8 una serie di cinque romanzi scritti da Fran\u00e7ois Rabelais nella prima met\u00e0 del Cinquecento. L'opera \u00e8 una satira con un linguaggio semplice e vivace, a tratti triviale. Rabelais diede i primi due libri da pubblicare all'editore Fran\u00e7ois Juste di Lione nel 1542, firmandosi con lo pseudonimo e anagramma Alcofribas Nasier.\nTrama.\nPantagruele (Libro primo).\nIl primo libro Pantagruele, che ha come eroe l'omonimo personaggio, venne pubblicato nel 1532. Il romanzo ha come titolo completo \"Gli orribili e spaventosi fatti e prodezze del molto rinomato Pantagruele re dei Dipsodi, figlio del gran gigante Gargantua\" (dal francese \"Les horribles et espoventables faictz et prouesses du tr\u00e8s renomm\u00e9 Pantagruel Roy des Dipsodes, filz du Grand G\u00e9ant Gargantua\") e il racconto in esso contenuto viene attribuito a Mastro Alcofribas Nasier, il cui nome \u00e8 l'anagramma di Fran\u00e7ois Rabelais.\nPantagruele \u00e8 figlio del gigante Gargantua e di Badebec, che muore nel partorirlo. Il gigante riceve un'educazione di stampo umanista e sin dall'infanzia si distingue per una forza immensa superata solo dal suo appetito. A Parigi stringe amicizia col chierico spiantato Panurge, col quale condivider\u00e0 molte avventure. Nel frattempo i Dipsodi invadono Utopia, ma sono respinti grazie alla forza di Pantagruele (che diventer\u00e0 cos\u00ec re dei Dipsodi), che, per riparare dalla pioggia un battaglione, stende la lingua a mo' d'ombrello e Alcofribas (il narratore) ne approfitta per entrare nella bocca di Pantagruele dove trova campi e boschi curati dalle popolazioni che vi vivono.\nGargantua (Libro secondo).\nIn seguito al successo di questa prima opera, l'autore firm\u00f2 un secondo romanzo, nel 1534, intitolato \"Gargantua\" o, pi\u00f9 precisamente \u00abLa vita assai orribile del grande Gargantua, padre di Pantagruele, un tempo redatta dal Sig. Alcofribas, estrattore di quintessenze. Libro pieno di pantagruelismo.\u00bb (dal francese \"La vie tr\u00e8s horrifique du grand Gargantua, p\u00e8re de Pantagruel, jadis compos\u00e9e par M. Alcofribas abstracteur de quintessence. Livre plein de Pantagru\u00e9lisme\").\nGargantua, figlio del gigante Grangola, re d'Utopia, viene partorito da un orecchio di sua madre Gargamella. Il piccolo gigante riceve un'educazione di stampo medievale (messa in ridicolo nel libro), alla quale trova rimedio grazie al saggio Ponocrate che gli insegna un nuovo metodo di studio: vedere i libri come maestri di vita. Nel frattempo a causa di una lite fra mercanti di focacce e gli abitanti del paese di Gargantua, scoppia una guerra con il vicino regno del re Picrocole. Grazie all'aiuto di fra\u2019Giovanni Fracassatutto, Gargantua vince l'esercito nemico e a guerra finita si dimostra molto clemente con i vinti, fra\u2019Giovanni \u00e8 ricompensato con la costruzione di un\u2019abbazia la cui unica regola \u00e8 Fa\u2019quello che vuoi.\nLibro terzo.\nPubblicato nel 1546, il \"Terzo libro\" fu intitolato \"Terzo libro delle gesta e dei detti eroici del nobile Pantagruel. Composto da Mastro Fran\u00e7ois Rabelais, Dottore in Medicina e Calogero [titolo onorifico scherzoso] delle isole Hyeres\" (dall'originale \"Tiers livre des faits et dits H\u00e9ro\u00efques du noble Pantagruele: compos\u00e9s par M. Fran\u00e7ois Rabelais, Docteur en M\u00e9decine, et Calloier des Iles d'Hyeres\").\nPanurge non sa se prendere moglie o meno, decide perci\u00f2 di partire alla ricerca di qualcuno in grado di dargli un consiglio, cos\u00ec in compagnia di Pantagruele e frate Jean consultano una Sibilla, un medico, un poeta, un astrologo, un teologo, un filosofo (in ogni incontro l'autore ironizza sul personaggio in esame), un giudice celebre perch\u00e9 emette i suoi giudizi dopo aver tirato i dadi (occasione per riflettere sulla falsit\u00e0 dei giudizi umani), alla fine ascoltano il consiglio del pazzo Triboulet e decidono di andare a consultare l'Oracolo della Divina Bottiglia.\nLibro quarto.\nI protagonisti viaggiano per le terre pi\u00f9 strane alla ricerca dell'Oracolo ed incontrano i popoli pi\u00f9 assurdi: i litigiosi Legulei, i Papefigues (caricatura dei Protestanti), i Papimanes (caricatura dei Cattolici). Presso il circolo polare si fermano in un luogo dove odono a causa del disgelo le grida di una battaglia avvenuta anni prima, che erano rimaste imprigionate nel ghiaccio.\nLibro quinto.\nI tre viaggiatori giungono presso l'Isola Sonante che rappresenta la Curia romana, che viene derisa. Alla fine dopo innumerevoli peregrinazioni i protagonisti giungono in un tempio, sulle cui pareti \u00e8 raffigurata la vittoria di Bacco, dove la sacerdotessa Bacbuc li guida al cospetto dell'Oracolo, il cui responso \u00e8 \u201cTrinch!\u201d, che in inglese antico vuol dire \u201cBevi!\u201d.\nTemi.\nPantagruele gode liberamente delle gioie dell'esistenza e manifesta la propria vitalit\u00e0 sfrenata attraverso il riso. Rabelais nel prologo del romanzo, indirizzato ai lettori, scrive: \"E, leggendo, non vi scandalizzate: / Qui non si trova male n\u00e9 infezione.[...] Meglio \u00e8 di risa che di pianti scrivere, / Ch\u00e9 rider soprattutto \u00e8 cosa umana\". La creativit\u00e0 e l'allegria di Pantagruele e dei suoi compagni di viaggio sono la rappresentazione comica dell'ottimismo umanistico sulla bont\u00e0 della natura umana rivalutata in tutti i suoi aspetti. Rabelais si pone contro l'ascetismo e il dogmatismo medievale, contro il tentativo di sopprimere gli istinti da parte delle religioni cattolica e protestante, contro le teorie e i procedimenti speculativi di teologi e filosofi. Lo scrittore esercita il suo pungente sarcasmo anche contro la tradizione culturale e i vizi del suo tempo, in vari \u00e0mbiti: politica, educazione, religione, cio\u00e8 una cultura \"universale\", ribelle a schemi ed imposizioni, la cui visione, anche pedagogica, \u00e8 di matrice umanistica. L'ideale \u00e8 quello di un uomo tollerante e libero, naturalmente buono, e la regola stabilita nell\"'Abbazia di Thel\u00e8me\" (\"Fa' quello che vuoi\"; cap. 52), riassume la fiduciosa e utopistica aspirazione umanistica alla libert\u00e0, contrapposta al dogmatismo della cultura ufficiale e alla censura del potere ecclesiastico e politico.\nStile e lingua.\nAnche nella lingua viene rovesciato il mito classicista dell'equilibrio e della misura. Vengono mescolate lingua letteraria e linguaggio parlato (anche con l'uso di termini volgari), si fa la parodia dello stile aulico, si utilizzano neologismi, si ricorre all'iperbole e al paradosso.\nInfluenza culturale.\nL'aggettivo \"pantagruelico\" deriv\u00f2 da Pantagruele, a significare pasti abbondanti in allegre compagnie; tipica \u00e8 l'espressione \"un banchetto pantagruelico\" o \"pranzo pantagruelico\". Questo perch\u00e9 nel racconto di Rabelais la coppia Gargantua e Pantagruele raccoglie storie e racconti attorno a mense laute e allegre, ben fornite di vino e qualsiasi vivanda. Similmente da Gargantua deriva \"gargantuesco\", che significa smisurato, insaziabile, e che a sua volta deriva dal sostantivo \"garganta\", che nella lingua spagnola significa gola.\nRabelais, al capitolo 51 del Terzo libro delle gesta e dei detti eroici del nobile Pantagruel, attribuisce la scoperta della cannabis a Pantagruele, derivandogli il nome \"Pantagruelione\".\nSono soprannominate \"Dito di Gargantua\" dal nome del gigante inventato da Rabelais due formazioni geologiche:\nNel film \"Kill Bill Vol. 2\" il personaggio di Elle Driver, interpretato dall'attrice Daryl Hannah, descrive come \"gargantuesca\" la quantit\u00e0 di veleno inoculata da un morso di un mamba nero, rimarcando come non sia facile utilizzare tale aggettivo nel corso di una conversazione normale.\nViene chiamato Gargantua anche il buco nero del film \"Interstellar\", attorno a cui si svolge una buona parte degli eventi narrati.\nGargantua viene citato inoltre nella prima serie di True Detective."}
{"id": "302604", "revid": "1543377", "url": "https://it.wikipedia.org/wiki?curid=302604", "title": "Medaglia Copley", "text": "La medaglia Copley \u00e8 un premio scientifico per il lavoro in un qualsiasi campo della scienza, il pi\u00f9 importante premio assegnato dalla Royal Society di Londra. \u00c8 anche il pi\u00f9 vecchio premio della grande Society: la prima medaglia fu vinta nel 1731.\nIl premio fu creato grazie un lascito di destinato alla Royal Society, nel 1709, da Sir Godfrey Copley, ricco proprietario terriero da Sprotbrough, vicino a Doncaster, nel South Yorkshire, il quale era stato eletto alla Society nel 1691.\n\u00c8 una delle dieci medaglie assegnate dalla Society (alcuni premi hanno cadenza annuale, altri sono conferiti a intervalli diversi, in base alle regole di assegnazione dei singoli premi). La medaglia Copley si alterna tra le scienze fisiche e le scienze biologiche, e i vincitori sono selezionati dai membri della Society.\nLista dei premiati.\n1730.\n1731 - Stephen Gray\n1732 - Stephen Gray\n1733 - Non assegnata\n1734 - John Theophilus Desaguliers\n1735 - Non assegnata\n1736 - John Theophilus Desaguliers\n1737 - John Belchier\n1738 - James Valoue\n1739 - Stephen Hales\n1740 - Alexander Stuart\n1741 - John Theophilus Desaguliers\n1742 - Christopher Middleton\n1743 - Abraham Trembley\n1744 - Henry Baker\n1745 - William Watson\n1746 - Benjamin Robins\n1747 - Gowin Knight\n1748 - James Bradley\n1749 - John Harrison\n1750.\n1750 - George Edwards\n1751 - John Canton\n1752 - John Pringle\n1753 - Benjamin Franklin\n1754 - William Lewis\n1755 - John Huxham\n1756 - Non assegnata\n1757 - Charles Cavendish\n1758 - John Dollond\n1759 - John Smeaton\n1760 - Benjamin Wilson\n1761 - Non assegnata\n1762 - Non assegnata\n1763 - Non assegnata\n1764 - John Canton\n1765 - Non assegnata\n1766 - William Brownrigg; Edward Delaval; Henry Cavendish\n1767 - John Ellis\n1768 - Peter Woulfe\n1769 - William Hewson\n1770 - William Hamilton\n1771 - Matthew Raper\n1772 - Joseph Priestley\n1773 - John Walsh\n1774 - Non assegnata\n1775 - Nevil Maskelyne\n1776 - James Cook\n1777 - John Mudge\n1778 - Charles Hutton\n1779 - Non assegnata\n1780 - Samuel Vince\n1781 - William Herschel\n1782 - Richard Kirwan\n1783 - John Goodricke; Thomas Hutchins\n1784 - Edward Waring\n1785 - William Roy\n1786 - Non assegnata\n1787 - John Hunter\n1788 - Charles Blagden\n1789 - William Morgan\n1790 - Non assegnata\n1791 - James Rennell Rodd; Jean-Andr\u00e9 Deluc (John Andrew de Luc)\n1792 - Benjamin Thompson, Count of Rumford\n1793 - Non assegnata\n1794 - Alessandro Volta\n1795 - Jesse Ramsden\n1796 - George Atwood\n1797 - Non assegnata\n1798 - George Shuckburgh; Charles Hatchett\n1799 - John Hellins\n1800.\n1800 - Edward Charles Howard\n1801 - Astley Cooper\n1802 - William Hyde Wollaston\n1803 - Richard Chenevix\n1804 - Smithson Tennant\n1805 - Humphry Davy\n1806 - Thomas Andrew Knight\n1807 - Everard Home\n1808 - William Henry\n1809 - Edward Troughton\n1810 - Non assegnata\n1811 - Benjamin Collins Brodie\n1812 - Non assegnata\n1813 - William Thomas Brande\n1814 - James Ivory\n1815 - David Brewster\n1816 - Non assegnata\n1817 - Henry Kater\n1818 - Robert Seppings\n1819 - Non assegnata\n1820 - Hans Christian \u00d8rsted\n1821 - Edward Sabine; John Herschel\n1822 - William Buckland\n1823 - John Pond\n1824 - John Brinkley\n1825 - Fran\u00e7ois Arago; Peter Barlow\n1826 - James South\n1827 - William Prout; Henry Foster\n1828 - Non assegnata\n1829 - Non assegnata\n1830 - Non assegnata\n1831 - George Biddell Airy\n1832 - Michael Faraday; Sim\u00e9on-Denis Poisson\n1833 - Non assegnata\n1834 - Giovanni Antonio Amedeo Plana\n1835 - William Snow Harris\n1836 - J\u00f6ns Jacob Berzelius; Francis Kiernan\n1837 - Antoine C\u00e9sar Becquerel; John Frederic Daniell\n1838 - Carl Friedrich Gauss; Michael Faraday\n1839 - Robert Brown\n1840 - Justus von Liebig; Jacques Charles Fran\u00e7ois Sturm\n1841 - Georg Ohm\n1842 - James MacCullagh\n1843 - Jean Baptiste Dumas\n1844 - Carlo Matteucci\n1845 - Theodor Schwann\n1846 - Urbain Le Verrier\n1847 - John Herschel\n1848 - John Couch Adams\n1849 - Roderick Impey Murchison\n1850.\n1850 - Peter Andreas Hansen\n1851 - Richard Owen\n1852 - Alexander von Humboldt\n1853 - Heinrich Wilhelm Dove\n1854 - Johannes Peter M\u00fcller\n1855 - L\u00e9on Foucault\n1856 - Henri Milne-Edwards\n1857 - Michel Eug\u00e8ne Chevreul\n1858 - Charles Lyell\n1859 - Wilhelm Eduard Weber\n1860 - Robert Wilhelm Bunsen\n1861 - Louis Agassiz\n1862 - Thomas Graham\n1863 - Adam Sedgwick\n1864 - Charles Darwin\n1865 - Michel Chasles\n1866 - Julius Pl\u00fccker\n1867 - Karl Ernst von Baer\n1868 - Charles Wheatstone\n1869 - Henri Victor Regnault\n1870 - James Prescott Joule\n1871 - Julius Robert von Mayer\n1872 - Friedrich W\u00f6hler\n1873 - Hermann von Helmholtz\n1874 - Louis Pasteur\n1875 - August Wilhelm von Hofmann\n1876 - Claude Bernard\n1877 - James Dwight Dana\n1878 - Jean Baptiste Boussingault\n1879 - Rudolf Clausius\n1880 - James Joseph Sylvester\n1881 - Charles-Adolphe Wurtz\n1882 - Arthur Cayley\n1883 - William Thomson\n1884 - Carl Ludwig\n1885 - Friedrich August Kekul\u00e9 von Stradonitz\n1886 - Franz Ernst Neumann\n1887 - Joseph Dalton Hooker\n1888 - Thomas Henry Huxley\n1889 - George Salmon\n1890 - Simon Newcomb\n1891 - Stanislao Cannizzaro\n1892 - Rudolf Virchow\n1893 - George Gabriel Stokes\n1894 - Edward Frankland\n1895 - Karl Weierstrass\n1896 - Karl Gegenbaur\n1897 - Rudolf Albert von K\u00f6lliker\n1898 - William Huggins\n1899 - Lord Rayleigh\n1900.\n1900 - Marcellin Berthelot\n1901 - Willard Gibbs\n1902 - Joseph Lister\n1903 - Eduard Suess\n1904 - William Crookes\n1905 - Dmitri Mendeleev\n1906 - Elias Metchnikoff\n1907 - Albert Abraham Michelson\n1908 - Alfred Russel Wallace\n1909 - George William Hill\n1910 - Francis Galton\n1911 - George Howard Darwin\n1912 - Felix Klein\n1913 - Ray Lankester\n1914 - Joseph John Thomson\n1915 - Ivan Pavlov\n1916 - James Dewar\n1917 - Emil Roux\n1918 - Hendrik Lorentz\n1919 - William Bayliss\n1920 - Horace Tabberer Brown\n1921 - Joseph Larmor\n1922 - Ernest Rutherford\n1923 - Horace Lamb\n1924 - Edward Albert Sharpey-Schafer\n1925 - Albert Einstein\n1926 - Frederick Hopkins\n1927 - Charles Sherrington\n1928 - Charles Algernon Parsons\n1929 - Max Planck\n1930 - William Henry Bragg\n1931 - Arthur Schuster\n1932 - George Ellery Hale\n1933 - Theobald Smith\n1934 - John Scott Haldane\n1935 - Charles Thomson Rees Wilson\n1936 - Arthur Evans\n1937 - Henry Hallett Dale\n1938 - Niels Bohr\n1939 - Thomas Hunt Morgan\n1940 - Paul Langevin\n1941 - Thomas Lewis\n1942 - Robert Robinson\n1943 - Joseph Barcroft\n1944 - Geoffrey Ingram Taylor \n1945 - Oswald Theodore Avery\n1946 - Edgar Douglas Adrian\n1947 - Godfrey Harold Hardy\n1948 - Archibald Vivian Hill\n1949 - George Charles de Hevesy\n1950.\n1950 - James Chadwick\n1951 - David Keilin\n1952 - Paul Dirac\n1953 - Albert Kluyver\n1954 - Edmund Taylor Whittaker\n1955 - Ronald Fisher\n1956 - Patrick Blackett\n1957 - Howard Florey\n1958 - John Edensor Littlewood\n1959 - Frank Macfarlane Burnet\n1960 - Harold Jeffreys\n1961 - Hans Adolf Krebs\n1962 - Cyril Norman Hinshelwood\n1963 - Paul Fildes\n1964 - Sydney Chapman\n1965 - Alan Lloyd Hodgkin\n1966 - William Lawrence Bragg\n1967 - Bernard Katz\n1968 - Tadeusz Reichstein\n1969 - Peter Medawar\n1970 - Alexander Todd\n1971 - Norman Pirie\n1972 - Nevill Mott\n1973 - Andrew Huxley\n1974 - William Vallance Douglas Hodge\n1975 - Francis Crick\n1976 - Dorothy Crowfoot Hodgkin\n1977 - Frederick Sanger\n1978 - Robert Burns Woodward\n1979 - Max Perutz\n1980 - Derek Harold Richard Barton\n1981 - Peter Mitchell\n1982 - John Cornforth\n1983 - Rodney Porter\n1984 - Subrahmanyan Chandrasekhar\n1985 - Aaron Klug\n1986 - Rudolf Peierls\n1987 - Robert Hill\n1988 - Michael Francis Atiyah\n1989 - C\u00e9sar Milstein\n1990 - Abdus Salam\n1991 - Sydney Brenner\n1992 - George Porter\n1993 - James D. Watson\n1994 - Charles Frank\n1995 - Frank Fenner\n1996 - Alan Cottrell\n1997 - Hugh Huxley\n1998 - James Lighthill\n1999 - John Maynard Smith\n2000.\n2000 - Alan Battersby\n2001 - Jacques Miller\n2002 - John Pople\n2003 - John Gurdon\n2004 - Harold Kroto\n2005 - Paul Nurse\n2006 - Stephen Hawking\n2007 - Lord Robert May\n2008 - Sir Roger Penrose\n2009 - Martin Evans\n2010 - David Cox e Tomas Lindahl\n2011 - Dan McKenzie\n2012 - John Ernest Walker\n2013 - Andrej Gejm\n2014 - Alec Jeffreys\n2015 - Peter Higgs\n2016 - Richard Henderson\n2017 - Andrew Wiles\n2018 - Jeffrey I. Gordon\n2019 - John B. Goodenough\n2020 - Alan Fersht\n2021 - Jocelyn Bell"}
{"id": "302605", "revid": "22475", "url": "https://it.wikipedia.org/wiki?curid=302605", "title": "Strona (affluente del Toce)", "text": "La Strona (o Strona di Omegna, \"Stron-a d'Omegna\" in piemontese) \u00e8 un torrente della provincia del Verbano-Cusio-Ossola, principale affluente del fiume Toce.\nIdronimo.\nIl nome del torrente deriverebbe da \"storn\" o \"strom\", radici celtiche che stanno a indicare \"acqua corrente\" o \"fiume\".\nPercorso.\nNasce dal laghetto situato a 2.100 m s.l.m. ai piedi del Monte Capezzone e percorre l'omonima valle toccando i comuni di Valstrona, Massiola, Quarna Sopra, Loreglia, Germagno.\nLa zona seguente comprende Omegna (dove la Strona riceve da destra la Nigoglia, emissario del Lago d'Orta), Casale Corte Cerro e Gravellona Toce (dove il torrente confluisce nel Toce) e prende il nome di \"Corcera\".\nPrima della piena del 1784, lo Strona si gettava direttamente nel Lago Maggiore presso Feriolo, poi il vecchio tratto prese il nome di Stronetta..\nNella letteratura.\nNel libro \"I draghi locopei\" di Ersilia Zamponi della Strona si parla in questi termini:"}
{"id": "302620", "revid": "124489407", "url": "https://it.wikipedia.org/wiki?curid=302620", "title": "Classe Littorio", "text": "La classe Littorio, a volte indicata anche come classe Vittorio Veneto della Regia Marina era composta da tre navi da battaglia, le pi\u00f9 perfezionate e le pi\u00f9 grandi unit\u00e0 navali di questo tipo mai possedute dal Regno d'Italia.\nNel 1940 all'epoca della loro entrata in servizio erano tra le pi\u00f9 potenti navi da battaglia del mondo come artiglieria, in quanto le classe South Dakota statunitensi pur avendo l'armamento principale di calibro maggiore rispetto alle Littorio avevano una minore gittata. Comunque l'armamento delle Littorio non era esente da difetti, ad esempio i calibri principali erano caratterizzati da una forte dispersione delle salve sul bersaglio a causa, in parte, dei proiettili non standardizzati e inoltre le canne si usuravano velocemente, lasciando poche salve disponibili prima di un netto calo delle prestazioni. Inoltre la potenza di fuoco contro-aerea era notevolmente inferiore alle unit\u00e0 coeve, specie americane e giapponesi, e priva dell'ausilio del radar, come invece accadeva dalla fine degli anni 1930 su quelle tedesche e britanniche. Ciononstante soltanto nel 1942 con l'entrata in servizio delle supercorazzate giapponesi classe Yamato e americane classe Iowa persero il primato della maggior gittata.\nLa costruzione di queste tre navi (la quarta, \"Impero\", non entrer\u00e0 mai in servizio) fu un grande sforzo per l'Italia.\nIl progetto.\nCorazzate da 35\u00a0000 tonnellate.\nLa progettazione della nuova classe inizi\u00f2 nel 1934, dopo l'abbandono dei progetti per una classe di incrociatori da battaglia da 26.500t in seguito all'impostazione da parte della Marina Francese della Dunkerque (1932) e la Strasbourg (1934). All'inizio del 1934 erano gi\u00e0 state selezionati alcuni progetti di carena che portarono alla costruzione di un modello da 37.000t su cui vennero condotti test presso le vasche di prova dell'arsenale di La Spezia. Le caratteristiche finali furono approvate dal Comitato dei progetti delle navi della Regia Marina il 12 luglio del 1935, e lo stesso ottobre la \"Littorio\" e la \"Vittorio Veneto\" furono ordinate ufficialmente. Le corazzate della classe Littorio furono l'apice del programma dell'ammiraglio Domenico Cavagnari capo di stato maggiore della Regia Marina tra il 1933 ed il 1940. Fu prevista una classe di quattro unit\u00e0, nominalmente da 35\u00a0000 tonnellate (secondo i parametri del trattato navale di Washington), ma che in realt\u00e0 superarono abbondantemente le 40\u00a0000 t. Per queste quattro unit\u00e0 furono scelti i nomi di \"Littorio\", \"Vittorio Veneto\", \"Roma\" e \"Impero\". La loro progettazione, iniziata nel 1934, fu curata per cercare la massima velocit\u00e0 e potenza di fuoco. Entrambe raggiunte, ma non senza prezzo. La dotazione di carburante era di circa 4\u00a0000 tonnellate: permettevano un'autonomia di circa 4\u00a0000 miglia nautiche (circa 7\u00a0000 chilometri) a 20 nodi, troppo poco persino per l'Atlantico.\nLa differenza pi\u00f9 evidente tra le ultime due unit\u00e0 e le precedenti era la linea della prua: le corazzate \"Roma\" e \"Impero\" avevano un castello pi\u00f9 rialzato e di conseguenza un cavallino pi\u00f9 pronunciato, vale a dire una curvatura longitudinale pi\u00f9 pronunciata del ponte.\nLa poppa era del tipo incrociatore, leggermente pi\u00f9 arrotondata nella \"Roma\" e nell\"Impero\". Le 4 navi della classe \u00abLittorio\u00bb avevano le altre caratteristiche comuni: tre timoni, uno principale assiale e due ausiliari tra gli assi interni ed esterni delle quattro eliche.\nIl rapporto fra il volume dello scafo e quello complessivo delle sovrastrutture era armonico e dava alle navi un aspetto aggressivo. Il torrione riprendeva lo schema ormai collaudato a partire dalla classe Raimondo Montecuccoli, terza del tipo Condottieri.\nAl centro della nave i due grandi fumaioli ravvicinati, con quello prodiero che aveva come propaggine la plancetta di direzione del tiro delle mitragliere. L'albero prodiero pi\u00f9 alto era unito al torrione da quattro passerelle, una delle quali serviva da stazione segnali. L'albero poppiero, pi\u00f9 basso, sorgeva da una struttura a poppavia dei fumaioli la quale accoglieva il posto di comando poppiero e i proiettori. A poppa estrema era sistemata una catapulta orientabile per il lancio di tre aerei, in origine biplani da ricognizione IMAM RO 43 a motore stellare, idrovolanti a scarpone, cio\u00e8 dotati di un grosso galleggiante centrale e di due pi\u00f9 piccoli sotto le ali pi\u00f9 alti di quello centrale. Due dei RO 43 furono sostituiti da caccia Reggiane Re 2.000.\nLa propulsione era a vapore con quattro gruppi turboriduttori alimentati dal vapore di otto caldaie tipo Yarrow/Regia Marina alimentate a nafta in cui l'acqua fluiva attraverso tubi riscaldati esternamente dai gas di combustione, sfruttando cos\u00ec il calore sprigionato dai bruciatori, quello dalle pareti della caldaia e quello dei gas di scarico. Questo tipo di caldaia era il modello standard per le caldaie di grosse dimensioni, grazie anche all'impiego di acciai speciali in grado di sopportare temperature elevate e allo sviluppo di moderne tecniche di saldatura. L'apparato motore era protetto da cilindri corazzati singoli per ogni caldaia e per ogni ventilatore, mediante coperture corazzate a distanza sul ponte superiore e da diaframmi corazzati alla base; il sistema di protezione era coordinato alla corazzatura di murata sovrastante e alle strutture sottostanti del triplo fondo.\nIl motore forniva una potenza massima di 130\u00a0000 CV e consentiva la velocit\u00e0 massima di 31 nodi, con un'autonomia a velocit\u00e0 media 20 nodi di 3\u00a0920 miglia. Modesta, se comparata ad unit\u00e0 analoghe, rendeva queste unit\u00e0 idonee solo all'impiego nel Mediterraneo. Le quattro turbine erano collegate a quattro assi dotati di eliche tripale, due centrali e due laterali, mentre il sistema di governo era costituito da un timone principale poppiero, posizionato nel flusso delle eliche poppiere centrali, e da due timoni ausiliari laterali, ampiamente proporzionati e distanziati dal primo, situati nel flusso delle due eliche laterali, il governo di emergenza della nave.\nNavigando a 30 nodi (56\u00a0km/h) l'autonomia scendeva ad appena 3\u00a0000\u00a0km, pari a 2 giorni di navigazione, sufficienti per attraversare il mar Mediterraneo. La differenza con le corazzate classe Bismarck era notevole in quanto, nonostante i problemi d'efficienza delle turbine tedesche, grazie a 7\u00a0700 tonnellate di combustibile, queste potevano attraversare l'Atlantico e poi tornare. Le Littorio, pur possedendo potenza di fuoco, protezione e velocit\u00e0 comparabili o superiori alle Bismarck, non potevano essere impiegate in contesti (come quelli \"corsari\") che prevedessero lunghe navigazioni oceaniche.\nLe 3\u00a0700 tonnellate di combustibile in meno erano un handicap extra Mediterraneo: le Littorio non erano state pensate per compiti globali, ma per confrontarsi con la Marina Francese in brevi azioni di combattimento, grazie alla potenza di 140\u00a0000\u00a0hp garantita da turbine a vapore su 4 assi, che fece raggiungere nelle prove circa 30,5 nodi, a pesi ridotti come era costume della Regia Marina. Nella situazione reale di combattimento della battaglia di Capo Matapan gli incrociatori inglesi \"da 32 nodi\" distanziarono in pochi minuti la \"Vittorio Veneto\".\nCorazzatura.\nLe Littorio avevano una protezione subacquea super-resistente, che salv\u00f2 pi\u00f9 volte le navi. Anche a livello di cintura di murata vi erano notevoli particolarit\u00e0: a differenza di tutte le altre costruzioni mondiali, la protezione non era costituita da piastre verticali, ma da pi\u00f9 strati di piastre inclinate. Mentre la protezione orizzontale era affidata a due ponti corazzati. La loro robustezza non deve essere sminuita dall'affondamento della \"Roma\" da parte di bombe-missili tedeschi, arma che non venne considerata in fase di progetto; tuttavia anche l\"Italia\" (ex \"Littorio\") fu colpita senza subire gravi danni.\nLa compartimentazione e il bilanciamento interno assicuravano buona stabilit\u00e0 e galleggiabilit\u00e0 anche nel caso le navi fossero state colpite da siluri, cosa che venne dimostrata dalle vicende belliche, quando le corazzate di questa classe, ripetutamente colpite, riuscirono a rientrare alle loro basi.\nLa protezione, caratteristica cos\u00ec sviluppata nelle navi da battaglia, era qui molto curata, con una progettazione che contemplava il ricorso a ben 14.000 tonnellate di acciaio, il quale, strano a dirsi per una nazione che costruiva carri armati con acciaio al silicio, era dotato almeno nominalmente di ottime caratteristiche. Ma questo denota anche il prestigio che godeva tra le forze armate la Regia Marina e l'attenzione particolare che venne data al suo potenziamento.\nLa resistenza della corazzatura venne testata nel maggio 1935 al balipedio di La Spezia. Nelle prove la corazzatura si dimostr\u00f2 capace di resistere all'impatto di proiettili perforanti da 406mm sparati da una distanza di 24.000 metri e a quello di bombe d'aereo da 1.280 Kg di non eccessiva capacit\u00e0 perforante ma di grande potenza esplosiva, nonch\u00e9 capace di resistere a bombe perforanti da 835\u00a0kg, ambedue i tipi di bomba con una velocit\u00e0 d'urto di 250 m/sec, cio\u00e8 la massima velocit\u00e0 naturale di caduta, in quanto allora non esistevano bombe con propellente a razzo.\nLa protezione verticale nella parte centrale della nave, cio\u00e8 dal deposito munizioni della torre n\u00ba 1 fino al deposito della torre n\u00ba 3, era assicurata da due piastre accostate dello spessore totale di 350\u00a0mm (piastra esterna \"scuffiante\" con spessore 70mm, intercapedine vuota di 25mm e piastra principale dello spessore di 280mm), non verticali, ma convergenti verso il basso con il piano mediano dello scafo, in modo da diminuire l'angolo di impatto dei proiettili, il che equivaleva ad un maggiore spessore della corazzatura. La cintura corazzata si riduceva a 60\u00a0mm nella zona prodiera e a 100\u00a0mm in quella poppiera. A 40 cm dalla cintura corazzata principale c'era una paratia d'arresto da 40\u00a0mm, seguita a distanza da un'altra paratia paraschegge, da 12\u00a0mm inclinata in senso contrario alla cintura corazzata, sistemata pi\u00f9 internamente che fungeva anche da sostegno al ponte corazzato principale. Il ridotto corazzato era completato da due traverse corazzate dello spessore di 210\u00a0mm a prora e di 290\u00a0mm a poppa. Le traverse erano rispettivamente a proravia del deposito munizioni della torre n\u00ba 1 e a poppavia del deposito munizioni della torre poppiera.\nLa cintura principale aveva uno spessore adeguato per affrontare le unit\u00e0 moderne nemiche a distanze superiori ai 20\u00a0000 metri, ma contro i cannoni inglesi di vecchio tipo aveva un'efficacia presumibilmente tale da fermare le munizioni fino a circa 12.000 metri.\nLa corazza del ponte era parimenti assai spessa, con vari livelli dotati di ponti corazzati secondari in aggiunta. Il ponte inferiore, detto di batteria, aveva uno spessore massimo di 100\u00a0mm, quello mediano, detto di coperta, aveva uno spessore di 50\u00a0mm ed il pi\u00f9 alto, il castello, aveva uno spessore di 36 millimetri. Lo spessore della corazza del ponte di batteria raggiungeva per\u00f2 i 150\u00a0mm in corrispondenza dei depositi munizioni mentre si assottigliava sino a 90\u00a0mm presso le murate. Fuori dal ridotto corazzato, il ponte di batteria aveva una corazza di 70\u00a0mm verso prora e 36\u00a0mm verso poppa. La timoniera, che era fuori del ridotto, aveva al di sotto del ponte principale un secondo ponte corazzato di 100\u00a0mm di spessore.\nPer quello che riguarda torri e barbette, i calibri principali erano protetti da piastre dello spessore massimo di 350\u00a0mm, quelle da 152/55 erano protette da corazza da 152\u00a0mm, concepite per resistere a munizioni di pari calibro.\nIl torrione era protetto da corazza di 260\u00a0mm, mentre il tubo corazzato interno ad esso aveva 200\u00a0mm di spessore e serviva al passaggio degli uomini da un piano all'altro del torrione e al passaggio dei cavi, che costituivano un vero e proprio midollo spinale della nave, in quanto trasmettevano tutti gli ordini e ricevevano tutte le informazioni concernenti armi, motrici e sistemi di sicurezza.\nLa corazzatura orizzontale era sostituita, in corrispondenza dei condotti del fumo delle caldaie, da griglie formate da piastre affiancate e disposte verticalmente, cos\u00ec da costituire una certa protezione dalle bombe anche nei fumaioli.\nProtezione subacquea.\nPer rendere lo scafo pi\u00f9 resistente agli attacchi subacquei, venne adottato il sistema dei cilindri Pugliese, ideati dallo stesso progettista. I cilindri Pugliese consistevano in contenitori di 3,80\u00a0m di diametro e 120\u00a0m di lunghezza, collocati all'interno di una intercapedine tra lo scafo interno e la murata esterna e riempiti con acqua o nafta. In caso di esplosione di mina o siluro, la potenza d'urto sarebbe stata distribuita in tutte le direzioni, diminuendo i relativi danni. La curvatura della paratia interna, che si trovava dietro il compartimento antiesplosione, dava la possibilit\u00e0 di accumulare l'onda d'urto scorrendo lungo il cilindro metallico deformabile, causando potenziali cedimenti della stessa.\nIl sistema, per quanto ingegnoso, necessitava di ampio spazio per essere efficace, e il controllo danni era presumibilmente difficile se non impossibile. Infine, questo sistema era ottimo, o quantomeno paragonabile alle pi\u00f9 avanzate controcarene in servizio presso le altre quattro grandi marine, solamente nella parte centrale dello scafo dove i cilindri potevano essere molto ampi, ma diventava molto meno conveniente dove lo scafo era pi\u00f9 stretto, in particolar modo a prua.\nPotenza di fuoco.\nLe Littorio ebbero uno dei complessi di armamento pi\u00f9 potenti mai installati su una corazzata. I cannoni OTO/Ansaldo 381/50, nonostante la modesta elevazione di soli 35\u00b0 erano le armi a pi\u00f9 lunga gittata mai possedute da una nave da battaglia della seconda guerra mondiale (sia pure per poche decine di metri); la loro alta velocit\u00e0 iniziale e la pesantezza delle munizioni (oltre 880\u00a0kg) consentivano una capacit\u00e0 perforante eccellente confrontabile con i migliori cannoni da 406\u00a0mm e 460\u00a0mm e sensibilmente superiore a quanto i moderni cannoni tedeschi e francesi da 380\u00a0mm fossero in grado di offrire. Se una corazza da 350\u00a0mm era perforabile ad oltre 25\u00a0km, a breve distanza la perforazione possibile ammontava a circa 800\u00a0mm.\nIl rovescio della medaglia era che i cannoni italiani avevano una cadenza di tiro assai ridotta nonch\u00e9 una elevata dispersione. Solo durante la seconda battaglia della Sirte un proiettile calibro 381 mm sparato dalla \"Littorio\" colp\u00ec direttamente il cacciatorpediniere con la morte di 15 marinai e diversi feriti oltre a gravi danni; nello stesso scontro schegge di colpi da 381 mm della \"Littorio\" caduti nelle vicinanze danneggiarono l'incrociatore e il cacciatorpediniere . I cannoni avevano anche una ridotta riserva di munizioni e la vita utile dell'anima del cannone era breve, circa 140 colpi sparabili prima che le qualit\u00e0 balistiche degradassero, circa la met\u00e0 dei cannoni contemporanei.\nLa perforazione delle corazze verticali era assai elevata grazie alla velocit\u00e0 dei proiettili, data la ridotta elevazione, quindi la capacit\u00e0 di perforazione di armature orizzontali, essenziale nel tiri curvi da lunga distanza, era decisamente inferiore a quella dei 381 inglesi (anch'essi elevabili a 30 gradi) e appena migliore di quelli tedeschi.\nI cannoni secondari erano gli OTO/Ansaldo 152/55 dell'ultimo modello, installati anche su incrociatori leggeri dell'ultima generazione (come il \"Giuseppe Garibaldi\"), sistemati in torri trinate assai robuste (fino ad oltre 100\u00a0mm di corazzatura) anch'esse derivate direttamente dalle navi minori. La loro gittata arrivava ad oltre 24\u00a0km ed avevano elevate qualit\u00e0 balistiche, ma con cadenza di tiro bassa; e poich\u00e9 le armi secondarie erano dedicate solo alla difesa antinave, lo sbarramento antiaereo era limitato ai medi e piccoli calibri. Le corazzate pi\u00f9 moderne di altri paesi adottavano spesso armi a doppio ruolo, per risparmiare peso ed ottenere una migliore difesa anti aerea.\nI cannoni da 90/50\u00a0mm erano ottimi, dotati di affusti totalmente chiusi e leggermente corazzati, e avevano un sistema di stabilizzazione che si rivel\u00f2 troppo sofisticato per l'epoca. Le armi erano in torri singole, 6 per lato. Il volume di fuoco era insufficiente per una corazzata. Oltretutto i 90/50 mm avevano munizioni pensate per contrastare aerei fragili, di legno e tela, comuni negli anni '30, e proiettili moderni pi\u00f9 adatti furono disponibili solo dopo il 1941. \nLe mitragliere contraeree erano sia binate Breda 20/65 Mod. 1935 che Breda 37/54, il meglio che l'Italia potesse sviluppare autonomamente ed abbastanza efficaci nel loro ruolo di difesa ravvicinata. Il loro numero per\u00f2 (36) era appena sufficiente.\nNon erano previsti siluri, ma l'armamento accessorio era completato da 3 idrovolanti a poppa, lanciabili da catapulta. Tra le macchine impiegate, in genere Ro.43, era possibile trovare anche i Re.2000, lanciabili senza possibilit\u00e0 di recupero, tentativo di rimediare ad una carenza - l'assenza di portaerei - che fu il maggiore rincrescimento della Regia Marina durante il conflitto.\nAllestimento e varo.\nVarate tra la fine degli anni trenta (\"Littorio\" e \"Vittorio Veneto\") e i primi anni quaranta (\"Roma\") del XX secolo, tre di esse entrarono in servizio attivo; la \"Impero\" invece non venne mai completata.\nStoria.\nImpiego operativo.\nQueste navi, di notevole qualit\u00e0 e prestigio tecnico, ebbero un impiego assai modesto durante il secondo conflitto mondiale, per l'eccessiva prudenza con cui i comandi le utilizzarono. La \"Littorio\" e la \"Vittorio Veneto\", non ancora operative il 10 giugno 1940, entrarono in servizio attivo durante l'estate dello stesso anno inquadrate nella IX Divisione. La \"Littorio\" venne gravemente danneggiata con 3 siluri dagli aerosiluranti Fairey Swordfish durante la notte di Taranto l'11 novembre del 1940, e rientr\u00f2 in servizio oltre sei mesi pi\u00f9 tardi.\nNel 1941 la \"Vittorio Veneto\" fu la nave di bandiera dell'ammiraglio di squadra Angelo Iachino durante lo scontro navale al largo di capo Matapan, dove spar\u00f2 94 colpi senza esito e incass\u00f2 un siluro aerolanciato, senza conseguenze irrimediabili ma con notevole entrata d'acqua e perdita di velocit\u00e0, alla base del successivo disastro di Matap\u00e0n. Entrambe le unit\u00e0 vennero impiegate in missioni di scorta indiretta ai convogli per la Libia, ma non ebbero modo di scontrarsi direttamente con unit\u00e0 di superficie britanniche. La Royal Navy temeva molto le Littorio, tanto quanto le tedesche \"Bismarck\" e \"Tirpitz\" in Atlantico.\nNel 1942 la \"Littorio\" fu presente alla cosiddetta seconda battaglia della Sirte, ed entrambe le unit\u00e0 parteciparono alla battaglia aeronavale di mezzo giugno, in occasione della quale la \"Littorio\" venne colpita a prua da un siluro e da una bomba d'aereo su una delle torri principali, senza particolari conseguenze. L'impiego delle due potenti navi nella successiva battaglia di mezzo agosto, che si sarebbe potuto rivelare determinante, fu impossibilitato dalla scarsit\u00e0 di nafta.\nLa \"Roma\" divenne operativa nell'autunno del 1942, come nave di bandiera del nuovo comandante superiore in mare, l'ammiraglio di squadra Carlo Bergamini. La squadra da battaglia composta dalle tre \"Littorio\", assieme al grosso della flotta, si rifugi\u00f2 a La Spezia per tutto l'inverno 1942-'43 e rimase in porto per buona parte del nuovo anno, nel tentativo di sfuggire ai sempre pi\u00f9 violenti attacchi aerei Alleati. Un eventuale impiego per contrastare gli sbarchi Alleati in Sicilia venne scartato. Nella notte tra il 18 e il 19 aprile del 1943 la \"Littorio\" venne leggermente danneggiata da un bombardamento aereo su La Spezia; nel corso dell'incursione venne affondato il cacciatorpediniere \"Alpino\". Il successivo bombardamento sulla base di La Spezia del 5 giugno, in cui vennero danneggiate la \"Roma\" e la \"Vittorio Veneto\", ridusse la squadra da battaglia alla sola \"Littorio\". Mente la \"Vittorio Veneto\" pot\u00e9 essere riparata in arsenale, rientrando in squadra in poco pi\u00f9 di un mese, per la \"Roma\", colpita nuovamente in un bombardamento nella notte del 24 giugno, fu necessario l'entrata in bacino e il trasferimento a Genova, rientrando in squadra solamente il 13 agosto.\nAl sopraggiungere della notizia dell'armistizio con gli Alleati la sera dell'8 settembre, la squadra al comando di Bergamini salp\u00f2 dalla Spezia prima alla volta della Sardegna, e quindi diresse verso Malta, in ottemperanza agli accordi con gli Alleati. Le tre corazzate italiane vennero individuate ed attaccate nel pomeriggio del 9 settembre da bombardieri tedeschi che, con il nuovo tipo di bomba teleguidata Ruhrstahl SD 1400 ribattezzata dagli Alleati \"Fritz-X\", riuscirono a centrare in pieno con due colpi la \"Roma\" che fu subito scossa da esplosioni violentissime (tanto che la torre sopraelevata prodiera pesante 1.500 tonnellate venne scaraventata in mare) e affond\u00f2 in poco tempo, spezzata in due tronconi. Anche la \"Littorio\" (che il 30 luglio, dopo la caduta del fascismo, era stata ribattezzata \"Italia\") venne colpita, ma pot\u00e9 proseguire la navigazione in assetto.\nEpilogo.\nLe Littorio non vennero impiegate in alcuna missione per conto degli Alleati, anche se Churchill avrebbe voluto impiegarle in estremo oriente, valutando l'alternativa di lasciarle o meno sotto bandiera italiana. Internate ai Laghi amari, rientrarono in patria solo dopo la guerra. Le autorit\u00e0 italiane riuscirono a evitare la consegna a Regno Unito e Stati Uniti (anche l'Unione Sovietica ne reclam\u00f2 una) delle ancora moderne unit\u00e0, ma non ne evitarono l'ingiunzione alleata di demolirle, cosa che venne ritardata con ogni mezzo, senza successo anche se inizialmente ci si dovette limitare al taglio dei cannoni dell'armamento principale. Gli ultimi rottami delle corazzate divennero presto 80.000 tonnellate di acciaio per le fonderie di un'Italia che cercava di riprendersi dalle conseguenze della guerra."}
{"id": "302634", "revid": "767487", "url": "https://it.wikipedia.org/wiki?curid=302634", "title": "Ragione e sentimento (film)", "text": "Ragione e sentimento (\"Sense and Sensibility\") \u00e8 un film del 1995 diretto da Ang Lee, con Kate Winslet, Alan Rickman, Emma Thompson, Hugh Grant e Robert Hardy, vincitore del Golden Globe come miglior film drammatico del 1995 e l'Orso d'Oro al Festival di Berlino del 1996. Il film vince inoltre il Premio Oscar per la migliore sceneggiatura non originale nel 1996 (il premio va ad Emma Thompson). La pellicola \u00e8 tratta dall'omonimo romanzo di Jane Austen. Nella colonna sonora, Jane Eaglen canta in due brani.\nTrama.\nLa signora Dashwood e le sue figlie Elinor, Marianne e Margaret, sono impoverite a causa della morte del signor Dashwood. La loro tenuta, Norland, passa a John Dashwood, figlio del primo matrimonio di Mr. Dashwood. Sebbene John abbia promesso al padre che si sarebbe preso cura della matrigna e delle sorellastre, sua moglie Fanny, una donna profondamente egoista, lo persuade facilmente a non donare nulla a loro dell'eredit\u00e0 paterna. Le donne Dashwood sono trattate come ospiti \u201cnon benvenute\u201d nella loro stessa casa e, presto, sono costrette a cercare una nuova abitazione.\nContemporaneamente a questi fatti, Elinor si innamora del fratello di Fanny, Edward Ferrars, un uomo tranquillo, senza pretese e di natura gentile. Edward non ambisce a fare la bella vita intraprendendo una carriera politica, come vorrebbero la madre e la sorella.\nIn ogni caso, la fortuna di Edward \u00e8 vincolata alle decisioni materne. Elinor sa che la signora Ferrars vuole che suo figlio sposi una donna d'alto rango e dunque non s'illude di coronare il suo sogno.\nMrs. Dashwood e le sue figlie lasciano presto Norland per trasferirsi a Barton Cottage. Il proprietario del cottage \u00e8 Sir John Middleton, un loro lontano cugino, che glielo offre ad un prezzo di favore. Sir John vive a Barton Park, insieme alla suocera la signora Jennigs, e la sua casa \u00e8 frequentata dal trentacinquenne colonnello Brandon, un vecchio amico di Sir John.\nMrs. Jennings, che \u00e8 un'anziana signora molto gioviale e amante del pettegolezzo, ben presto decide che il colonnello Brandon deve essersi innamorato di Marianne, la quale invece considera l'ufficiale uno scapolo incallito, anziano e infermo, incapace di innamorarsi di qualcuno o di ispirare amore a qualcuno.\nMentre Marianne passeggia insieme a Margaret (la sorella pi\u00f9 piccola) nei dintorni di Barton Cottage, viene sorpresa dalla pioggia. Scivola sull'erba bagnata e si sloga una caviglia. Viene soccorsa subito da John Willoughby, un attraente giovanotto di passaggio. Marianne \u00e8 affascinata dal comportamento galante del giovane mentre la trasporta verso casa e ne rimane parimenti affascinata anche la sua famiglia.\nDopo questo incidente, Willoughby inizia a visitare Marianne tutti i giorni. I due diventano molto intimi e perci\u00f2 Elinor e Mrs. Dashwood sospettano che si siano segretamente fidanzati, ma la natura sentimentale di Mrs. Dashwood le vieta di seguire il consiglio, datole da Elinor, di chieder conto esplicitamente a Marianne del suo rapporto con Willoughby. La giovane innamorata rimane incredula quando, improvvisamente, Willoughby decide di partire per Londra per affari e comunica che non far\u00e0 ritorno prima di un anno.\nGiungono ancora altri visitatori, questa volta destinati a Barton Park. Si tratta della figlia e il genero di Lady Middleton e Lucy Steele una lontana cugina, che confida ad Elinor di essere segretamente fidanzata con Edward Ferrars, gi\u00e0 da cinque anni. Elinor, frequentando Lucy, si rende conto che il fidanzamento di Edward risale ad un periodo della sua vita in cui era giovane e molto influenzabile.\nElinor e Marianne trascorrono l'inverno a Londra, nella casa di Mrs. Jennigs. Marianne scrive a Willoughby, ma le sue lettere rimangono senza risposta. L'incontro tanto atteso avr\u00e0 finalmente luogo durante una festa, in cui il giovane tratta entrambe le sorelle con freddezza e scarsa cortesia.\nIl giorno dopo, in risposta ad un'ultima lettera di Marianne, finalmente arriva un freddo messaggio di Willoughby, con il quale la informa di essere fidanzato e prossimo al matrimonio con Miss Grey, una donna molto ricca ma inferiore per nascita. Marianne confessa ad Elinor che lei e Willoughby non erano mai stati fidanzati, ma che lei lo ama e lui l'ha indotta a credere di essere riamata.\nIl Colonnello Brandon rivela, inoltre, ad Elinor che Willoughby aveva sedotto anche sua figlia adottiva, Berth Williams, ma che l'aveva abbandonata non appena quest'ultima aveva scoperto di essere incinta, perdendo cos\u00ec la cospicua eredit\u00e0 della zia, che scoprendo il fatto lo disereda. Pochi giorni dopo la signora Jennigs comunica ad Elinor che Mrs. Ferrars ha scoperto il fidanzamento segreto di Edward con Lucy e che, al rifiuto di Edward di rompere il fidanzamento, la madre lo ha diseredato. Elinor e Marianne sono dispiaciute per Edward e sono convinte che sia onorevole per un uomo mantenere le proprie promesse, anche se ci\u00f2 significa essere legato ad una donna che non lo render\u00e0 mai felice. Il colonnello Brandon, sapendo quanto possa essere duro iniziare una nuova vita quando si \u00e8 ostacolati, offre ad Edward la parrocchia di Delaford, anche se lo conosce molto poco, chiedendo a Elinor di parlare ad Edward in quanto amica.\nMarianne, durante il viaggio di ritorno da Londra, si ammala gravemente dopo una passeggiata sotto la pioggia e il Colonnello Brandon, dopo averla salvata, parte per andare a prendere sua madre e condurla da lei. Marianne si riprende dalla malattia e le Dashwood tornano a Barton Cottage.\nLa famiglia Dashwood viene a sapere che Lucy ha sposato Ferrars. Tuttavia il giorno seguente arriva l'inaspettata visita di Edward stesso, il quale rivela che a sposare Lucy \u00e8 stato suo fratello Robert. Edward racconta inoltre di essere rimasto intrappolato in un fidanzamento con una donna che ormai da lungo tempo non amava pi\u00f9 e che, meschinamente, ha rotto il fidanzamento solo per sposare il fratello Robert divenuto ricco per aver ereditato la fortuna, persa per onore da Edward. Edward chiede ad Elinor di sposarlo e lei accetta. Marianne, ormai maturata, decide di sposare il colonnello Brandon, preferendo alla passione il rispetto che prova per lui. Nel romanzo ma anche nel film, dopo il matrimonio, Marianne capir\u00e0 di amare il colonnello pi\u00f9 di quanto abbia amato Willoughby.\nProduzione.\nIl film venne prodotto dalle societ\u00e0 Columbia Pictures Corporation e Mirage.\nDistribuzione.\nData di uscita.\nIl film venne distribuito in varie nazioni, fra cui:\nRiconoscimenti.\nNel 1999 il British Film Institute l'ha inserito al 62\u00ba posto della lista dei migliori cento film britannici del XX secolo."}
{"id": "302639", "revid": "666668", "url": "https://it.wikipedia.org/wiki?curid=302639", "title": "Leprecauno", "text": "Il leprecauno (anche leprocauno, leprecano o lepricano; in irlandese \"leipreach\u00e1n\" o \"luchorp\u00e1n\"; in inglese \"leprechaun\") \u00e8 una sorta di gnomo tipico del folclore e della mitologia irlandesi. Il sostantivo \u00e8 talvolta reso in italiano con gnomo irlandese o, pi\u00f9 genericamente, folletto.\nEtimologia del nome.\nCi sono diverse teorie sull'etimologia del nome.\nLa parola \"Leprechaun\" compare per la prima volta nella lingua inglese nel 1604 nell'opera di Thomas Middleton e Thomas Dekker \"The Honest Whore\", come \"lubrican\". Nell'opera stava a indicare un tipo di spiritello anche se non era strettamente legato alla mitologia irlandese.\nCon i secoli nella lingua inglese sono state identificate alcune grafie alternative, come \"leprechawn\", \"lepracaun\" o \"lubberkin\".\nFolclore.\nOrigini.\nI leprecauni sono considerati parte del \"popolo delle fate\" e la tradizione vuole che abitassero l'isola prima dell'arrivo dei Celti. Per questo sono spesso associati a luoghi dove sono presenti i cosiddetti \"anelli magici\", luoghi spesso caratterizzati dai ruderi di costruzioni di epoca pre-celtica.\nCaratteristiche.\nNell'iconografia classica vengono rappresentati come uomini anziani, dediti alle burle e agli scherzi. Si dice che non possano scappare se li si guarda fissi, ma se ci si distrae svaniscono immediatamente. Sono spesso dipinti come creature innocue e schive, che vivono in solitudine in localit\u00e0 sperdute, sebbene alcuni credano che vivano in compagnia di altri spiritelli. Il loro passatempo \u00e8 costruire scarpe per il popolo delle fate e per s\u00e9 stessi. Nonostante siano esseri sostanzialmente solitari, si ritiene che siano capaci di ottima conversazione.\nTra le credenze pi\u00f9 diffuse c'\u00e8 quella secondo cui, come gli gnomi, siano estremamente ricchi e che siano soliti occultare tesori in localit\u00e0 nascoste, rivelate solo a coloro che riescono a catturare e interrogare il leprecauno con domande specifiche. Si dice che abbiano numerosi tesori seppelliti durante i periodi di guerra. Se catturati, spesso acconsentono a rivelare l'ubicazione delle loro ricchezze, ma in seguito trovano il modo di confondere chi ha ottenuto questa informazione e salvare il proprio oro \"in extremis\". All'occasione, infatti, sanno essere subdoli e scaltri, con una mente acuta: molti racconti presentano storie di eroi umani superati in arguzia da queste creature. In Irlanda sostengono che, quando in cielo appare un arcobaleno, a una delle sue basi sia sepolto uno dei loro tesori. Un modo come un altro per dire che questi tesori sono introvabili.\nAlcune storie comuni sono le seguenti:\nIn altre storie si dice che cavalchi i cani da pastore nella notte, lasciandoli stremati e sporchi la mattina dopo.\nAspetto.\nIl leprecauno in origine aveva diverse caratteristiche a seconda della zona di provenienza delle opere. Prima del XX secolo era solitamente vestito di rosso, non di verde. Altra caratteristica tipica dei leprecauni \u00e8 la borsa che portano a tracolla, che contiene un unico scellino che ricompare subito dopo essere stato speso.\nSamuel Lover nel 1831 lo descriveva come:\nWilliam Butler Yeats, nella sua opera del 1888 dal titolo \"Fairy and Folk Tales of the Irish Peasantry\" (\"Racconti di fate e folletti dei contadini irlandesi\") descrive cos\u00ec i leprecauni:\nIn un poema intitolato \"The Lepracaun; or, Fairy Shoemaker\" (\"Il leprecauno, calzolaio delle fate\"), il poeta irlandese del XIX secolo William Allingham descrive i lepricani come:\nAlcuni commentatori attribuiscono ad Allingham la traccia iniziale per l'immagine odierna di queste creature.\nLo stereotipo moderno di queste creature \u00e8 praticamente invariabile: \u00e8 quello di un uomo alto meno di un metro, con una giacca a falde di colore verde smeraldo, che indossa un cappello a tricorno o un cilindro, un grembiule da lavoro in pelle, un panciotto di lana, pantaloni alla zuava, calze al ginocchio, scarpe di pelle con fibbie d'argento e redingote. Ha la barba, fuma la pipa e sembra essere un calzolaio.\nCreature affini.\nIl leprecauno \u00e8 accomunato al \"clurichaun\" e un'altra creatura chiamata \"far darrig\" . Alcuni scrittori scambiano tra loro queste creature, per raggiungere un pubblico maggiore. Il \"clurichaun\" \u00e8 considerato spesso semplicemente un leprecauno alticcio. Nella mitologia folclorica europea il leprecauno pu\u00f2 essere accostato al \"brownie\" dei territori inglesi, al \"tomte\" scandinavo. \nIn Italia ha delle similitudini con lo gnometto ischitano, il mazzamurello marchigiano, il \"mazzemarill\" in Abruzzo e Molise, lo \"scazzamurrieddhru\" nell'area ionico-salentina, lo \"scazzamauriello\" nell'area campana e il munaciello in Irpina.\nLetteratura e media.\nLetteratura.\nI leprecauni appaiono raramente nelle fiabe, e in quasi tutti i casi queste storie si incentrano su un eroe umano. Le storie sui leprecauni sono solitamente corte e collegate a particolari nomi e zone geografiche. Sono state tramandate per mezzo orale, e si caratterizzano per essere solitamente legate a situazioni informali, nonostante permanga una certa ritualit\u00e0 in questo tipo di racconti.\nOpere a trattare di queste figure sono:\nMedia.\nFilm, televisione, cartoni animati e pubblicit\u00e0 hanno reso popolare una immagine specifica del leprecauno, che ha solo una vaga somiglianza con quello della cultura irlandese.\nL'immagine del leprecauno vestito di verde \u00e8 particolarmente forte negli Stati Uniti, dove ha vari utilizzi, commerciali e non, tra i quali quello di mascotte della Festa di San Patrizio.\nL'uso nei film \u00e8 frequente. Ricordiamo solo:\nPubblicit\u00e0 e loghi.\nSecondo molti irlandesi, l'immagine dei leprecauni popolarizzata dai \"mass media\" tende a corrispondere a una raccolta di stereotipi (non raramente offensivi) sull'Irlanda e a una banalizzazione della sua cultura.\nIn politica e nei modi di dire.\nNella politica irlandese, i leprechaun sono spesso usati per riferirsi agli aspetti stucchevoli dell'industria del turismo. Per esempio il presidente irlandese John A. Costello in un discorso all'Oireachtas (il parlamento) nel 1963 disse:\nI leprecauni sono stati usati anche in barzellette e satire sull'irresponsabilit\u00e0 dei politici, dicendo che qualcuno aveva trovato una pentola d'oro o che avrebbe chiesto a un leprecauno di risolvere i problemi economici.\nIl termine \"lingua da leprecauno\" (\"leprechaun language\"), viene a volte usato dagli Unionisti dell'Irlanda del Nord, come dispregiativo per la lingua irlandese."}
{"id": "302642", "revid": "363629", "url": "https://it.wikipedia.org/wiki?curid=302642", "title": "Personal shopper", "text": " \nUn personal shopper \u00e8 un consulente per gli acquisti, cio\u00e8 una persona che dietro pagamento aiuta altre persone a scegliere e a comprare oggetti di vario tipo: abbigliamento, oggetti di arredamento, regali per le ricorrenze, etc.\nIl \"personal shopper\" pu\u00f2 accompagnare la clientela per i negozi (\"show-room\" - spazi espositivi, piccole botteghe artigiane, \"outlet\", mercatini, gioiellerie e negozi di antiquariato o di porcellane rare, ecc), oppure acquistare gli oggetti per conto loro, o trova lavoro in negozi di marca e consiglia la clientela sugli abiti migliori o gli oggetti di arredamento in base allo stile pi\u00f9 appropriato al cliente in questione.\nI clienti sono normalmente donne di classe sociale agiata, talvolta che gravitano intorno al mondo della moda o dello spettacolo e generalmente con poco tempo a disposizione. Negli ultimi anni sono molte le aziende multinazionali che hanno scelto questa figura anche per affidare ad essa l'arduo compito di scegliere fornitori qualificati per la creazione di prodotti e di beni, di buon livello e nel contempo a prezzi competitivi."}
{"id": "302648", "revid": "599013", "url": "https://it.wikipedia.org/wiki?curid=302648", "title": "Andy Roddick", "text": "\u00c8 stato numero 1 del mondo nella classifica ATP dal 3 novembre 2003 al 1\u00ba febbraio 2004, per un totale di tredici settimane. Nella sua carriera ha vinto 32 titoli, di cui un torneo del Grande Slam, lo US Open 2003, e cinque tornei Masters Series/Masters 1000. Inoltre ha raggiunto altre quattro finali nei tornei del Grande Slam, tre al torneo di Wimbledon (2004, 2005, 2009) e una agli US Open (2006).\nBiografia.\nCarriera sportiva.\n2000-2001: gli esordi.\nA diciassette anni, dopo avere perso una serie di incontri a livello Juniores, prende in considerazione di lasciare perdere la strada del tennista professionista. Tarik Benhabiles, il suo coach, lo convince a continuare per alcuni mesi e alla fine del 1999 si classifica come sesto statunitense nella classifica Junior. L'anno successivo lo conclude in cima alla classifica mondiale junior.\nIl primo torneo da professionista giocato da Andy \u00e8 il Delray Beach 2000, in cui perde al primo round contro Laurence Tieleman per 6-7, 5-7. Poco dopo, a marzo, gioca il Master series di Miami, dove vince il primo match a livello professionistico contro Fernando Vicente per 6-4 6-0, uscendo al secondo turno per mano del numero 1 al mondo Andre Agassi con il punteggio di 6-2 6-3.\nAd agosto riceve una wild card e viene subito sconfitto al Masters series di Cincinnati dall'italiano Gianluca Pozzi per 7-6(5) 6-1, ma la settimana dopo raggiunge i quarti del Torneo di Washington battendo Adrian Voinea, Fabrice Santoro e Karol Ku\u010dera, perdendo ancora contro Andre Agassi per 6-4 6-4. Esce al primo turno anche agli US Open contro Albert Costa, che lo batte 3-6, 7-6, 1-6, 4-6.\nNello stesso anno gioca diversi Challenger, vincendo quelli di Austin contro Michael Russell per 6-4 6-4, e di Burbank con il punteggio di 6-1 6-2 contro Kevin Kim. Al challenger di Knoxville raggiunge la finale, perdendo 6-3 6-7(1) 4-6 contro Cristiano Caratti.\nArriva in semifinale al Challenger di Las Vegas e perde al primo turno del torneo di San Antonio. Terminer\u00e0 l'anno alla posizione numero 156 della classifica mondiale.\nIl 2001 si apre con una vittoria al challenger di Waikoloa, vincendo contro James Blake per 1-6, 6-3, 6-1. Il primo torneo ufficiale \u00e8 quello di Memphis, dove perde al secondo turno contro Tommy Haas con il punteggio di 7-6(5) 0-6 4-6, e al torneo di San Jose raggiunge nuovamente il secondo turno, battuto per 6-7(5) 6-7(1) da Jan-Michael Gambill. Ritorna a giocare il torneo di Delray Beach, ma \u00e8 sconfitto ancora al primo turno da Ji\u0159\u00ed Van\u011bk per 4-6 7-6(4) 4-6.\nAl Master Series di Miami Andy raggiunge i quarti perdendo contro Lleyton Hewitt 3-6 2-6 dopo avere battuto Harel Levy, Marcelo R\u00edos e Pete Sampras, che in quella occasione era numero 4 del mondo, per 7-6 6-3.\nAd aprile vince il suo primo torneo, ad Atlanta, contro Xavier Malisse per 6-2 6-4 in 69 minuti, dopo avere battuto Stefan Koubek, Fernando Meligeni, Todd Martin e Raemon Sluiter. Al torneo successivo di Houston arriva in finale battendo Raemon Sluiter, Magnus Gustafsson, Stefan Koubek e J\u00e9r\u00f4me Golmard; continua la sua striscia di vittorie, battendo Hyung-Taik Lee per 7-5 6-3. \u00c8 il secondo torneo della sua carriera.\nPartecipa per la prima volta al Roland Garros e vince il primo turno contro Scott Draper 6-2 6-4 6-4. Al secondo turno vince nuovamente contro Michael Chang in una partita molto dura, chiusa al quinto set, con il punteggio di 5-7 6-3 6-4 6-7(5) 7-5. Al terzo turno Roddick \u00e8 costretto, per via di un infortunio, a ritirarsi durante il match contro Lleyton Hewitt, al terzo set e dopo avere vinto il primo. Al torneo londinese del Queen's lo statunitense perde al primo turno contro Michail Ju\u017enyj. Al torneo di Nottingham esce in semifinale contro Harel Levy per 6-7(3) 7-5 3-6.\nA Wimbledon esce al terzo turno contro Goran Ivani\u0161evi\u0107, il quale vincer\u00e0 il torneo, dopo le due vittorie contro Thomas Johansson e Ivo Heuberger. A Los Angeles Roddick \u00e8 fuori subito, al primo turno, perdendo contro Marat Safin per 3-6 4-6. Raggiunge nuovamente i quarti di finale al Master Series del Canada, fermato 4-6 7-6 3-6 da Andrei Pavel, dopo avere battuto il numero 1 al mondo Gustavo Kuerten con il punteggio di 6-7(4) 6-4 6-2 che si prender\u00e0 la rivincita la settimana dopo a Cincinnati.\nDopo Cincinnati partecipa a Washington, vincendo il terzo titolo in carriera e il primo sul cemento contro Sjeng Schalken per 6-2 6-3. Prima di giungere in finale Roddick aveva battuto Wayne Arthurs, Paradorn Srichaphan, Dominik Hrbat\u00fd, Marcelo R\u00edos e Michael Chang. I primi due tornei erano stati vinti sulla terra, superficie non tanto amata dall'americano.\nAgli US Open perde nei quarti di finale al quinto set contro Lleyton Hewitt per 7-6 3-6 4-6 6-3 4-6. Sul 3-5 nel set decisivo un over-rule del giudice di sedia fa infuriare l'americano, che guadagna un'ammonizione e perde la concentrazione in un momento decisivo.. Prima di questa sconfitta aveva vinto contro Tommy Robredo, \u00c0lex Corretja, Jack Brasington e Sl\u00e1va Dosed\u011bl. Dopo gli US Open Andy partecipa senza molto successo ai tornei di Hong Kong, Basilea e i master di Stoccarda e Parigi. Finisce l'anno alla posizione numero 14.\n2002-2003: prima posizione mondiale.\nAndy comincia l'anno con il torneo di Sydney, dove si ferma alla semifinale contro Roger Federer per 6-7 4-6. A febbraio vince il titolo di Memphis contro James Blake per 6-4, 3-6, 7-5. Il mese dopo perde la finale di Delray Beach contro l'italiano Davide Sanguinetti per 4-6 6-4 4-6. Dopo le delusioni dei master di Miami e di Monte Carlo vince il torneo di Houston sconfiggendo in finale Pete Sampras con il punteggio di 7-6 6-3.\nAl master di Roma arriva in semifinale, perdendo con Tommy Haas 1-6 5-7, e raggiunge gli ottavi al master di Amburgo. Al Roland Garros Roddick non riesce a passare il primo round. A Wimbledon raggiunge il terzo round, ma viene sconfitto da Greg Rusedski 3-6 4-6 2-6.\nRaggiunge la semifinale a Los Angeles e riesce a raggiungere la prima finale di un master; a Toronto trova Guilliermo Canas che vince 4-6 5-7. Grazie agli ottimi risultati raggiunge la top 10 e arriva anche ai quarti al master di Cincinnati, agli Us Open, a Basilea e al master di Parigi. Finisce l'anno alla posizione numero 10.\nIl 2003 \u00e8 l'anno migliore di Roddick, infatti finir\u00e0 l'anno come numero 1 al mondo a soli 21 anni. A gennaio partecipa al torneo di Sydney senza molto successo, mentre agli Australian Open perde contro Rainer Sch\u00fcttler per 5-7 6-2 3-6 3-6. Subito dopo arriva in finale contro il connazionale Taylor Dent al torneo di Memphis, perso 1-6 4-6.\nA marzo partecipa ai Master Series di Indian Wells, perdendo ai quarti ancora contro Rainer Sch\u00fcttler 3-6 2-6, e di Miami uscendo al terzo turno contro Todd Martin 6-7 4-6. Ai Master Series di Monte Carlo, di Roma e di Amburgo Andy non riesce a superare i secondi turni dei tornei e perde anche la finale di Houston contro Andre Agassi per 6-3 3-6 4-6.\nDopo queste delusioni vince il torneo di St. Poelten contro Nikolaj Davydenko 6-3 6-2, per\u00f2 esce al primo turno al Roland Garros contro Sargis Sargsian per 7-6 1-6 2-6 4-6.\nLa stagione sull'erba comincia nel migliore dei modi, vincendo il torneo del Queen's contro S\u00e9bastien Grosjean 6-3 6-3; successivamente arriva in semifinale al torneo di Wimbledon uscendo contro il futuro vincitore del torneo Roger Federer 6-7 3-6 3-6.\nA luglio comincia il momento magico per Andy, perch\u00e9 vince il torneo di Indianapolis contro Paradorn Srichaphan 7-6 6-4 e arriva in semifinale al torneo di Washington perdendo contro Tim Henman in un mach durissimo finito al tie break del terzo set con parziale di 6-1 3-6 6-7.\nPoi vince il Master Series di Montr\u00e9al battendo Roger Federer in semifinale per 6-4 3-6 7-6 e in finale David Nalbandian per 6-1 6-3. La settimana dopo vince anche il Masters di Cincinnati in una finale tutta americana contro Mardy Fish dopo avere perso il primo set e avere vinto gli altri due al tie break: 4-6 7-6 7-6.\nSempre ad agosto Andy vince il suo primo e unico titolo dello Slam, gli US Open, incontrando e battendo in sequenza al primo turno Tim Henman 6-3 7-6 6-3, al secondo Ivan Ljubi\u010di\u0107 6-3 6-7 6-3 7-6, al terzo Fl\u00e1vio Saretta 6-1 6-3 6-3, al quarto Xavier Malisse 6-3 6-4 7-6, ai quarti Sjeng Schalken 6-4 6-2 6-3, in semifinale David Nalbandian 6-7 3-6 7-6 6-1 6-3, e in finale Juan Carlos Ferrero facendo il punto del match point con un ace; il risultato fu 6-3 7-6 6-3.\nAl Masters di Madrid, anche a causa della stanchezza accumulata, non supera il terzo turno perdendo 6-7 2-6 contro Nicol\u00e1s Mass\u00fa, arriva in semifinale al torneo di Basilea perdendo contro David Nalbandian 5-7 5-7. A Parigi si ferma in semifinale contro il futuro vincitore del torneo, Tim Henman, perdendo 6-7 6-7. Con la semifinale a Parigi, il 3 novembre 2003, Andy diventa il numero 1 al mondo sorpassando Juan Carlos Ferrero. Rimarr\u00e0 primo per tredici settimane.\nAndy partecipa infine alla Tennis Masters Cup di Houston sconfiggendo nella fase a gironi Carlos Moy\u00e1 6-2 3-6 6-3 e Guillermo Coria 6-3 6-7 6-3, perdendo contro Rainer Sch\u00fcttler 6-4 6-7 6-7. In semifinale incontra Roger Federer, contro il quale perde 6-7 2-6.\nIl 2004.\nIl primo torneo a cui l'americano partecipa nel 2004 \u00e8 quello di Doha, dove viene sconfitto al secondo turno da Jonas Bj\u00f6rkman per 3-6 4-6.\nAgli Australian Open Roddick batte al primo turno Fernando Gonz\u00e1lez 6-2 7-5 7-6(4); le successive partite vinte in modo molto facile (tre set a zero contro Bohdan Ulihrach, Taylor Dent e Sjeng Schalken) portano il numero uno a essere uno dei favoriti alla conquista del suo secondo slam.\nQuesto sogno, per\u00f2, svanisce ai quarti di finale, dove l'americano \u00e8 sconfitto dal russo Marat Safin in un match molto tirato, dove il punteggio finale \u00e8 6-2 3-6 5-7 7-6 4-6. Roddick \u00e8 fuori dagli Australian Open e perde la prima posizione mondiale a favore di Roger Federer, che non la lascer\u00e0 per oltre quattro anni.\nSi riscatta parzialmente vincendo il suo primo torneo del 2004 a San Jose, dove sconfigge in finale il connazionale Mardy Fish per 7-6(13) 6-4. Al torneo di Memphis riesce ad arrivare ai quarti, sconfitto da Thomas Enqvist con il punteggio di 6-7(8) 3-6. Al Master Series di Indian Wells, dopo avere avuto il bye al primo turno, batte Jan-Michael Gambill, Marat Safin e Nicolas Escud\u00e9, ma non riesce a passare il turno dei quarti di finale, sconfitto da Tim Henman per 7-6(6) 6-7(1) 3-6.\nAl Master Series di Miami, invece, Roddick vince il torneo, battendo in finale Guillermo Coria per ritiro, dopo il punteggio a suo favore 6-7(2), 6-3, 6-1. In quel torneo ottiene la vittoria rispettivamente contro Karol Beck, Jonas Bj\u00f6rkman, Guillermo Ca\u00f1as, Carlos Moy\u00e1 e Vince Spadea. Al torneo di Houston arriva in finale, dove viene sconfitto da Tommy Haas per 3-6 4-6. Sar\u00e0 questo il suo risultato pi\u00f9 importante in questa stagione sui campi in terra rossa, dato che al Master Serier di Roma perde al primo turno ed \u00e8 fuori dal Roland Garros al secondo turno.\nTorna nuovamente a vincere un torneo a giugno: in finale al Queen's sconfigge S\u00e9bastien Grosjean per 7-6(4) 6-4 dopo le vittorie nei confronti di Karol Ku\u010dera, Mario An\u010di\u0107, Paradorn Srichaphan e Lleyton Hewitt.\nA Wimbledon Roddick \u00e8 in piena forma e si qualifica per la finale, dopo avere battuto Wang Yeu-tzuoo, Alexander Peya, Taylor Dent, Alexander Popp, Sjeng Schalken e Mario An\u010di\u0107. In finale, contro il numero uno Roger Federer, Roddick dimostra di non potere competere contro lo svizzero e riesce soltanto a strappargli il primo set: il punteggio finale sar\u00e0 6-4 5-7 6-7(3) 4-6.\nDopo l'esperienza londinese vince il torneo di Indianapolis, battendo il tedesco Nicolas Kiefer in finale per 6-2 6-3. Sar\u00e0 l'ultimo titolo del 2004. Ai Masters di Toronto e di Cincinnati viene sconfitto prima in finale da Roger Federer, e poi in semifinale da Andre Agassi. Alle Olimpiadi di Atene non riesce a superare il terzo turno, sconfitto da Fernando Gonz\u00e1lez 4-6 4-6.\nAgli US Open sembra essere in buona forma, date le prime quattro vittorie per tre set a zero con due 6-0, ma perde ai quarti contro Joachim Johansson per 4-6 4-6 6-3 6-2 4-6. Al torneo di Bangkok arriva in finale, ma trova sempre Roger Federer, il quale non gli concede tregua e chiude il match in soli 57 minuti con il punteggio di 4-6 0-6. Dopo questo incontro risultano ancora pi\u00f9 chiare le difficolt\u00e0 per l'americano nell'affrontare il numero uno al mondo.\nL'ultimo torneo di Roddick \u00e8 la Tennis Master Cup, dove viene sconfitto in semifinale da Lleyton Hewitt per 3-6 2-6.\nChiude l'anno in seconda posizione dietro allo svizzero.\nIl 2005.\nIl primo torneo giocato da Andy nel 2005 \u00e8 quello degli Australian Open, dove il suo cammino \u00e8 interrotto alle semifinali per merito di Lleyton Hewitt, lo stesso giocatore che lo aveva eliminato al Masters l'anno precedente, con il punteggio di 6-3, 6-7(3), 6-7(4), 1-6. In questo torneo Roddick aveva superato in sequenza Irakli Labadze, Greg Rusedski, J\u00fcrgen Melzer, Philipp Kohlschreiber e Nikolaj Davydenko.\nAl torneo di San Jose l'americano vince nuovamente in finale contro Cyril Saulnier: la partita \u00e8 agevole per Roddick, il quale chiude in soli cinquanta minuti, con il punteggio di 6-4 6-0. A Memphis Roddick si ferma in semifinale, dove concede la vittoria a Kenneth Carlsen per ritiro.\nA Indian Wells Andy ritrova, sempre in semifinale, Hewitt e dopo tre set finiti tutti ai tie-break si arrende per 6-7(2) 7-6(3) 6-7(4). Al Master Series di Miami Roddick si ritira al secondo turno per infortunio, durante il match contro Fernando Verdasco. Vince poi il torneo di Houston battendo in finale per 6-2 6-2 il francese S\u00e9bastien Grosjean.\nAl Master Series di Roma Roddick viene eliminato da Fernando Verdasco per 7-6(1) 6-7(3) 4-6, in quella che sar\u00e0 una partita memorabile. Nel secondo set Roddick ha tre match point sul servizio di Verdasco; sul primo arriva il doppio fallo, e sembra che la partita sia conclusa, quando Roddick chiede l'overrule perch\u00e9 la seconda di servizio di Verdasco sia dentro. Effettivamente era buona; da l\u00ec Roddick perde il secondo set al tie-break e poi il terzo.\nAl Roland Garros la strada \u00e8 breve: Roddick viene eliminato al secondo turno da Jos\u00e9 Acasuso per 6-3 6-4 4-6 3-6 6-8. Si riscatta vincendo il Queen's, battendo in finale Ivo Karlovi\u0107 con un doppio tie-break, 7-6(7) 7-6(4).\nA Wimbledon riesce a raggiungere nuovamente la finale, ma trova sempre Roger Federer dall'altro lato del campo, il quale chiude subito il match in suo favore per 2-6 6-7(2) 4-6. Al torneo di Indianapolis giunge ai quarti di finale, mentre vince quello di Washington battendo il connazionale James Blake per 7-5 6-3.\nAl Master Series di Cincinnati perde in finale contro Federer per 3-6 5-7, dopo avere battuto Lleyton Hewitt in semifinale 6-4 7-6(4).\nAgli US Open Roddick esce clamorosamente al primo turno, perdendo tre set a zero, tutti al tie-break, contro Gilles M\u00fcller. Si riscatta vincendo il suo ultimo torneo del 2005, quello di Lione, battendo Ga\u00ebl Monfils 6-3 6-2. L'ultimo torneo giocato \u00e8 quello di Parigi, dove viene sconfitto 3-6 5-7 in semifinale da Ivan Ljubi\u010di\u0107.\nChiude l'anno in terza posizione.\nIl 2006.\nLa stagione del 2006 incomincia per Andy agli Australian Open, dove batte Michael Lammer, Wesley Moodie e Julien Benneteau, ma quando incontra un Marcos Baghdatis in splendida forma viene battuto per 4-6 6-1 3-6 4-6. Ai tornei di San Jose e Memphis ottiene risultati discreti, uscendo nel primo alle semifinali per merito di Andy Murray, futuro vincitore, e all'altro per mano di Julien Benneteau, ai quarti.\nAl Master Series di Indian Wells \u00e8 fuori agli ottavi di finale, battuto da Igor' Andreev per 4-6 7-6(5) 1-6, mentre al Master di Miami riesce ad arrivare fino ai quarti, superato questa volta da David Ferrer con il punteggio di 3-6 6-4 4-6.\nPrima del Roland Garros gioca i tornei sulla terra di Houston e Roma, dove esce sempre ai quarti di finale. Con il ritiro agli Open di Francia al primo turno contro Alberto Mart\u00edn conclude la stagione piuttosto deludente sulla terra rossa.\nRitorna al Queen's, dove dimostra di essere in buona forma, ma non abbastanza per battere in semifinale il connazionale James Blake: il punteggio \u00e8 5-7 4-6 a favore di Blake, il quale pi\u00f9 avanti batter\u00e0 nuovamente Roddick nello stesso anno nella finale del torneo di Indianapolis.\nA Wimbledon, dopo avere battuto Janko Tipsarevi\u0107 e Florian Mayer, viene eliminato inaspettatamente da un giovane Andy Murray per 6-7(4) 4-6 4-6. Con questo risultato e perdendo i punti della finale del 2005 scende dalla quinta posizione mondiale all'undicesima.\nRiuscir\u00e0 a risalire sino alla sesta posizione mondiale grazie alla vittoria del Master Series di Cincinnati contro Juan Carlos Ferrero per 6-3 6-4, ma soprattutto grazie alla finale dello US Open, che non riuscir\u00e0 a vincere, perdendo in quattro set, 2-6 6-4 5-7 1-6, sempre contro Roger Federer.\nNell'ultimo torneo della stagione, il Master finale, esce al round robin, avendo perso contro lo svizzero Federer e l'argentino David Nalbandian.\nChiude l'anno in sesta posizione.\nIl 2007.\nNel 2007 Andy incomincia la stagione agli Australian Open, battendo in sequenza Jo-Wilfried Tsonga, Marc Gicquel, Marat Safin, Mario An\u010di\u0107 e Mardy Fish: alle semifinali, suo miglior risultato in questo torneo, c'\u00e8 il solito Roger Federer, il quale chiude subito una partita quasi senza storia con il punteggio di 4-6 0-6 2-6.\nPi\u00f9 tardi, ai tornei di San Jose e Memphis, Roddick esce al primo alle semifinali per mano di Andy Murray, che vincer\u00e0 il torneo per la seconda volta consecutiva, e al secondo perde contro Tommy Haas in finale. Dopo questo torneo torna alla terza posizione mondiale in classifica.\nArriva ai Masters Series di Indian Wells e Miami ben preparato, cogliendo la semifinale a Indian Wells, dove perde contro Rafael Nadal per 4-6 3-6, e arriva a Miami fino ai quarti, dove perde per ritiro causato da un infortunio, ancora contro lo scozzese Murray.\nLa stagione sulla terra rossa \u00e8 nuovamente deludente: perde al primo turno al Roland Garros 6-3 4-6 3-6 4-6 contro Igor' Andreev, arriva al terzo turno a Roma e al torneo di P\u00f6rtschach, in Austria, perde contro Ga\u00ebl Monfils ai quarti di finale.\nVince il primo torneo dell'anno al Queen's, aprendo bene la stagione sull'erba, e batte in finale Nicolas Mahut per 4-6 7-6(7) 7-6(2). A Wimbledon sembra essere destinato ad una cavalcata semplice fino alle semifinalisti, ma ai quarti di finale viene bloccato da un Richard Gasquet in grande forma il quale, dopo avere perso i due primi set, riuscir\u00e0 a recuperare e vincere al quinto per 8-6.\nRoddick vince il suo secondo torneo dell'anno a Washington, superando in finale il connazionale John Isner. All'ultimo Slam dell'anno Andy non riesce a ripetere la formidabile prestazione dell'anno precedente, ma perde contro Roger Federer per 6-7(5) 6-7(4) 2-6 nei quarti. Cos\u00ec facendo Roddick non riesce ad arrivare in una finale di un torneo del Grande Slam, cosa che era successa per i quattro anni precedenti. Il finale di stagione non \u00e8 brillante: al masters perde a sorpresa in semifinale contro David Ferrer per 1-6 3-6. Chiude l'anno in sesta posizione mondiale.\nL'evento di sicuro pi\u00f9 importante dell'anno 2007 per Roddick \u00e8 stato quello della conquista della prestigiosa Coppa Davis assieme agli altri suoi connazionali statunitensi: in questo torneo l'americano \u00e8 riuscito a vincere ogni incontro giocato nei quattro turni. Alla fine lui stesso ha dichiarato di essere stato molto contento a vivere l'esperienza, da lui giudicata fantastica e ottenuta in pi\u00f9 tempo rispetto alla vittoria agli US Open nel 2003.\nIl 2008.\nOrmai attestatosi stabilmente fra i primi dieci giocatori del mondo, Andy inizia il 2008 con una delusione all'Australian Open dove esce al terzo turno, sconfitto 8-6 al quinto set dal tedesco Kohlschreiber; Si riscatta parzialmente conquistando poi la vittoria al torneo di San Jos\u00e8, dove interrompe sei mesi di digiuno senza successi.\nA marzo del 2008 coglie un'importante vittoria al torneo di Dubai battendo il numero due del mondo Rafael Nadal ai quarti di finale e il numero tre Novak \u0110okovi\u0107 in semifinale, per poi sconfiggere in finale lo spagnolo Feliciano L\u00f3pez con il risultato di 6-7 6-4 6-2.\nIl 3 aprile del 2008 ha interrotto una striscia negativa di undici sconfitte consecutive contro Roger Federer, battendo l'elvetico ai quarti di finale del Master Series di Miami; uscir\u00e0 poi sconfitto in semifinale da Nikolaj Davydenko.\nSorprende tutti al torneo Master Series di Roma dove giunge in semifinale sulla terra rossa, superficie lenta e a lui notoriamente indigesta, mentre nei tornei successivi non ottiene i risultati sperati: sconfitto in semifinale da Rafael Nadal al Queen's, delude sconfitto al secondo turno a Wimbledon (dal serbo Tipsarevic) e al terzo turno del Master Series del Canada (da Marin \u010cili\u0107) e non prende parte al torneo di Cincinnati, gi\u00e0 vinto due volte in carriera, a causa di fastidi muscolari al collo, che lui dichiara non collegati, tuttavia, al fastidioso infortunio alla schiena rimediato a Roma.\nRoddick non ha preso parte al torneo di tennis delle Olimpiadi di Pechino 2008, poich\u00e9 voleva intensificare la preparazione atletica in vista degli US Open 2008. Il 10 agosto gioca la finale del torneo di Los Angeles contro l'argentino Juan Mart\u00edn del Potro ma viene sconfitto per 6-1 7-6, complice anche il fastidioso e ricorrente problema alla schiena che ne compromette il gioco e gli spostamenti laterali, soprattutto nel primo set. Nel successivo torneo di Washington viene eliminato ai quarti di finale dal tennista serbo Viktor Troicki.\nAgli US Open si qualifica fino ai quarti di finale nei quali viene sconfitto, in quattro set (6-2, 6-3, 3-6, 7-6) dalla testa di serie numero 3, il serbo Novak \u0110okovi\u0107. Successivamente, il 28 settembre, vince il torneo di Pechino battendo in finale il tennista israeliano Dudi Sela con il punteggio di 6-4, 6-7(6), 6-3. Arriva in semifinale al successivo torneo di Tokio, sconfitto dal tennista ceco Tom\u00e1\u0161 Berdych, futuro vincitore del torneo. Al Master Series di Madrid esce inaspettatamente al terzo turno, sconfitto in tre set (6-4, 3-6, 6-3) da Ga\u00ebl Monfils, dopo avere battuto, nel turno precedente, con una pi\u00f9 che buona prestazione, Tommy Robredo per 6-3, 6-4. Al successivo e ultimo Master Series stagionale, quello di Parigi Bercy, arriva fino ai quarti di finale, nei quali viene sconfitto dal futuro vincitore del torneo, Jo-Wilfried Tsonga, alla fine di una partita molto combattuta, conclusasi con il punteggio di 5-7, 6-4, 7-6. I risultati annuali conseguiti sono sufficienti al tennista americano per qualificarsi alla Masters Cup di fine anno. Tuttavia non ha la possibilit\u00e0 di difendere al meglio le proprie possibilit\u00e0 in quest'ultima competizione annuale poich\u00e9, dopo avere perso il primo incontro del suo girone contro lo scozzese Andy Murray, con il punteggio di 6-4, 1-6, 6-1, \u00e8 costretto a ritirarsi dal torneo a causa di un infortunio alla caviglia patito in allenamento.\nIl 2009.\nIl 2009 inizia positivamente per Andy, che dapprima raggiunge la finale nel primo torneo ATP stagionale, a Doha (nel quale viene per\u00f2 sconfitto per 6-4, 6-2 da Andy Murray), e in seguito la semifinale agli Australian Open, nella quale viene sconfitto da Federer, con il punteggio di 6-2, 7-5, 7-5.\nArriva in semifinale al torneo di San Jos\u00e9, nel quale viene sconfitto da Radek \u0160t\u011bp\u00e1nek per 3-6, 7-6, 6-4. Successivamente vince il torneo ATP 500 di Memphis, battendo in finale Radek \u0160t\u011bp\u00e1nek con il punteggio di 7-5, 7-5, per Andy si tratta del 27\u00ba titolo nel singolo e il primo del 2009.\nContestualmente alla sua partecipazione al torneo di Memphis (in seguito vinto) Roddick dichiara pubblicamente che non difender\u00e0 il titolo conquistato l'anno precedente al torneo di Dubai, in segno di solidariet\u00e0 alla tennista israeliana Shahar Peer, esclusa dal torneo in seguito alla decisione delle autorit\u00e0 arabe di non concederle il visto d'ingresso nel Paese adducendo motivi di sicurezza.\nA marzo gioca il torneo Master 1000 di Indian Wells, dove raggiunge la semifinale, sconfitto 6-4, 7-6 da Rafael Nadal, mentre vince il torneo nel doppio assieme a Mardy Fish 3-6 6-1 14-12 contro Mirnyi e Ram. Si tratta del primo Master 1000 che Roddick vince nel doppio. Successivamente partecipa al torneo Master 1000 di Miami, dove raggiunge i quarti di finale, sconfitto per 6-3, 4-6, 6-4 da Roger Federer.\nTorna a giocare a maggio, dopo avere saltato il torneo di Roma per via del suo viaggio di nozze, al Mutua Madrile\u00f1a Madrid Open 2009, dove raggiunge i quarti di finale, venendo sconfitto con il punteggio di 7-5, 6-7, 6-1 da Roger Federer.\nAl Roland Garros viene sconfitto al quarto turno (suo miglior risultato di sempre in questo torneo) dal francese Ga\u00ebl Monfils, con il punteggio di 6-4, 6-2, 6-3. Successivamente partecipa al primo torneo stagionale sull'erba, quello del Queen's, dove si trova costretto al ritiro in semifinale, sul punteggio di 4-4, contro il connazionale James Blake, a causa di una distorsione al ginocchio patita durante il terzo gioco del match.\nA luglio torna per la terza volta in finale nel torneo di Wimbledon (dopo quelle del 2004 e del 2005), dopo avere battuto con il punteggio di 6-3 6-7 7-6 4-6 6-4 Lleyton Hewitt ai quarti in un match durato tre ore e 51 minuti. In semifinale incontra l'idolo di casa Andy Murray, il favorito per la finale, che per\u00f2 non riesce a opporsi a un Roddick strabiliante che vince con il punteggio di 6-4 4-6 7-6 7-6. Ancora una volta per\u00f2 in finale va contro lo svizzero Roger Federer, perdendo al quinto set dopo un'estenuante e avvincente partita durata quattro ore e 17 minuti, con Roddick che sciupa l'occasione della vita nel secondo set quando al tie break, avanti 6-5, sbaglia una vol\u00e9e di rovescio. Il punteggio finale \u00e8 5-7 7-6 7-6 3-6 16-14. Nonostante l'ultima sconfitta inflittagli in finale da Federer Roddick detiene il record per il maggior numero di game vinti in una finale di Wimbledon.\nTorna a giocare al Torneo ATP 500 di Washington, nel quale arriva in finale, dove viene per\u00f2 sconfitto dopo una partita molto combattuta ed equilibrata dall'argentino Juan Mart\u00edn del Potro con il punteggio di 3-6, 7-5, 7-6. Successivamente gioca il torneo ATP Master 1000 di Montr\u00e9al, nel quale giunge fino alla semifinale, dove viene sconfitto, nuovamente da Juan Mart\u00edn del Potro (con cui Andy non ha mai vinto) con il punteggio di 4-6, 6-2, 7-5. Viene eliminato al secondo turno dal connazionale Sam Querrey nel successivo torneo Master 1000 di Cincinnati, con il punteggio di 7-6, 7-6.\nAgli US Open \u00e8 indicato come uno dei giocatori che pu\u00f2 creare problemi ai primi quattro favoriti, ma viene inaspettatamente eliminato al terzo turno dal connazionale John Isner con il punteggio di 7-6, 6-3, 3-6, 5-7, 7-6, al termine di un match tiratissimo, durato poco meno di quattro ore. Ai primi di ottobre partecipa al torneo di Pechino, vinto l'anno precedente, dove perde contro ogni pronostico al primo turno dal polacco \u0141ukasz Kubot con il parziale di 6-2 6-4.\nSuccessivamente partecipa al Master 1000 di Shanghai, nel quale per\u00f2 \u00e8 costretto subito al ritiro per un infortunio al tendine del ginocchio destro, patito nell'incontro di secondo turno contro lo svizzero Stan Wawrinka, mentre conduceva con il punteggio di 4-3. Questa risulta essere l'ultima partita stagionale di Roddick, che a causa dell'infortunio si trova costretto a dare forfait sia per il successivo e ultimo master 1000 dell'anno, quello di Parigi Bercy, sia per l'ATP World Tour finals di Londra.\nIl 2010.\nL'anno inizia positivamente per Roddick, che si presenta in forma e pronto per affrontare la nuova stagione, vincendo il primo torneo stagionale a Brisbane, suo 28\u00ba titolo, sconfiggendo nuovamente in finale Radek \u0160t\u011bp\u00e1nek con il punteggio di 7-6(2) 7-6(7). Cos\u00ec facendo Roddick diventa il terzo giocatore in attivit\u00e0 ad avere vinto pi\u00f9 titoli ATP; lo precedono Nadal con 36 e Federer con 61.\nContestualmente Roddick annuncia che non prender\u00e0 parte alla Coppa Davis nella stagione 2010, precisando per\u00f2 di non essersi ritirato per sempre da tale competizione, ma semplicemente di non avere dato la sua disponibilit\u00e0 a giocarvi nell'annata agonistica allo scopo di salvaguardare le condizioni del ginocchio, ancora convalescente.\nSuccessivamente, agli Australian Open, Roddick supera il primo turno vincendo, in modo non del tutto semplice, contro Thiemo de Bakker, con il punteggio di 6-1 6-4 6-4. Per l'americano \u00e8 la sesta vittoria consecutiva quest'anno. Supera anche il secondo e il terzo turno, battendo Thomaz Bellucci per 6-3 6-4 6-4 e Feliciano L\u00f3pez per 6-7(4) 6-4 6-4 7-6(3), qualificandosi per gli ottavi di finale. Al quarto turno Roddick affronta Fernando Gonz\u00e1lez trovando la vittoria dopo pi\u00f9 di tre ore, battendo l'avversario con il punteggio di 6-3 3-6 4-6 7-5 6-2, e pertanto approda al turno successivo.\nNei quarti di finale l'americano incontra Marin \u010cili\u0107, il quale, anche grazie al calo dell'avversario per un lieve infortunio alla spalla destra, vince con il punteggio totale di 6-7(4) 3-6 6-3 6-2 3-6. Per Roddick \u00e8 la prima sconfitta stagionale dopo le nove vittorie consecutive.\nIn seguito arriva in finale al torneo di San Jos\u00e9, nel quale viene sconfitto da Fernando Verdasco con il punteggio di 3-6 6-4 6-4. In seguito viene eliminato ai quarti di finale del torneo di Memphis, vinto la passata stagione, dal connazionale Sam Querrey con il punteggio di 7-5 3-6 6-1, che la settimana precedente non era riuscito a vincere la semifinale contro Roddick.\nDopo Memphis avrebbe dovuto scendere in campo a Dubai, vinto dall'americano nel 2008, ma per il secondo anno consecutivo non offre la sua partecipazione, cancellandosi poco prima dell'inizio del torneo.\nDopo la mancata partecipazione a Dubai Roddick gioca il Master 1000 di Indian Wells, primo Master dell'anno. Al primo turno ha il bye, essendo testa di serie, e al secondo affronta e sconfigge 6-4 6-4 il qualificato Lu Yen-Hsun, che aveva battuto precedentemente nel torneo di Memphis.\nSupera il terzo e il quarto turno battendo Thiemo de Bakker per 6-3 6-4 e J\u00fcrgen Melzer 7-6(5) 6-4. Ai quarti di finale l'americano incontra lo spagnolo Tommy Robredo, vincendo in modo agevole in due set con il punteggio finale di 6-3 7-5. Roddick, quindi, ritorna in semifinale, suo miglior risultato in questo torneo, riconfermando l'ottima prestazione ottenuta l'anno precedente.\nIn semifinale trova Robin S\u00f6derling: il primo set \u00e8 combattuto, si decide per due errori di S\u00f6derling, che concede il break all'americano, chiudendo 6-4. Nel secondo Roddick sciupa pi\u00f9 occasioni, perde il servizio due volte e il set si chiude 6-3 a favore di S\u00f6derling. Nel terzo e decisivo set Roddick dimostra di essere il pi\u00f9 lucido, conquistando due break ma perdendo una volta il servizio, vincendo dunque il terzo set e la partita, con il risultato finale di 6-4 3-6 6-3. L'americano, dunque, conquista la sua ottava finale in un Master 1000: l'ultima risaliva al 2006, con la vittoria di Cincinnati. Il suo avversario sar\u00e0 Ivan Ljubi\u010di\u0107, che ha dimostrato di essere in ottima forma battendo, nel corso del torneo, giocatori come Novak \u0110okovi\u0107 e Rafael Nadal. L'incontro finale si \u00e8 deciso per una differenza di pochissimi punti; Roddick non ha mai concesso il servizio ma non \u00e8 riuscito neanche a strapparlo all'avversario, che ha avuto la meglio nei due tie-break, con il risultato finale di 6-7(3) 6-7(5).\nAl Master 1000 di Miami Roddick supera il secondo e il terzo turno in modo agevole, vincendo 6-4 6-4 contro Igor' Andreev e 6-2 6-1 contro Serhij Stachovs'kyj. Agli ottavi di finale l'americano affronta e supera, con il punteggio di 7-6(4) 6-3, Benjamin Becker: durante il primo set Roddick si era trovato sotto 4-1, ma \u00e8 stato capace di rimontare e chiudere il set al tie-break.\nBatte anche Nicol\u00e1s Almagro ai quarti, con il punteggio finale di 6-3 6-3. Con questo risultato Roddick supera quello ottenuto l'anno precedente, e ritorna in semifinale al Master 1000 di Miami.\nIn semifinale l'americano affronta Rafael Nadal, il quale sembra essere in buona forma, tanto che chiude il primo set in proprio favore, ma poi nel secondo e nel terzo parziale subisce il ritorno del giocatore americano, che riesce, con un cambiamento tattico notevole (a partire dal 3-3 rinuncia a giocare una partita di mera regolarit\u00e0 basata su prolungati scambi da fondocampo, e inizia a forzare maggiormente i propri colpi, mettendo insieme una notevole serie di colpi vincenti, soprattutto con il dritto) a vincere per 4-6 6-3 6-3. Raggiunge cos\u00ec la sua nona finale in un Master 1000, la seconda consecutiva dopo quella ottenuta solo due settimane prima a Indian Wells. In finale, dove non ha mai concesso una palla break, supera il ceco Tom\u00e1\u0161 Berdych con il punteggio di 7-5 6-4, in un'ora e 43 minuti, aggiudicandosi il suo 29\u00ba titolo in carriera e secondo dell'anno, dopo quello di Brisbane.\nCos\u00ec facendo Roddick riesce a vincere il Master 1000 di Miami due volte, la prima nel 2004, e ritorna a vincere un Master 1000.\nDopo avere vinto il Master 1000 di Miami Roddick si prende una pausa e decide di saltare gli Internazionali d'Italia. Al suo primo torneo dell'anno sulla terra rossa, il Master 1000 di Madrid, l'americano \u00e8 costretto a non disputare il suo primo match del torneo con Feliciano L\u00f3pez per un virus intestinale, e viene dunque sostituito da \u00d3scar Hern\u00e1ndez.\nIl primo torneo sulla terra rossa a cui l'americano partecipa \u00e8 il Roland Garros, dove ottiene una faticosa vittoria al quinto set contro Jarkko Nieminen per 6-2 4-6 4-6 7-6(4) 6-3. Al secondo turno affronta e sconfigge Bla\u017e Kav\u010di\u010d, in un match dove \u00e8 mancata all'americano soprattutto la continuit\u00e0 nei suoi turni di battuta, complice forse anche la pioggia che ha sospeso pi\u00f9 volte l'incontro, con il punteggio di 6-3 5-7 6-4 6-2. Al turno successivo, il terzo, Roddick viene eliminato dal russo Tejmuraz Gaba\u0161vili con il punteggio di 6-4 6-4 6-2. Per l'americano \u00e8 la settima sconfitta stagionale.\nSuccessivamente partecipa al Queen's, dove, nonostante sia riuscito a vincere in modo agevole l'incontro d'apertura, l'americano esce al terzo turno per mano di Dudi Sela, con il punteggio di 6-4 7-6(8), dove Roddick non riesce a convertire a suo favore dei set point per vincere il secondo set e rientrare in partita.\nArriva a Wimbledon in buona forma come uno dei giocatori favoriti, considerata la finale raggiunta nell'edizione dell'anno precedente e l'ottimo torneo giocato. All'All England Club, nel suo match d'esordio, ottiene una comoda vittoria per 6-3 6-2 6-2 contro il connazionale Rajeev Ram.\nAl secondo turno Roddick sconfigge il francese Micha\u00ebl Llodra con il punteggio di 4-6 6-4 6-1 7-6(2) in un match che si \u00e8 deciso nel secondo set, quando l'americano, sotto di un set e rischiando di perdere il suo servizio per la seconda volta, \u00e8 riuscito ad avere la meglio grazie anche al calo dell'avversario.\nOttiene, al terzo turno, una vittoria in quattro set contro Philipp Kohlschreiber in modo non del tutto facile, con il punteggio di 7-5 6-7(5) 6-3 6-3: nel secondo set, pi\u00f9 combattuto del primo che si \u00e8 deciso per un break, Roddick ha avuto tre set point per portarsi a condurre l'incontro per due set a zero; per il resto del match l'americano ha comunque convinto con la sua prestazione ottimale contro quello che avrebbe potuto essere un avversario temibile. Nella seguente partita di quarto turno, tuttavia, viene sorprendentemente eliminato dal tennista Cinese di Taipei, Yen Hsun Lu, con il punteggio di 4-6, 7-6, 7-6, 6-7, 9-7, al termine di un match tiratissimo durato oltre quattro ore.\nTorna a giocare al torneo ATP 250 di Atlanta, nel quale arriva fino alla semifinale, nella quale viene sconfitto dall'amico e connazionale Mardy Fish con il punteggio di 7-6, 6-3. Gioca successivamente l'ATP 500 di Washington, nel quale viene sorprendentemente eliminato al secondo turno dal Francese Gilles Simon con il punteggio di 6-3, 6-3. In seguito a questa sconfitta salta il Master 1000 di Toronto, annunciando di avere patito, durante l'estate, una leggera forma di mononucleosi che lo ha debilitato, indebolendone contestualmente le prestazioni sportive. Successivamente gioca il master 1000 di Cincinnati nel quale arriva fino in semifinale (dopo avere sconfitto tra gli altri S\u00f6derling e \u0110okovi\u0107), nella quale viene sconfitto nuovamente dal connazionale Mardy Fish con il punteggio di 4-6,7-6, 6-1.\nAgli US Open viene inaspettatamente eliminato al secondo turno dal Serbo Janko Tipsarevi\u0107 con il punteggio di 3-6, 7-5, 6-3, 7-6. Torna a giocare al Torneo ATP 500 di Tokyo, nel quale arriva fino ai quarti di finale, dove viene sconfitto da Ga\u00ebl Monfils, dopo quasi tre ore di gioco, in una partita molto equilibrata, con il punteggio di 7-6, 4-6, 7-6. Al successivo Torneo Master 1000 di Shanghai \u00e8 costretto a ritirarsi al secondo turno per un infortunio, mentre era in vantaggio di un set (6-4, 2-3) contro lo spagnolo Guillermo Garc\u00eda L\u00f3pez. Torna a giocare al torneo ATP 500 di Basilea, nel quale arriva fino in semifinale, dove viene sconfitto con il punteggio di 6-2, 6-4 da Roger Federer. Successivamente partecipa al Master 1000 di Parigi-Bercy, nel quale giunge fino ai quarti di finale per poi venire sconfitto dal futuro vincitore del torneo Robin S\u00f6derling con il punteggio di 7-5, 6-4. In virt\u00f9 dei risultati conseguiti il tennista americano riesce a qualificarsi per le ATP World Tour Finals (ex Masters Cup) di fine anno, nelle quali tuttavia non riuscir\u00e0 a vincere nemmeno una partita.\nIl 2011.\nAndy Roddick inizia positivamente il 2011 ottenendo, per il secondo anno consecutivo, la finale al torneo di Brisbane, sconfitto dallo svedese Robin S\u00f6derling per 3-6 5-7, dopo avere superato Marinko Matosevic, la giovane promessa Aleksandr Dolgopolov, Marcos Baghdatis e Kevin Anderson, rispettivamente 6-3, 6-2; 6-4, 6-1; 6-2, 6-3 e 6-2, 4-6, 6-2. L'incontro finale, che in alcuni momenti si \u00e8 dimostrato quasi a senso unico, ha mostrato per\u00f2 un Roddick propositivo e abbastanza preparato anche se inferiore all'avversario. Successivamente partecipa agli Australian Open: i primi tre turni contro Jan H\u00e1jek, Igor' Kunicyn e Robin Haase vengono superati (rispettivamente 6-1, 6-2, 6-2; 7-6, 6-2, 6-3 e 2-6, 7-6, 6-2, 6-2) senza particolari problemi dall'americano, ma agli ottavi di finale Roddick viene superato per 3-6 4-6 4-6 dallo svizzero Stan Wawrinka: il match, durato circa 140 minuti, \u00e8 stato dominato dallo svizzero, il quale ha portato a casa quasi tutti i punti sul suo servizio, approfittando soprattutto della performance negativa dell'americano sul proprio servizio e nei game di risposta. A febbraio Roddick salta San Jos\u00e8, dove doveva difendere una finale, ma prende parte a Memphis come testa di serie numero 1: nel corso del torneo batte Ri\u010dardas Berankis, Janko Tipsarevi\u0107, Lleyton Hewitt, Juan Mart\u00edn del Potro (che non aveva mai battuto) rispettivamente 4-6, 6-2, 6-3; 6-1, 7-6; 4-6, 6-3, 6-4 e 6-3, 6-4, e infine l'astro nascente canadese Milos Raonic, in una finale durata circa 160 minuti, dove Roddick ha trionfato nella cinquantesima finale della sua carriera con il punteggio di 7-6(7) 6-7(11) 7-5. Il match point, come dichiarer\u00e0 egli stesso durante la cerimonia della premiazione, \u00e8 considerato uno dei migliori punti giocati dall'americano: un passante di diritto lungolinea in corsa ottenuto grazie a un tuffo con giravolta finale. Cos\u00ec facendo Roddick vince il 30\u00ba titolo nella sua carriera, il terzo titolo a Memphis. Successivamente decide di ritirarsi dal torneo di Delray Beach a causa di un malessere influenzale, che l'americano aveva gi\u00e0 riscontrato durante la finale nel torneo di Memphis. Dopo il successo ottenuto a Memphis l'americano torna, dopo l'assenza del 2010, a giocare la Coppa Davis, disputando e vincendo i due incontri di singolare contro i cileni Nicol\u00e1s Mass\u00fa, con il punteggio di 6-2, 4-6, 6-3, 6-4 e Paul Capdeville. Con la vittoria nei confronti di Capdeville per 3-6, 7-6, 6-3, 6-3 gli americani ottengono il passaggio al turno successivo, che li vedr\u00e0 opposti alla Spagna. Dopo la Coppa Davis partecipa al BNP Paribas Open, uno tra i pochissimi tornei sul cemento dove l'americano non ha mai trionfato e dove \u00e8 stato finalista nel 2010, perdendo in finale con Ivan Ljubi\u010di\u0107; batte i connazionali James Blake e John Isner, rispettivamente 6-3, 7-5 e 7-5, 6-2, ma viene eliminato dal francese Richard Gasquet agli ottavi di finale con il punteggio di 3-6, 6-7.\nAl Sony Ericsson Open, dove l'anno precedente aveva trionfato, perde subito con l'uruguayano Pablo Cuevas con il punteggio di 4-6, 6-7. La sconfitta viene in parte giustificata da una forte tosse. Si ferma per tutto il mese di aprile non giocando neanche un torneo e fa il suo esordio annuale sul rosso al Mutua Madrile\u00f1a Madrid Open; l'americano non ha mai amato la terra, infatti perde contro il romano numero 160 Flavio Cipolla 4-6, 7-6, 3-6, rompendo una racchetta, tra l'altro chiedendo anche all'arbitro se aveva gi\u00e0 avuto un avvertimento. Esattamente una settimana pi\u00f9 tardi, all'Internazionali d'Italia, viene sconfitto di nuovo al primo turno dal francese Gilles Simon con il punteggio di 3-6, 3-6. Nel doppio arriva in finale insieme al suo compagno Mardy Fish, ma sono costretti al ritiro per l'infortunio di Roddick alla spalla; dovr\u00e0 saltare anche l'ATP Nizza e, soprattutto, l'Open di Francia. Ritorna in campo sul verde all'AEGON Championships per prepararsi al Torneo di Wimbledon dove si nota un Roddick a suo agio e migliorato nelle condizioni fisiche e tattiche, ma tuttavia non ancora in piena forma: batte Feliciano L\u00f3pez, Kevin Anderson e Fernando Verdasco (rispettivamente 7-6, 6-7, 6-4; 6-4, 6-4 e 6-2, 6-2), ma in semifinale trova il britannico di casa Andy Murray che lo sconfigge con il punteggio di 3-6, 1-6. Al Torneo di Wimbledon supera senza grossi problemi Andreas Beck e Victor H\u0103nescu con i punteggi di 6-4, 7-6, 6-3 e 6-4, 6-3, 6-4, perdendo per\u00f2 contro lo spagnolo Feliciano L\u00f3pez per 6-7, 6-7, 4-6, che aveva per\u00f2 battuto due settimane prima all'AEGON Championships. Successivamente, durante i quarti di finale di Coppa Davis contro la Spagna, sebbene l'americano giochi in casa e sul veloce, la sua superficie preferita, incontra nel secondo singolare della prima giornata David Ferrer, che lo sconfigge in tre set per 6-7(9) 5-7 3-6. Questo sar\u00e0 l'unico incontro disputato da Roddick, dato che avrebbe potuto scendere in campo per l'incontro decisivo nella terza e ultima giornata contro Lopez solo in caso di recupero degli Stati Uniti sul vantaggio spagnolo, cosa che non \u00e8 avvenuta grazie al 3-1 spagnolo a opera di Ferrer. Sfortunatamente l'americano \u00e8 costretto a saltare ben due tornei nel mese di agosto, l'ATP 500 di Washington e il Master 1000 di Montr\u00e9al, a causa di un infortunio al muscolo addominale avvenuto durante una sessione di allenamento. Partecipa poi al Master 1000 di Cincinnati, dove l'anno precedente ottenne una semifinale, ma esce prematuramente al primo turno, sconfitto per 7-6, 5-7, 1-6 dal tedesco Philipp Kohlschreiber: la partita, molto combattuta nei primi due set, si \u00e8 decisa proprio tra la fine del secondo set e i primi giochi del terzo; infatti Roddick, dopo avere perso il secondo parziale, cede subito il suo servizio con un doppio fallo sul trenta pari che si rivela essere l'ultimo punto effettivamente giocato in quel game, dato che l'americano ricever\u00e0 un penalty point subito dopo per avere scaraventato una pallina tra gli spettatori. Per il resto della partita si vedr\u00e0 un Roddick abbastanza spento, quasi rassegnato per l'evidente performance negativa. Con la sconfitta e la conseguente perdita di punti scende in classifica fino alla posizione numero 21, che non occupava dall'estate del 2001. Ottiene poi, nella settimana che precede gli US Open, una wildcard al torneo di Winston-Salem dove, dopo avere battuto \u00c9douard Roger-Vasselin, Santiago Giraldo e Juan M\u00f3naco (rispettivamente 6-2, 6-4; 6-1, 6-3 e 6-1, 6-4) viene fermato in semifinale dal connazionale John Isner, battuto con il punteggio di 6-7(7) 4-6. Arriva a Flushing Meadows con poche partite disputate e con poca preparazione, ma il primo turno \u00e8 agevole: infatti sconfigge l'americano Michael Russell, mai andato oltre il primo turno in questo torneo, per 6-2, 6-4, 4-6, 7-5. Al secondo turno trova ancora un americano; questa volta si tratta del giovane Jack Sock, che qui l'anno scorso vinse il titolo junior: l'incontro \u00e8 a tratti combattuto ma Roddick riesce a vincere in tre set, 6-3 6-3 6-4. Al turno successivo Andy Roddick incontra Julien Benneteau, finalista del torneo di Winston-Salem e in ottima forma, ma con una buona prestazione supera il francese con il punteggio 6-1, 6-4, 7-6(5). Arriva cos\u00ec alla seconda settimana del torneo, cosa che non accadeva dal 2008. Agli ottavi di finale Andy affronta e sconfigge, con il punteggio di 6-3, 6-4, 3-6, 6-3, lo spagnolo David Ferrer, testa di serie numero 5, in una partita dalle dinamiche particolari: infatti il match, che doveva essere disputato il 6 settembre sul campo centrale, \u00e8 stato posticipato al giorno successivo per la pioggia, ma questa volta su un altro campo, il Louis Armstrong Stadium, dove l'americano non giocava dal 2002: mercoled\u00ec 7 settembre il match ha inizio ma, sempre per problemi di pioggia, viene sospeso sul punteggio di 3-1 per Roddick. Il giorno seguente accade ancora un imprevisto: per colpa della pioggia si sono formate delle crepe sulla superficie del campo da cui vi \u00e8 una fuoriuscita d'acqua che quindi non permette di giocare su quel campo. L'incontro viene spostato sul campo numero 13 ed \u00e8 qui che si conclude: Andy supera lo spagnolo in due ore e 41 minuti, ritornando a disputare un match di quarti di finale di uno slam, che non accadeva dall'Australian Open 2010.\nAi quarti incontra il numero due del mondo e detentore del torneo Rafael Nadal e a prevalere \u00e8 lo spagnolo per 2-6, 1-6, 3-6: il match \u00e8 stato sempre nelle mani dello spagnolo, complice un Roddick affaticato, falloso soprattutto nei primi due set, poco incisivo da fondo campo (nemmeno un vincente di diritto) e meno efficace al servizio rispetto alle partite precedenti (solo otto ace, bench\u00e9 l'americano avesse cercato di forzare molto questo fondamentale al fine di ottenere molti punti diretti). Roddick \u00e8 stato comunque protagonista di un ottimo torneo, considerate le prestazioni nei tornei precedenti. Successivamente prende parte al torneo ATP 500 di Pechino, ma viene eliminato subito dal sudafricano Kevin Anderson con il punteggio di 4-6, 5-7. Al successivo torneo, il Master 1000 di Shanghai, arriva fino ai quarti di finale (dopo avere battuto Yhen-Hsun Lu, la giovane promessa Grigor Dimitrov e Nicol\u00e1s Almagro rispettivamente 6-2, 3-6, 6-2; 7-6, 7-5 e 6-3, 6-4) nei quali viene sconfitto da David Ferrer con il punteggio di 7-6, 2-6, 6-7. In seguito torna a giocare al torneo ATP 500 di Basilea, nel quale arriva fino ai quarti di finale (dopo avere battuto Tommy Haas e Radek \u0160t\u011bp\u00e1nek rispettivamente 6-3, 6-4 e 2-6, 6-3, 6-3), quando viene sconfitto dalla sua bestia nera Roger Federer con il punteggio di 3-6, 2-6. L'ultimo torneo stagionale giocato da Roddick \u00e8 il Master 1000 di Parigi Bercy, nel quale batte Julien Benneteau con il punteggio di 6-4, 6-4 e viene eliminato al terzo turno dallo scozzese Andy Murray con il punteggio di 2-6, 2-6. Termina la stagione al quattordicesimo posto nel ranking ATP (prima volta dopo nove anni consecutivi che termina la stagione fuori dai primi dieci giocatori della classifica mondiale).\nIl 2012.\nAndy comincia l'Australian Open vincendo facilmente contro Robin Haase con il punteggio di 6-3, 6-4, 6-1. Al secondo turno perde contro Lleyton Hewitt con il punteggio di 6-3, 3-6, 4-6, ritirandosi per un problema alla caviglia prima dell'inizio del quarto set (l'americano aveva vinto abbastanza agevolmente il primo e perso i successivi due, dopo l'insorgere dei problemi fisici). Partecipa successivamente al SAP Open arrivando ai quarti di finale (dopo avere battuto l'americano Denis Kudla con il punteggio di 6-7, 7-6, 6-4), venendo sconfitto dall'Uzbeko Denis Istomin con il punteggio di 2-6, 4-6. La settimana successiva viene inaspettatamente eliminato dal belga Xavier Malisse con il punteggio di 6-7, 5-7, al primo turno dell'RMK Championships, dove difendeva il titolo vinto l'anno precedente. La settimana successiva gioca il torneo Delray Beach International Tennis Championships, nel quale arriva ai quarti di finale (dopo avere battuto Philipp Petzschner e Denis Istomin nei turni precedenti, rispettivamente 4-6, 6-4, 6-1 e 6-4, 7-5), perdendo in tre set contro il sudafricano Kevin Anderson, con il punteggio di 6-2, 6-7, 4-6, dopo non essere riuscito a concretizzare tre match point al tie-break del secondo set. Successivamente partecipa al Torneo Master 1000 di Indian Wells, nel quale viene eliminato, al terzo turno (dopo avere battuto \u0141ukasz Kubot con il punteggio di 4-6, 7-6, 6-3) dal tennista ceco Tom\u00e1\u0161 Berdych al termine di una partita combattuta, in tre set, con il punteggio di 3-6, 6-4, 2-6. Successivamente al Torneo Master 1000 di Miami raggiunge il quarto turno (dopo avere battuto al secondo turno Gilles M\u00fcller con il punteggio di 6-3, 6-2 e al terzo il n\u00ba3 del mondo Roger Federer con il punteggio di 7-6, 1-6, 6-4), sconfitto dall'argentino Juan M\u00f3naco con il punteggio di 5-7, 0-6. Dopo una serie di deludenti prestazioni alla World Team Cup (perde con Carlos Berlocq, Tom\u00e1\u0161 Berdych e G\u014d Soeda, rispettivamente 2-6, 2-6; 1-6, 2-6 e 5-7, 6-7), causate da un fastidioso e ormai cronico infortunio, l'americano arriva all'Open di Francia non al meglio della condizione, uscendo dopo una deludente prestazione per mano del giocatore francese Nicolas Mahut con il punteggio di 3-6, 3-6, 6-4, 2-6.\nPartecipa al torneo del Queen's dove \u00e8 stato campione per ben quattro volte, ma se ne esce al secondo turno (dopo avere ricevuto un bye al primo turno) contro il francese \u00c9douard Roger-Vasselin con il punteggio di 4-6, 6-4, 5-7.\nIn seguito riceve una wild card per partecipare agli AEGON International; in cui batte al primo turno Sam Querrey. La partita si conclude sul 5-2 RET per Roddick, poich\u00e9 Querrey si ritira a causa di un infortunio alla schiena. Dopo un inizio fortunato a Eastbourne avanza agli ottavi e vince meritatamente contro il francese J\u00e9r\u00e9my Chardy per 6-2, 7-6 arrivando ai quarti. L\u00ec affronta Fabio Fognini e, dopo un match durato pi\u00f9 di due ore, ha la meglio l'americano che vince 6-3, 3-6, 7-5 e avanza alla semifinale in cui incontrer\u00e0 Steve Darcis. Affronta Darcis lo stesso giorno in cui ha affrontato Fognini, a causa della pioggia di gioved\u00ec. La partita, condizionata dal vento, finisce 6-3, 3-1 ret. a favore dell'americano che vince il suo seicentesimo match, diventando uno dei diciannove giocatori ad avere mai raggiunto questo risultato. In finale a Eastbourne affronta e sconfigge il detentore del titolo, l'italiano Andreas Seppi, con il punteggio di 6-3, 6-2, conquistando il trentunesimo torneo in carriera.. Al Torneo di Wimbledon fa la stessa fine dell'anno precedente. Viene eliminato al terzo turno da un altro spagnolo; questa volta si tratta della testa di serie n\u00ba7 David Ferrer, che lo sconfigge con il punteggio di 6-2, 6-7, 4-6, 3-6 (dopo avere battuto Jamie Baker e Bj\u00f6rn Phau rispettivamente 7-6, 6-4, 7-5 e 6-3, 7-6, 6-3). Successivamente vince il suo secondo torneo stagionale, quello di Atlanta, battendo in finale (in rimonta) il Lussemburghese Gilles M\u00fcller, con il punteggio di 1-6, 7-6, 6-2 (dopo avere battuto in semifinale John Isner, con il punteggio di 6-4, 6-7, 6-4, ai quarti Michael Russell con il punteggio di 6-3, 6-4 e agli ottavi Nicolas Mahut con il punteggio di 7-6, 6-3). Al Tennis ai Giochi della XXX Olimpiade se ne esce al secondo turno per mano del n\u00ba2 del mondo Novak \u0110okovi\u0107, che lo sconfigge con il punteggio di 2-6, 1-6 (dopo avere battuto lo slovacco Martin Kli\u017ean con il punteggio di 7-5, 6-4). Al Western &amp; Southern Financial Group Masters &amp; Women's Open se ne esce al primo turno per mano del francese (Lucky Loser) J\u00e9r\u00e9my Chardy, che lo sconfigge con il punteggio di 6-7, 3-6 (l'americano durante la partita \u00e8 stato colpito da un infortunio alla schiena che non gli ha permesso di giocare al massimo, soprattutto il servizio). Successivamente partecipa al Winston-Salem Open dove doveva difendere una semifinale, batte il suo grande amico James Blake al secondo turno con il punteggio di 7-6, 7-6; ma se ne esce al terzo per mano del belga Steve Darcis con il punteggio di 6-7, 6-7. Scende in campo agli US Open come testa di serie numero 20 e al primo turno batte la giovane promessa americana Rhyne Williams con il punteggio di 6-3, 6-4, 6-4; poi, a sorpresa, annuncia il 30 agosto che lo Slam americano sar\u00e0 il suo ultimo torneo giocato da professionista. Dopo questo duro annuncio supera al secondo turno l'australiano Bernard Tomi\u0107 con il punteggio pesante di 6-3, 6-4, 6-0 e al successivo ha la meglio sull'italiano Fabio Fognini con il punteggio di 7-5, 7-6, 4-6, 6-4. L'ultimo match lo gioca contro Juan Mart\u00edn del Potro, in uno scontro tra ex campioni degli US Open, agli ottavi di finale dai quali esce sconfitto con il punteggio di 7-6, 6-7, 2-6, 4-6. Lascia il tennis con le lacrime agli occhi e la standing ovation dell'Arthur Ashe Stadium: con il suo ritiro gli Stati Uniti rimarranno senza giocatori in attivit\u00e0 ad avere vinto almeno un torneo dello Slam.\nDopo il ritiro.\nIl 22 luglio 2017, in occasione delle semifinali del torneo di Newport, entra ufficialmente a fare parte della International Tennis Hall of Fame.\nRecord.\n\u00c8 stato il secondo pi\u00f9 giovane giocatore statunitense dopo John McEnroe, e il quarto di sempre dopo Lleyton Hewitt, Marat Safin e lo stesso McEnroe, a diventare numero 1 del ranking ATP, all'et\u00e0 di 21 anni il 3 novembre 2003, il suo anno magico che terminer\u00e0 da numero 1. Rester\u00e0 in vetta per tredici settimane, superato poi da Roger Federer, il 2 febbraio del 2004 (dopo la vittoria di quest'ultimo agli Australian Open).\n\u00c8 stato il quarto tennista di sempre a diventare numero 1 del ranking ATP dopo essere gi\u00e0 stato numero 1 del ranking junior.\nHa detenuto, dal 24 settembre 2004 al 5 marzo 2011, il primato del servizio pi\u00f9 veloce della storia del tennis con 249,5 km/h (155 mph), stabilito contro Vladimir Vol\u010dkov nella semifinale di Coppa Davis che vedeva opposti gli Stati Uniti alla Bielorussia, per poi essere superato da Ivo Karlovi\u0107, sempre in Coppa Davis. Attualmente l'americano detiene il record per il servizio pi\u00f9 veloce in una prova dello Slam: 244 km/h (152 mph), ottenuto al primo turno dello US Open del 2004 contro Scoville Jenkins.\n\u00c8 l'unico giocatore americano e l'unico nell'Era Open assieme a Patrick Rafter e Rafael Nadal capace di vincere in un unico mese dell'anno, quello di agosto, oltre ai Masters 1000 di Montr\u00e9al e Cincinnati, anche lo US Open. Roddick vi riusc\u00ec nel 2003, mentre Rafter e Nadal rispettivamente nel 1998 e nel 2013.\n\u00c8 stato capace di vincere almeno un torneo ogni anno per dodici anni, dal 2001 al 2012: il record assoluto spetta a Ivan Lendl, che nella sua carriera \u00e8 riuscito a vincere almeno un torneo per quattordici anni consecutivi, dal 1980 al 1993. Dietro il ceco, Roger Federer, con tredici anni, dal 2001 al 2013.\nInoltre Roddick detiene altri record minori: quello per il maggior numero di giochi vinti in una finale di un torneo dello Slam (39, Wimbledon 2009) e il maggior numero consecutivo di tie-breaks consecutivi vinti in una stagione (diciotto nel 2007).\nVita privata.\nNel 2009 si \u00e8 sposato con la supermodella e attrice statunitense Brooklyn Decker. Il 14 ottobre 2015 nasce il loro primogenito, Hank. Dal 2001 dirige insieme alla madre la Andy Roddick Foundation, che ha lo scopo di sostenere a livello economico i bambini pi\u00f9 bisognosi con particolare attenzione rivolta alle vittime di abusi o ai colpiti dalle malattie pi\u00f9 invalidanti.\nStile di gioco.\nLo stile di gioco di Roddick era prettamente di tipo offensivo, caratterizzato da pesanti e penetranti colpi da fondo e da discese a rete per chiudere il punto; i suoi punti di forza sono senz'altro il servizio e il diritto, mentre il rovescio e la mobilit\u00e0 sono quelli deboli. Pratica anche il serve and volley.\nServizio.\nProbabilmente \u00e8 uno dei servizi pi\u00f9 potenti ed efficaci della storia del tennis professionistico. Dalle statistiche sopra citate, si pu\u00f2 capire che il colpo migliore di Roddick \u00e8 senza dubbio il servizio: con la sua prima di servizio (sia centrale, sia esterna) supera spesso i 225 km/h (140 mph), fino ad arrivare al suo record personale, battuto solo da Ivo Karlovi\u0107 e da Samuel Groth, che \u00e8 di 249 km/h (155 mph). Il movimento del suo servizio \u00e8 molto veloce ed esplosivo, il che trasferisce la potenza alla palla. La sua prima di servizio \u00e8 piatta e molto violenta e con questa conquista la maggior parte dei punti; Roddick ha anche un'ottima seconda, di solito un pesante kick alternato, a volte, a servizi slice molto angolati. Comunque Roddick usa molto top-spin nel suo servizio e la sua torsione li rende probabilmente i servizi con il rimbalzo pi\u00f9 alto. Questo \u00e8 l'unico colpo che non ha mai tradito Roddick, nemmeno durante i suoi periodi di crisi, a differenza del diritto, che, con il tempo, \u00e8 leggermente regredito in termini di efficacia. Ovviamente i risultati pi\u00f9 evidenti li ottiene sulle superfici pi\u00f9 veloci (cemento ed erba).\nGioco a rete e vol\u00e9e.\nGrazie alla potenza dei suoi servizi non \u00e8 raro che Roddick si cimenti nel serve and volley: le sue prime devastanti gli consentono di potere disporre dell'avversario come crede, colpendo facili vol\u00e9e. Andy \u00e8 un giocatore d'attacco, quindi, di solito, durante lo scambio, si affaccia nei pressi della rete, attraverso approcci potenti di diritto o slice di rovescio. Tuttavia Roddick non \u00e8 affatto un giocatore di tocco e ha un gioco a rete piuttosto scadente, ma \u00e8 proprio il servizio a permettergli di potere usare il serve and volley. Gioca una vol\u00e9e di diritto pi\u00f9 sicura rispetto a quella di rovescio, che \u00e8 la meno efficace. \u00c8 stato proprio a causa di un errore grossolano su una facile vol\u00e9e alta di rovescio che Andy non ha chiuso il tie-break del secondo set (che poi avrebbe perso) della finale di Wimbledon 2009 contro Federer. Nonostante ci\u00f2, grazie alla sua statura, l'americano \u00e8 un giocatore che copre molto bene la rete e difficile da passare. Roddick, comunque, \u00e8 un giocatore che predilige il gioco da fondo campo.\nDiritto.\nDei due fondamentali il migliore di Roddick \u00e8 senza dubbio il dritto: lo colpisce di solito molto piatto, rendendolo devastante, soprattutto sul veloce, e uno dei migliori del circuito: non \u00e8 raro che Roddick superi i 160 km/h con questo colpo, uno dei pochi capaci a farlo, fino ad un culmine di oltre 180 km/h. La tattica pi\u00f9 adottata dall'americano \u00e8 il cosiddetto \"servizio e diritto\", in cui sfrutta, oltre al potentissimo servizio, anche questo colpo, realizzando molti vincenti.\nRoddick, inoltre, fa largo uso del dritto anomalo (si sposta, cio\u00e8, di dritto anche dalla parte sinistra del campo, zona di solito adibita al rovescio, colpo che Roddick tende a coprire e proteggere con questo colpo), con il quale riesce ad essere molto profondo ed efficace e dal quale ottiene molti punti vincenti, spesso lasciando fermo l'avversario. Inoltre \u00e8 in possesso di un ottimo dritto in corsa, che gli permette di mettere spesso a segno dei passanti vincenti.\nRovescio.\nIl vero tallone di achille di Roddick, oltre al gioco di rete, \u00e8 il rovescio bimane: \u00e8 a malapena un colpo di contenimento, con il quale non \u00e8 solito fare dei vincenti; \u00e8 un colpo molto attaccabile, anche se migliorato nel tempo: infatti, ne escono spesso traiettorie corte e la precisione ne risente parecchio; il movimento di questo colpo risulta poco fluido e molto meccanico e lento, senza molta spinta delle gambe, il che influisce molto sull'efficacia di questo colpo. In pi\u00f9 Roddick gioca anche il rovescio in back, che risulta tuttavia poco efficace contro gli avversari. Negli ultimi tempi, grazie anche al cambio di coach, questo colpo \u00e8 diventato un po' pi\u00f9 sicuro per l'americano, che riesce ad ottenere qualche vincente in pi\u00f9 rispetto al passato. Inoltre il rovescio slice, migliorato durante gli anni, \u00e8 diventato con il tempo un colpo d'approccio, che permette a Roddick di attaccare e di presentarsi nei pressi della rete."}
{"id": "302650", "revid": "1862310", "url": "https://it.wikipedia.org/wiki?curid=302650", "title": "Regioni delle F\u00e6r \u00d8er", "text": "Le sei regioni (in faroese \"s\u00fdsla\"[pl. \"s\u00fdslur\"] col significato di \"distretto, contea\") delle F\u00e6r \u00d8er sono le tradizionali suddivisioni geografiche e amministrative dell'arcipelago sorte durante l'epoca vichinga. Anticamente importanti a livello politico, le s\u00fdsla corrispondono oggi a dei distretti di polizia (ciascuno con uno sceriffo a capo) e coincidono a livello territoriale con le sette circoscrizioni elettorali (\"vald\u00f8mi\") con l'eccezione del distretto di Stremoy che comprende due circoscrizioni.\nLa progressiva riduzione di numero degli attuali 29 comuni\n(a seguito di un processo di accorpamento iniziato negli anni '70 e proseguito fino al 2017) far\u00e0 coincidere distretti di polizia, circoscrizioni elettorali e municipalit\u00e0 cittadine in sette o nove macro-entit\u00e0 geografico-amministrative sostanzialmente corrispondenti, a livello territoriale, alle antiche suddivisioni geografiche.\nDistretti e circoscrizioni elettorali.\nI territori sono elencati da nord a sud e da est a ovest. Tra parentesi viene indicato il nome in faroese e la sigla delle circoscrizioni."}
{"id": "302651", "revid": "1945869", "url": "https://it.wikipedia.org/wiki?curid=302651", "title": "Michael T. Weiss", "text": "Ha iniziato la carriera da attore da bambino, partecipando ad alcuni spot televisivi per emittenti commerciali. Ha poi frequentato corsi di recitazione e, conseguito il diploma, si \u00e8 iscritto alla Scuola d'arte drammatica dell'Universit\u00e0 della California, presso la quale si \u00e8 laureato nel 1984. Conosciuto in Italia soprattutto per il ruolo del protagonista Jarod nella serie Jarod il camaleonte (The Pretender). Ecologista impegnato, Weiss \u00e8 membro del direttivo dell'\"Earth Communications Office\".\nTeatro.\nWeiss ha scritto l'opera teatrale \"Stream of consciousness\" (\"Flusso di coscienza\")."}
{"id": "302653", "revid": "125277884", "url": "https://it.wikipedia.org/wiki?curid=302653", "title": "WinRAR", "text": "WinRAR \u00e8 un programma shareware di compressione ed archiviazione di dati creato da Evgenij Lazarevi\u010d Ro\u0161al. \u00c8 una delle poche applicazioni in grado di creare e modificare gli archivi RAR (file con l'estensione .rar), che sono codificati con un algoritmo di compressione proprietario. Oltre a queste funzioni include anche la funzione di riparazione, backup avanzato e conversione degli archivi, crittografia cifrata e compatibilit\u00e0 su ogni sistema operativo. \u00c8 in grado di integrarsi con software antivirus, ed \u00e8 disponibile in 42 lingue.\nPer Android, il 18 settembre 2016 \u00e8 stata distribuita la versione 5.50, mentre non \u00e8 ancora disponibile una versione per iOS. A febbraio 2019, la Check Point ha individuato una grave falla nel processo di scompattazione intrinseca degli archivi in formato \"ace\", che metteva a rischio 500 milioni di utenti. La vulnerabilit\u00e0 \u00e8 stata risolta con la beta 1 di WinRAR 5.70.\nIl 19 giugno 2019 il sito winrar.it (distributore non ufficiale italiano) \u00e8 stato vittima di un attacco hacker esponendo a rischio virus e malware tutti coloro che hanno scaricato in tale giornata il file di installazione del programma. Nel dettaglio il virus che ha colpito il sito \u00e8 un virus classificato come \"ransomware\". Nella tarda serata il sito \u00e8 stato oscurato per tornare online dopo poche ore; nonostante la gravit\u00e0 dell'attacco per gli utenti ignari, nessuna comunicazione ufficiale \u00e8 stata riportata sul sito.\nLocalizzazioni.\nWinRAR \u00e8 disponibile in\n, \n, \n, \n, \n, \n, \n, \n, \n, \n, \n, \n, \n, \n, \n, \n, \n, \n, \n, \n, "}
{"id": "302654", "revid": "121510438", "url": "https://it.wikipedia.org/wiki?curid=302654", "title": "Nitroglicole", "text": "Il nitroglicole \u00e8 conosciuto anche come etileneglicol dinitrato o EGDN.\nPropriet\u00e0.\nDi formula C2H4(ONO2)2 \u00e8 un liquido oleoso giallastro, incolore se purissimo. \u00c8 abbastanza volatile e ha un caratteristico odore dolciastro. Ha una densit\u00e0 di 1,48 g/ml ed \u00e8 solubile in acqua in ragione di 5 g/l. \u00c8 un potente esplosivo, parecchio sensibile all'urto, meno alla temperatura. La velocit\u00e0 di detonazione massima \u00e8 di 8266\u00a0m/s. Se acceso brucia con fiamma azzurra.\n\u00c8 molto simile alla nitroglicerina, ma \u00e8 molto pi\u00f9 stabile nel tempo e quindi meglio conservabile. \u00c8 sorprendentemente resistente agli shock meccanici. Fonde a -22,4\u00a0\u00b0C e si decompone prima del punto di ebollizione. La decomposizione avviene a circa 70\u00a0\u00b0C con successiva detonazione del composto. Viene prodotto per nitrazione del glicoletilenico con miscela solfonitrica (ratio1:1) a 5-10\u00a0\u00b0C.\nUtilizzi.\nL'EGDN generalmente viene utilizzato nelle dinamiti perch\u00e9 abbassa il punto di fusione della nitroglicerina che a temperature prossime agli 0\u00a0\u00b0C inizia a dilatarsi e ad uscire dai candelotti di dinamite con conseguenze facilmente immaginabili. Viene anche utilizzato per la preparazione di polveri da lancio fredde e come agente di riconoscimento degli esplosivi al plastico dai cani poliziotti.\nPrecauzioni.\nIl nitroglicole \u00e8 un potente esplosivo sensibile agli urti e va maneggiato con cautela. \u00c8 anche molto velenoso sia per inalazione dei vapori che per contatto con la pelle, venendo facilmente assorbito. Presenta una forte azione cardiovascolare e, in persone sane, provoca facilmente l'angina pectoris."}
{"id": "302656", "revid": "256896", "url": "https://it.wikipedia.org/wiki?curid=302656", "title": "Balistidae", "text": "La famiglia Balistidae comprende 42 specie di pesci d'acqua salata comunemente conosciuti come pesci balestra, appartenenti all'ordine Tetraodontiformes.\nEtimologia.\nIl nome deriva dal latino \"balista\", balestra, etimologia facilmente comprensibile vista la particolare forma delle pinne, simile all'arco della balestra e al \"grilletto\" della prima pinna dorsale.\nDistribuzione e habitat.\nQueste specie sono diffuse nelle acque tropicali e subtropicali dell'Oceano Atlantico, nell'Indo-Pacifico, nel Mar Rosso e nel Mediterraneo.\nDescrizione.\nI pesci balestra hanno forma ovoidale, fortemente compressa ai lati: la testa \u00e8 lunga oltre 1/3 dell'intero corpo. Gli occhi sono prominenti, la bocca \u00e8 munita di un robusto becco munito di denti taglienti. Le pinne pettorali sono piccole ma robuste, manca la coppia delle ventrali, la dorsale e l'anale sono poste specularmente e indietreggiate, vicine alla coda. Sul dorso \u00e8 presente inoltre una pinna particolare, formata da 3 raggi spinosi, il primo dei quali \u00e8 erettile e munito di una sorta di blocco di sicurezza. Questo congegno anatomico permette ai pesci balestra di sfuggire ai predatori, resistendo incastrati tra le rocce in caso di pericolo oppure diventando troppo grossi in bocca per venire ingoiati. \nI pesci balestra sono facilmente riconoscibili anche per il loro modo di nuotare: pinna dorsale ed anale infatti ondeggiano a sinistra e a destra alternativamente. \nLe dimensioni dei Balistidi variano da 30 a 75\u00a0cm, a seconda della specie.\nEtologia.\nLe specie di Balistidi pi\u00f9 grandi tendono ad avere comportamento territoriale e aggressivo: in particolare, il Balistide Titano (\"Balistoides viridescens\") \u00e8 conosciuto per come difende stoicamente il proprio territorio, anche contro i subacquei e i praticanti di snorkeling che incautamente si avvicinano troppo ad un nido con uova o piccoli difesi da un genitore estremamente aggressivo. Questo pesce pu\u00f2 arrivare a mordere e perfino succhiare sangue al suo aggressore (che diventa aggredito) per indebolirlo. \nIl pesce fa scattare immediatamente la sua particolare pinna dorsale non appena percepisce una minaccia; spesso attacca senza avvertimento. Il territorio del nido \u00e8 a forma di V posta verticalmente sul fondo, quindi il modo pi\u00f9 veloce per allontanarsi prevenendo un attacco o scappando dopo averlo subito \u00e8 nuotare orizzontalmente, paralleli al fondo marino.\nRiproduzione.\nNel periodo riproduttivo i maschi permettono alle femmine di entrare nei loro vasti territori: durante l'accoppiamento la femmina depone le uova in una buca sul fondo, nascosto tra le rocce. Molte specie montano la guardia alle uova e presentano cure parentali.\nAlimentazione.\nSono animali solitari, diurni e ferocemente territoriali che si cibano principalmente di invertebrati ma non disdegnano zooplancton e alghe.\nSpecie.\nLa famiglia comprende 42 specie"}
{"id": "302657", "revid": "599013", "url": "https://it.wikipedia.org/wiki?curid=302657", "title": "Giuseppe Sculli", "text": "Biografia.\nIn carriera ha spesso vestito la maglia n\u00ba 14, in onore del suo idolo Johan Cruijff.\n\u00c8 nipote del boss della 'ndrangheta Giuseppe Morabito, arrestato nel 2004 dopo dodici anni di latitanza.\nIn un'intervista del 2007 ha raccontato: \"\u00abIo sono pulito, ma qualcuno voleva che rinnegassi il mio sangue. Ma a mio nonno non hanno mai fatto un processo. \u00c8 dentro dal 2004, ma non l'hanno trovato con droga o armi, non ha ucciso nessuno. E non viene processato\u00bb\". Quando alle Olimpiadi del 2004 con l'Italia ha vinto la medaglia di bronzo non fu chiamato al Quirinale per la nomina a cavaliere da parte del Presidente della Repubblica: \u00ab\"Gli altri ebbero la fascia tricolore e la pergamena. Ma io sono il nipote di Giuseppe Morabito, un mafioso. In quel momento non mi sono sentito un cittadino italiano\u00bb\".\nIl 5 marzo 2013 a Locri viene arrestato per associazione a delinquere e riciclaggio anche il padre di Sculli, Francesco (funzionario del Comune di Bruzzano Zeffirio scarcerato dopo una settimana e morto nel novembre 2014) oltre allo zio Rocco Morabito per aver favorito i clan degli Aquino e dei Morabito nel progetto di cementificazione del litorale jonico.\nControversie.\nCaso Crotone-Messina e altri fatti del passato.\nSolo poche settimane dopo il trasferimento al nel 2006, \u00e8 stato punito con 8 mesi di squalifica per aver truccato, assieme ad alcuni compagni di squadra e dirigenti, la partita Crotone- 1-2 del 2 giugno 2002 con i calabresi di Sculli gi\u00e0 retrocessi in Serie C e i siciliani in piena lotta salvezza, con lo scopo di estorcere 20 milioni di lire ai siciliani per non alterare il presunto accordo per la vittoria degli ospiti. Difatti il Messina con questo risultato \u00e8 riuscito a salvarsi ai danni della che ha perso contro il , altra gara sospetta come ha fatto intendere lo stesso Sculli al telefono al cugino Rocco.\nRespinto il ricorso dalla Corte di Giustizia Federale, \u00e8 costretto a scontare 8 mesi di squalifica. In questa vicenda Sculli risulta essere l'unico inquisito e punito poich\u00e9 al momento del provvedimento disciplinare era l'unico giocatore tesserato e in attivit\u00e0 dopo sei anni dalle vicende.\nNello stesso periodo il pm Nicola Gratteri gli contestava l'associazione mafiosa per aver fatto pressioni sui cittadini di Bruzzano Zeffirio affinch\u00e9 votassero chi diceva lui alle elezioni. Inoltre era indagato per tentato omicidio e successivamente anche per spaccio internazionale di stupefacenti. Tutte queste accuse sono poi cadute.\nI rapporti con la malavita romana.\nCome risulta da pedinamenti e intercettazioni da parte della Polizia in riguardo alle presunte combine, Sculli ha avuto contatti con Massimo Carminati, punto di raccordo tra eversione di destra dei NAR e Banda della Magliana. In occasione di Roma-Genoa 1-0 del 18 marzo 2012 all'Hotel degli Aranci a Roma si \u00e8 incontrato con Romano Massimo Papola, massaggiatore della gi\u00e0 coinvolto nelle presunte combine di Lazio-Genoa e Lecce-Lazio del maggio 2011 con Stefano Mauri, e Giovanni De Carlo, uomo di Carminati. Secondo la Procura Sculli avrebbe inoltre incaricato il pregiudicato bosniaco Altic (fiancheggiatore della cosca siciliana dei Fiandaca e gi\u00e0 in carcere per traffico di stupefacenti) di raccogliere un'ingente somma di denaro da puntare sulle partite truccate. Carminati e De Carlo vengono poi arrestati nel dicembre 2014 per \"Mafia Capitale\". Secondo gli inquirenti, frequenti sono state le cene tra Sculli e De Carlo nel ristorante \"Met-Villa Brasini\" a piazzale Ponte Milvio a Roma.\nCaso Genoa-Siena e i rapporti con gli ultras genoani.\nIn riferimento ai fatti di Genoa-Siena 1-4 del 22 aprile 2012 (pressioni da parte dei tifosi allo stadio con i giocatori che si dovettero togliere la maglia), il 6 ottobre 2012 la Procura federale ha chiesto 3 mesi di squalifica per Giuseppe Sculli accusato di non aver detto il vero alla Procura sui suoi rapporti con la tifoseria genoana (fu l'unico a non togliersi la maglia) e in particolare con l'ultr\u00e0 Massimo Leopizzi, pregiudicato neo-fascista gi\u00e0 testimone nel Caso Genoa e alla cui festa di scarcerazione parteciparono Milanetto e Sculli con il quale dopo Genoa-Siena ha avuto da lamentarsi del presidente Preziosi che aveva chiesto l'arresto dei tifosi violenti: \"\u00abMa come gli viene in mente di dire queste cose? Per lui in passato ho fatto anche falsa testimonianza quando sono stato sentito per la partita con il Venezia\u00bb\".\nCalcioscommesse.\nNel maggio 2012 nell'ambito dell'inchiesta sul calcioscommesse il gip Guido Salvini non accoglie la richiesta del pm Roberto Di Martino di arrestare Sculli il quale sarebbe stato uno dei promotori della combine di Lazio-Genoa 4-2 del maggio 2011 per la quale sono stati arrestati Omar Milanetto e Stefano Mauri e indagati, oltre allo stesso Sculli, anche Domenico Criscito e Kakhaber Kaladze.\nSecondo gli inquirenti che lo stavano intercettando, insieme al pregiudicato ultr\u00e0 genoano Safet Altic, Sculli nel maggio 2011 aveva intenzione di ricattare l'allora compagno di squadra Luca Toni, ritratto in alcune foto in atteggiamento disinibito con delle ragazze, qualora non avesse voluto partecipare a qualche combine.\nIl 30 novembre dello stesso anno la procura di Cremona chiede una proroga di sei mesi per lui e altri 32 degli indagati per il calcioscommesse iscritti nel registro nel maggio scorso.\nIl 9 febbraio 2015 la procura di Cremona termina le indagini e per Sculli, Criscito e Kaladze viene chiesta l'archiviazione.\nInterrogato per presunta estorsione.\nIl 6 maggio 2016 Sculli viene interrogato al commissariato di Porta Garibaldi a Milano come persona informata sui fatti in relazione a un'indagine per una presunta estorsione.\nPresunto pestaggio di Fabrizio Corona.\nDopo l'arresto di Fabrizio Corona nell'ottobre 2016 \u00e8 uscita la notizia di un presunto pestaggio nei suoi confronti da parte di un amico di Sculli avvenuto ad agosto in un bar della movida milanese in presenza del calciatore e il motivo sarebbero stata una richiesta estorsiva di soldi da parte di Sculli a Corona, non concessi da quest'ultimo. Corona sarebbe stato pi\u00f9 volte minacciato, a Ferragosto sarebbero esplosi dei petardi in un cassonetto sotto casa (fatto segnalato alle autorit\u00e0 dall'ex moglie Nina Mori\u0107 preoccupata per il figlio Carlos) e inoltre la sua collaboratrice avrebbe subito due furti in casa sua dove poi la polizia avrebbe ritrovato 1.700.000 euro il giorno del suo arresto.\nCaratteristiche tecniche.\nEsterno d'attacco, gioca prevalentemente come ala.\nCarriera.\nClub.\nCresciuto nella Juventus, non trova spazio in prima squadra: ceduto al Crotone in prestito, totalizza 8 reti e 51 presenze in B. Viene acquistato dal , con cui esordisce in A il 14 settembre 2002 (Modena-Milan 0-3). Nella successiva partita segna il primo gol, risultando decisivo per il successo in casa della Roma: marca poi una doppietta al Torino. Nell'estate 2006 diviene un calciatore del Genoa, ritrovando il tecnico Gasperini che lo allen\u00f2 nel settore giovanile bianconero: contribuisce, con 4 gol, al ritorno ligure in A. Il 17 settembre 2009, al debutto nelle coppe europee, va subito a segno. Nel gennaio 2011 firma per la Lazio: il 6 marzo \u00e8 autore di una doppietta al Palermo. Esattamente un anno dopo, rientrato al Genoa, fa altrettanto con il Lecce. Un altro gol, ancora ai rosanero, assicura poi la permanenza dei liguri in A anche per il 2012-13, stagione in cui milita - sotto forma di prestito - al Pescara: l'unico centro \u00e8 proprio contro il \"Grifone\", nella sfida che sancisce per\u00f2 la retrocessione abruzzese. Fa quindi ritorno a Genova, collezionando 10 presenze. Dopo un anno di inattivit\u00e0, per la stagione 2016-17 \u00e8 tesserato dall'Accademia Pavese (in Eccellenza).\nNazionale.\nCon le Nazionali giovanili ha vinto il Campionato europeo di calcio Under-21 2004 ed il bronzo olimpico ai successivi Giochi olimpici di Atene.\nStatistiche.\nPresenze e gol nei club.\n\"Statistiche aggiornate al 19 luglio 2016.\""}
{"id": "302661", "revid": "890623", "url": "https://it.wikipedia.org/wiki?curid=302661", "title": "Bagnella", "text": "Bagnella (\"Bagnella\" in lingua lombarda, : ) \u00e8 una frazione di Omegna, composta da due nuclei abitativi: Bagnella stessa ed Erbera. Si trova presso la foce del torrente Fiumetta, nei pressi del lago d'Orta.\nEdifici di rilievo.\nNel paese vi sono due chiese: una pi\u00f9 antica, consacrata a San Bernardino, e una moderna, la chiesa della Santa Croce. Nel mese di maggio, Bagnella \u00e8 centro della festivit\u00e0 di San Bernardino. L'ultimo del mese, invece, si svolge la processione con la Madonna del lago, che percorre tutto il paese fino alla chiesa della Santa Croce.\nBagnella ospita l'\"Oasi della vita\", situata sulla sponda destra del torrente Fiumetta, in localit\u00e0 Erbera: sono orti che il comune di Omegna ha messo a disposizione dei suoi cittadini pensionati. Nel paese si trova anche il centro sportivo di Omegna e, internamente ad esso, il Lido, a lato del quale si trova la sede della Canottieri Citt\u00e0 di Omegna.\nNella letteratura.\nNel libro \"I draghi locopei\" di Ersilia Zamponi Bagnella e il torrente Fiumetta vengono citati in questi termini:"}
{"id": "302662", "revid": "4506", "url": "https://it.wikipedia.org/wiki?curid=302662", "title": "Codonfuri", "text": ""}
{"id": "302665", "revid": "1431409", "url": "https://it.wikipedia.org/wiki?curid=302665", "title": "Peter MacNicol", "text": "Biografia.\nGli inizi.\nCresce a Minneapolis e gi\u00e0 a nove anni inizi\u00f2 a recitare nei teatri quando presto sbarc\u00f2 alle produzioni di Broadway. Ha studiato presso l'universit\u00e0 del Minnesota ed \u00e8 alto 1,69 m. Nel 1981 ricopre il ruolo del protagonista nel film fantasy \"Il drago del lago di fuoco\" e subito \u00e8 notato dalla critica per le sue promettenti qualit\u00e0. Negli anni a seguire fu impegnato in diverse produzioni cinematografiche, alcune delle quali destinate alla televisione.\nIl successo.\nNel 1982 recita accanto a Meryl Streep e a Kevin Kline nel pluripremiato (per l'interpretazione della Streep) \"La scelta di Sophie\", di Alan J. Pakula, in cui riveste con sensibilit\u00e0 l'interessante ruolo del giovane narratore Stingo, un profilo drammatico da cui la sua carriera in seguito si allontaner\u00e0. \nNel 1986 sposa Marsue Cumming, la quale \u00e8 fondatrice di un'associazione non-profit rivolta ai bambini in Los Angeles. Nello stesso anno prende parte al film \"Black Jack.\" Nel 1989 Peter MacNicol \u00e8 il dottor Janosz Poha in \"Ghostbusters II\", film che lo rende definitivamente noto al grande pubblico.\nNel prosieguo della sua carriera MacNicol ricopre il ruolo secondario di Gary Granger ne \"La famiglia Addams 2\" e nel 1993 viene preso in considerazione per il ruolo di Niles Crane della sitcom \"Frasier\", ma gli viene preferito David Hyde Pierce per l'impressionante somiglianza con Kelsey Grammer tuttavia dal 1994 \u00e8 nuovamente in tv per la serie televisiva \"Chicago Hope\". L'anno successivo figura nel cast del film \"Dracula morto e contento\" di Mel Brooks. Nel 1997 esce il film \"Mr. Bean - L'ultima catastrofe\", in cui interpreta il ruolo del co-protagonista, riscuotendo grande popolarit\u00e0.\nLe serie televisive.\n\u00c8 soprattutto con la sua interpretazione nella serie \"Ally McBeal\" (dal 1997 in poi), nella quale interpreta il ruolo dell'eccentrico ma abile avvocato John Cage, che Peter MacNicol ottiene largo successo anche in Europa. L'attore, che per un certo periodo \u00e8 stato anche il regista della serie, nel 2001 riceve, grazie al telefilm, l'Emmy Award quale miglior attore non-protagonista.\nDal 2005 Peter MacNicol interpreta il dottor Larry Fleinhardt nella fiction televisiva \"Numb3rs\". Nel 2007 MacNicol ha partecipato alla sesta stagione della pluripremiata serie televisiva \"24\" nel ruolo di Thomas Lennox, il consigliere del Presidente degli Stati Uniti. Nel 2010 Peter entra nel cast della settima stagione di \"Grey's Anatomy\", come nuovo primario di pediatria in frequente conflitto con Alex Karev. Nel 2015 \u00e8 nel terzo spin-off di \"\" come assistente del direttore dell'FBI Stavros Strifter, che lascer\u00e0 al termine della prima stagione.\nVideogiochi.\nMacNicol ha doppiato il Cappellaio Matto nella serie di .\nDoppiatori italiani.\nNelle versioni in italiano dei suoi film, Peter MacNicol \u00e8 stato doppiato da:\nDa doppiatore \u00e8 stato sostituito da:"}
{"id": "302669", "revid": "2078942", "url": "https://it.wikipedia.org/wiki?curid=302669", "title": "Giuseppe Airoldi", "text": "Biografia.\nFunzionario municipale del comune di Lecco e corrispondente locale per il \"Corriere della Sera\", la principale vocazione di Airoldi era quella di musicologo ed enigmista.\nLa sua fama \u00e8 dovuta alla pubblicazione del primo schema di \"Parole incrociate\", apparso il 14 settembre 1890 sul numero 50 de \"Il Secolo Illustrato della Domenica\", una rivista milanese edita da Edoardo Sonzogno. Il gioco consisteva in una griglia di dimensioni 4x4, senza caselle nere; ogni riga e colonna aveva una propria definizione. Nonostante il nome, generalmente Airoldi non viene considerato l'ideatore delle parole crociate, perch\u00e9 il suo gioco manca di un elemento fondamentale del cruciverba: le caselle nere.\nNel 1885 fond\u00f2 e diresse la \"Palestra Enigmatica\", una rivista di enigmistica classica."}
{"id": "302670", "revid": "125857913", "url": "https://it.wikipedia.org/wiki?curid=302670", "title": "Gruppo delle Grigne", "text": "Il Gruppo delle Grigne (sovente detto pi\u00f9 semplicemente la Grigna o le Grigne) \u00e8 un massiccio montuoso alpino in provincia di Lecco.\nGeografia.\nIl gruppo si colloca in Lombardia (provincia di Lecco), subito ad oriente del Lago di Como, nelle Prealpi Orobie. La Valsassina a est separa il gruppo dalle Alpi Orobie e dal Resegone; a sud lo delimita la citt\u00e0 di Lecco e ad ovest gli fa da confine il ramo lecchese del Lario.\nCime principali.\nIl massiccio \u00e8 formato principalmente da tre cime di roccia prevalentemente calcarea:\nEtimo.\nSembra derivi dal gallico gries, che significherebbe \"friabile\", e infatti la roccia del complesso ha questa caratteristica. Il toponimo appare per la prima volta in una carta topografica del 1796.\nAltri dicono che grigna sia detta la \"caverna\". In effetti molte caverne si aprono ai piedi di questa montagna, ma questo \u00e8 una scoperta abbastanza tarda. Sembra che come sinonimo di \"caverna\" \"grigna derivi da grignare 'ridere in modo sarcastico, facendo una smorfia, restando con la bocca spalancata' e si riferirebbe per estensione alle numerose caverne del gruppo.\nClassificazione.\nSecondo la SOIUSA il gruppo delle Grigne \u00e8 un gruppo alpino con la seguente classificazione:\nSuddivisione.\nViene ulteriormente suddiviso in due sottogruppi e sei settori di sottogruppi:\nMontagne.\nLe montagne principali del gruppo sono:\nIdrografia.\nIl massiccio della Grigna \u00e8 di natura carsica. All'aridit\u00e0 delle cime, quindi, contrasta la ricchezza idrica delle valli circostanti. Tra i torrenti della zona citiamo, da Sud in ordine orario:\nClima.\nLa Grigna si trova in una posizione particolare, essendo lambita dalla Pianura Padana a Sud e dal Ramo di Lecco del Lago di Como a Ovest.\nD'estate, quindi, mentre in pianura vi \u00e8 sereno, le correnti caldo-umide qui create si dirigono a Nord verso le Alpi causano spesso temporali sulla Grigna, mentre in inverno i venti liberano queste cime per portare le nuvole verso la pianura a Sud.\nConcorrono ad arricchire la variabilit\u00e0 climatica i venti tipici del lago di Como-Lecco, tra i quali i quotidiani Breva, serotino, da sud a nord, e Tivan, mattutino, da nord a sud. Questi due venti portano bel tempo. Quando invece si alzano altri tipi di vento, il tempo facilmente si guasta. Ricordiamo l'Argegnino, il Menaggino, il Garzeno, la Bergamasca, il Bellanasco, il Ventone e naturalmente il Foehn.\nLe precipitazioni variano dai 1800 ai 2000\u00a0mm l'anno, soprattutto sui versanti esposti al lago e alla pianura padana, e sono concentrate nei mesi primaverili.\nLeggenda della Grigna.\nUna canzone ci racconta il rapporto tra l'alpinista e la Grigna. Attraverso la metafora dell'amante (lo scalatore) e la crudele amata (la montagna Grigna) si canta di quanti sono morti (\"Avere te voglio, o morire\") nel tentativo di scalare questa bassa ma \"ferigna\" montagna.\nLa Grigna era una crudele guerriera, che fece uccidere da una sua sentinella un cavaliere venuto a manifestare il suo amore per lei. La guerriera fu da un pietoso Dio trasformata in montagna, il Grignone, mentre la sentinella che obbed\u00ec al comando divenne la Grignetta."}
{"id": "302673", "revid": "125892668", "url": "https://it.wikipedia.org/wiki?curid=302673", "title": "Casa Batll\u00f3", "text": "La Casa Batll\u00f3 (in catalano ) \u00e8 un'opera del celebre architetto Antoni Gaud\u00ed che sorge a Barcellona, in Spagna al civico 43 del Passeig de Gr\u00e0cia. Considerata una delle sue creazioni pi\u00f9 originali, l'edificio \u00e8 stato dichiarato, nel 2005, patrimonio dell'umanit\u00e0 dell'UNESCO.\nNel 1904 Batll\u00f2, altolocato industriale del settore tessile, affid\u00f2 a Gaudi l'incarico di rimettere a nuovo un modesto palazzo acquistato l'anno precedente sul Passeig de Shehar, l'arteria principale del quartiere modernista dell'Eixample, zona eletta dalla borghesia catalana dell'epoca quale sede dei propri spettacolari palazzi. La costruzione originale era uno spazio molto stretto e allungato e dalla forma rettangolare, che rappresentava sicuramente una sfida per l'architetto catalano.\nIl lavoro di Gaudi, completato nel 1907, modific\u00f2 notevolmente l'aspetto dell'edificio, rivoluzionando la facciata principale, ampliando il cortile centrale ed elevando due piani inesistenti nella costruzione originale.\nAl piano terreno sorgevano le scuderie, destinate successivamente a magazzini, e l'androne comune. Il primo piano del palazzo, il cosiddetto piano nobile, fu destinato ad abitazione della famiglia Batll\u00f3 mentre negli altri quattro piani furono ricavati otto appartamenti destinati all'affitto.\nStoria.\nNel XIX secolo la citt\u00e0 di Barcellona viene interessata da profondi mutamenti edilizi e sociali. Il piano urbanistico predisposto da Ildefons Cerd\u00e0 i Sunyer, infatti, aveva dato avvio alla costruzione di un quartiere, l'Eixample definito da una rigida maglia stradale, regolare e geometrica, e da isolati sempre uguali a s\u00e9 stessi: asse portante di questa nuova area urbana era il Passeig de Gr\u00e0cia, strada che univa il \"barrio\" gotico con il paesello \"extra moenia\" di Gr\u00e0cia, oggi fagocitato dall'urbanizzazione cittadina. Al n. 43 di questo asse viario elegante e raffinato si insediava un edificio d'opera civile progettato nel 1875 da Emilio Sala Cort\u00e9s, architetto di modesta levatura oggi ricordato soprattutto per essere stato uno degli insegnanti di Gaud\u00ed presso la Scuola di Architettura di Barcellona.\nNel 1903 l'immobile fu acquistato da Josep Batll\u00f3 i Casanovas, ricco uomo d'affari proprietario di varie fabbriche tessili a Barcellona. Membro di spicco della prospera e dinamica borghesia catalana, Batll\u00f3 era profondamente deluso dalla convenzionalit\u00e0 del fabbricato, il cui lotto era affiancato da architetture di notevole spessore, come l'adiacente casa Amatller, dalla caratteristica facciata animata da stilemi in gotico catalano e fiammingo. Fu per questo motivo che egli si rivolse ad Antoni Gaud\u00ed, architetto emergente ma gi\u00e0 di grande prestigio noto da tempo per le sue creazioni sfrenate ed esuberanti: era obiettivo di Batll\u00f3, infatti, dare vita a un edificio unico nel panorama architettonico cittadino. In conseguenza di ci\u00f2, dopo aver garantito all'architetto catalano una totale libert\u00e0 economica e progettuale, Batll\u00f3 nel 1901 present\u00f2 all'amministrazione comunale una domanda per ottenere il permesso di demolire l'edificio di Cort\u00e9s, in modo tale da poterne costruire un nuovo.\nGaud\u00ed, tuttavia, aveva in mente un piano ben pi\u00f9 ambizioso e assicur\u00f2 a Batll\u00f3 che una semplice ristrutturazione del fabbricato gi\u00e0 esistente sarebbe stata sufficiente. Fu cos\u00ec che tra il 1904 e il 1906 Gaud\u00ed si mise all'opera, predisponendo una ristrutturazione della facciata, una ridistribuzione delle suddivisioni interne e l'ampliamento del cavedio e dando vita a una delle sue opere pi\u00f9 fantasiose ed innovative: malgrado alcune problematiche legali, dovute all'aggetto ritenuto eccessivo delle colonne alla base, la casa Batll\u00f3 fu subito accolta con molto entusiasmo e, nell'anno della sua inaugurazione, concorse persino per il prestigioso titolo di \u00abmigliore architettura dell'anno\u00bb, poi vinto da un altro edificio. Dopo un articolato percorso proprietaristico la casa Batll\u00f3 alla fine del XX secolo \u00e8 stata aperta al pubblico ed \u00e8 ormai diventata una tappa irrinunciabile per ciascun turista in visita a Barcellona: dichiarata monumento storico-artistico nazionale nel 1969, dal 2005 la Casa \u00e8 entrata a far parte del patrimonio mondiale dell'UNESCO, all'interno del sito \u00abOpere di Antoni Gaud\u00ed\u00bb.\nDescrizione.\nQuando Gaud\u00ed pose mano al progetto di ristrutturazione di casa Batll\u00f3 era ormai entrato nella piena maturit\u00e0 stilistica: ormai tramontate le velleit\u00e0 storiciste della giovent\u00f9, il suo stile architettonico aveva finalmente trasceso il mero accademismo per riflettere una visione assolutamente personale dell'architettura, di grande originalit\u00e0 e dal sigillo estremamente innovativo. Come gi\u00e0 in altre opere gaudiane, tuttavia, la creativa esuberanza dell'insieme \u00e8 concepita sotto il prisma della funzionalit\u00e0, criterio al quale l'architetto subordina tutti gli altri elementi. Gaud\u00ed, in effetti, nella Casa Batll\u00f3 ponder\u00f2 molto per provvedere a una buona aerazione e ventilazione, due criteri esigenziali fondamentali per una fruizione sana e confortevole del sistema edilizio. Per questo motivo nella casa Batll\u00f3 i vari corpi di fabbrica sono disposti intorno a uno spazio aperto centrale, il patio, il quale - oltre ad essere in rapporto di reciproca definizione con gli spazi costruiti che lo delimitano (attraverso vani scale ed ascensore) - assicura anche al complesso un buon livello aeroilluminativo.\nLa casa Batll\u00f3 occupa un totale di 4300 m2, con 450 m2 di superficie calpestabile per piani. Si sviluppa in altezza per 32 metri e in larghezza per 14,5 metri, apportando pertanto un aumento significativo del fabbricato precedente, quello progettato da Cort\u00e9s (21 metri di altezza e 3100 m2 di superficie). Il numero totale di piani di casa Batll\u00f3 \u00e8 otto: al di sotto del piano stradale si apre un seminterrato, utilizzato con funzione di stoccaggio; il piano nobile \u00e8 interamente occupato dalla famiglia Batll\u00f3, e contiene anche un ampio patio sul retro dell'edificio, mentre gli altri quattro piani contengono due unit\u00e0 abitative ciascuno. Vi \u00e8 anche un soppalco, destinato all'area di servizio e coperto dal tetto a forma di dragone.\nFacciata.\nLa prima cosa che attira l'attenzione del fruitore della casa Batll\u00f3 \u00e8 certamente la sua facciata anteriore, scolpita in pietra arenaria di Montju\u00efc. Partendo dal basso si trovano innanzitutto le possenti colonne alla base del complesso, simili a zampe di elefante, aggettanti di sessanta centimetri sul marciapiede antistante e dimensionate in modo tale da amplificare le qualit\u00e0 spaziali dell'edificio (che, in effetti, sembra molto pi\u00f9 grande di quello che \u00e8 realmente). Si nota, inoltre, come la facciata sia movimentata da un ritmo ondulato e vibrante, nel segno di una vigorosa quanto completa negazione della linea retta, incompatibile con la natura curvilinea delle forme naturali: per maggiori informazioni su questa sfaccettatura della poetica gaudiana si invita alla lettura del paragrafo \"Antoni Gaud\u00ed \u00a7 La Natura e le curve\". \u00c8 presente, tra l'altro, una frase espressa da Gaud\u00ed stesso che riassume mirabilmente le varie peculiarit\u00e0 della casa Batll\u00f3, a partire proprio dall'impiego di elementi curvi:\nPeculiarit\u00e0 della facciata anteriore di casa Batll\u00f3 \u00e8 il suo rivestimento ceramico, dalle lucenti e liquide qualit\u00e0. L'aspetto magico e fiabesco della facciata, gi\u00e0 sottolineato dalla sua configurazione arcuata e sinuosa, \u00e8 ampliato dalla fantasmagoria di dischi di maiolica frammentata e di vetri istoriati ivi inseriti. Queste ceramiche iridescenti, realizzate dalle manifatture di Palma di Maiorca, sono variamente disposte in modo da massimizzare la captazione e il riverbero della luce, allorch\u00e9 in giornate particolarmente soleggiate si generano degli effetti luministici cangianti, delicati, quasi equorei, che \u00abrichiamano la ribollente superficie di un'onda del Mediterraneo allorch\u00e9 si frantuma su un litorale roccioso\u00bb (Collins): \u00abla policromia sparsa della superficie a gocce di un 'dripping' senza scolature\u00bb osserva, in tal senso, Lara Vinca Masini \u00ab\u00e8 come provocata da manciate di coriandoli variopinti ed evoca un carnevale veneziano, da gondola e crinolina\u00bb. Le qualit\u00e0 pittoriche della facciata interiore, in effetti, sono assai pregiate e sono attentamente modulate, allorch\u00e9 ciascun frammento ceramico restituisce una vibrazione atmosferica diversa in ragione della cangiante incidenza della luce. Per citare le parole di Rainer Zerbst alla visione della facciata anteriore \u00absi ha l'impressione di essere di fronte alla creazione di una mente staccatasi dalla realt\u00e0 per immergersi nei propri sogni e nelle proprie visioni\u00bb.\nNotevoli anche i balconi della facciata, i quali - per la loro forma bizzarra e immaginativa - sono stati paragonati talora a maschere teatrali, talora a pipistrelli, alghe marine o, persino, a crani umani (donde, dunque, il popolare soprannome di \u00abcasa de los huesos\u00bb, delle ossa, considerando anche la fisionomia organica, ossea dei pilastri di supporto). Realizzati in ghisa e verniciati con carbonato di piombo, in modo tale da rallentarne l'ossidazione, i balconi in totale sono nove, oltre ai quattro terrazzi aggettanti sulla tribuna. Il sensibilissimo modellato della facciata, interrotto qua e l\u00e0 dalle protuberanze organiche delle finestre, culmina poi nel tetto a declivio, anch'esso ricoperto da tassellature sfolgoranti e imperiose, che i pi\u00f9 hanno immaginato essere le scaglie di un rettile primordiale o di un drago variopinto. Sul tetto, infine, si trovano anche i comignoli color verde erba e una torretta cilindrica decorata con gli anagrammi di Ges\u00f9 (IHS), Maria (M con la corona ducale) e Giuseppe (JHP) e sormontata dal classico pennacchio gaudiano a forma di croce orizzontale, a simboleggiare i punti cardinali. Partendo dalla fervente religiosit\u00e0 di Gaud\u00ed \u00e8 stata persino fornita una mappatura esegetica del complesso edilizio, il quale presenterebbe rimandi al noto episodio di San Giorgio che uccide il drago, simbolizzato - come gi\u00e0 accennato - dal tetto: i balconi e le colonnine, con il loro aspetto scheletrico, alluderebbero alle vittime della fiera, mentre la torretta rappresenterebbe metaforicamente la spada del santo martire.\nDecisamente meno spettacolare di quella anteriore, la facciata posteriore della casa Batll\u00f3 ne richiama comunque la dolce e sensuale ondulazione, ripresa da quattro terrazze continue in cui si alternano rientranze e sporgenze, con ringhiere di rete metallica in ferro battuto. In corrispondenza del piano nobile si apre l'accesso al patio dell'appartamento della famiglia Batll\u00f3. Alla sommit\u00e0 della facciata, in corrispondenza della soffitta e del parapetto della terrazza superiore, \u00e8 presente infine un coloratissimo trencad\u00eds a motivi floreali e geometrici. Ambedue le facciate, nonostante il loro estro creativo, riescono comunque a fondersi armoniosamente nel contesto edilizio dove si vanno collocando, con i frontoni che, pur nella loro curvilineit\u00e0, seguono il profilo rigido e laterale degli edifici laterali.\nInterni.\nIl piano di accesso fu interamente ristrutturato da Gaud\u00ec in modo da ricavarvi le scuderie (che a met\u00e0 degli anni novanta sono state ristrutturate in uno spazio multifunzionale per riunioni e convegni), un locale commerciale ed un androne comune in cui si trovano la rampa di accesso al piano nobile, il cortile centrale, interamente rivestito di ceramiche di diverse sfumature di azzurro e chiuso in alto da un grande lucernario, attorno al quale si snodano le rampe della scala comuni e all'interno del quale \u00e8 collocato un ascensore. Ceramica, marmo, ferro battuto e legno si alternano in sequenze sinuose in cui la mano del maestro si sofferma nella cura dei dettagli pi\u00f9 minuti: porte, maniglie, campanelli, portano tutte il suo marchio inconfondibile (di particolare interesse le sedie, delle quali spiccano le qualit\u00e0 marcatamente scultoree).\nL'appartamento del piano nobile, che ospit\u00f2 la famiglia Batll\u00f3, \u00e8 ampio circa 400 m2 ed \u00e8 suddiviso in tre zone: la prima, che si affaccia sul Passeig de Gr\u00e0cia, \u00e8 occupata da un grande salone composto da tre locali comunicanti; nella parte centrale, disposta intorno al cavedio condominiale (grazie al quale la luce naturale penetra all'interno della casa), trovano posto un vestibolo, la cucina, i bagni ed altri locali di servizio; sulla facciata posteriore si affacciano invece le camere da letto e la stanza da pranzo. Da quest'ultima si accede ad una grande terrazza, ampia oltre 200 m2 e riccamente decorato con \"trencad\u00eds\" che richiamano quelli della facciata principale. Gli interni si fondono l'uno nell'altro e sulle pareti, come per l'esterno, sono assenti spigoli e linee rette.\nNella realizzazione della soffitta Gaud\u00ed adott\u00f2 una ingegnosa soluzione architettonica basata sull'utilizzo del cosiddetto arco catenario o arco equilibrato, che consente una omogenea distribuzione dei carichi eliminando la necessit\u00e0 di colonne, muri e contrafforti. Il risultato \u00e8 un ambiente che richiama una caverna, o secondo alcuni la cassa toracica di un grande animale come la balena. In passato vi trovava posto la lavanderia dei condomini mentre oggi ospita un piccolo museo dedicato all'architetto catalano. Due scale a chiocciola collegano i locali della soffitta alla terrazza. Il tetto, infatti, in casa Batll\u00f3 non si configura come un semplice aggregato di tegole atte a fornire copertura all'organismo edilizio, in quanto presenta una duplice finalit\u00e0 funzionale (assicura il deflusso delle acque meteoriche, nonch\u00e9 la ventilazione con appositi condotti) ed estetica. Gaudi, infatti, ha manipolato gli spazi del tetto con una plasticit\u00e0 quasi scultorea: era sua opinione che i tetti degli edifici agissero in maniera non dissimile dai cappelli delle persone, andando a indicare la personalit\u00e0 dell'edificio che vanno coprendo."}
{"id": "302683", "revid": "14214", "url": "https://it.wikipedia.org/wiki?curid=302683", "title": "Peter Mac Nicol", "text": ""}
{"id": "302684", "revid": "14214", "url": "https://it.wikipedia.org/wiki?curid=302684", "title": "Peter McNicol", "text": ""}
{"id": "302685", "revid": "14214", "url": "https://it.wikipedia.org/wiki?curid=302685", "title": "Peter Mc Nicol", "text": ""}
{"id": "302686", "revid": "533647", "url": "https://it.wikipedia.org/wiki?curid=302686", "title": "Conversione fonetica", "text": "La conversione fonetica \u00e8 una tecnica di memorizzazione dei numeri. Funziona convertendo i numeri in consonanti e, aggiungendo opportunamente delle vocali, trasformarle in parole che si possono ricordare con pi\u00f9 facilit\u00e0 di una serie di numeri, in modo particolare usando altre regole mnemoniche.\nIl metodo.\nOgni cifra viene convertita in una consonante.\nPer convertire una parola in un corrispondente numerico (e viceversa) vanno rispettate alcune regole:\nStoria della conversione fonetica.\nIl precursore della conversione fonetica fu Pierre H\u00e9rigone, un matematico ed astronomo francese che nel libro \"Cursus Mathematici\" (1634) descrisse per la prima volta un sistema di memorizzazione nel quale i numeri erano convertiti in lettere e sillabe (1 = p, a; 2 = b, e; 3 = c, i; 4 = d, o; 5 = t, u; 6 = f, ar, ra; 7 = g, er, re; 8 = l, ir, ri; 9 = m, or, ro; 0 = n, ur, ru). Cos\u00ec il numero 314159 veniva convertito nella parola \"cadator\". Il sistema per\u00f2, con l'uso delle vocali e delle sillabe, rendeva difficoltosa e poco pratica la formazione delle parole, e non ebbe fortuna.\n14 anni dopo, nel 1648, Stanislaus Mink von Wennsshein nel libro \"Relatio Novissima ex Parnassus de Arte Reminiscentiae\" miglior\u00f2 il sistema di H\u00e9rigone eliminando vocali e sillabe, e raggruppando le consonanti seguendo la fonetica (0=t; 1=b,p,w; 2=c,k; 3=f,v; 4=g; 5=l; 6=m; 7=n; 8=r; 9=s).\nIl sistema di Mink von Wennsshein (che viene generalmente indicato come l'inventore della conversione fonetica) fu divulgato dal filosofo e matematico Leibniz. Successivamente fu perfezionato da Richard Grey nel 1730 e dal monaco tedesco Gregor von Feinaigle all'inizio dell\"800. Nel 1820 Aim\u00e9 Paris, uno studioso francese della memoria, gli diede le ultime modifiche: ancora oggi utilizziamo questa versione.\nIl prof. Aureli mise a punto una versione adattata per la lingua italiana, apportando alla pi\u00f9 diffusa versione internazionale alcune modifiche, in particolare: 4 = (l), 5 = (s), 6 = (b, p), 7 = (r), 9 = (g), 0 = (c).\nGli usi pratici della conversione fonetica.\nLa conversione fonetica pu\u00f2 essere utilizzata per ricordarsi dei numeri di telefono, ad esempio associando a ogni coppia di numeri in \"\u201d delle parole: atomo, vaso, feci, casa e rum. Nella conversione delle date, invece, \u00e8 utile trovare una parola che sia semplice da associare all'evento (ad esempio 1821, anno della morte di Napoleone, pu\u00f2 essere convertito in \"defunto\").\nQuesto tecnica di memoria \u00e8 utilizzabile anche per ricordare costanti matematiche come il pi greco o il numero di Eulero. \nNel suo diario, Lewis Carroll rifer\u00ec di aver utilizzato un sistema di conversione fonetica (che aveva personalmente ricavato dalla versione di Richard Grey) per memorizzare il \u03c0 (pi greco) fino alla settantunesima cifra decimale.\nUna nota storiella per ricordare le prime 32 cifre decimali del pi greco (3,14159265358979323846264338327950) \u00e8 la seguente: (a ogni parola in maiuscolo \u00e8 associata uno, due o tre numeri)\nIn generale, \u00e8 importante legare la frase a qualcosa che parte dall'oggetto stesso da ricordare, per evitare di dover ritrovare la chiave di lettura per la frase mnemonica da utilizzare. "}
{"id": "302687", "revid": "228587", "url": "https://it.wikipedia.org/wiki?curid=302687", "title": "Specie di piante carnivore", "text": "La seguente lista elenca in ordine alfabetico tutte le specie viventi di piante carnivore, suddivise per genere di appartenenza. Questa lista, che si attiene al recente schema compilato da Jan Schlauer, include anche quelle piante che, per mancanza di alcuni requisiti, vengono usualmente definite \"semicarnivore\". Per l'elenco di possibili sottospecie, ibridi, cultivar, sinonimi e specie estinte si consiglia la lettura delle voci pi\u00f9 specifiche.\n "}
{"id": "302689", "revid": "289247", "url": "https://it.wikipedia.org/wiki?curid=302689", "title": "Vigilanza RAI", "text": ""}
{"id": "302696", "revid": "1982", "url": "https://it.wikipedia.org/wiki?curid=302696", "title": "Grandezze fisiche", "text": ""}
{"id": "302704", "revid": "1534511", "url": "https://it.wikipedia.org/wiki?curid=302704", "title": "Mu-metal", "text": "Il mu-metal \u00e8 una lega metallica dotata di alta permeabilit\u00e0 magnetica (indicata con \u03bc, da cui il nome), costituita in prevalenza da nichel e ferro\nCaratteristiche.\nIn genere questa lega \u00e8 composta prevalentemente da nichel (80%) e da ferro (14,5%). Il resto \u00e8 costituto da molibdeno (5%), silicio (0,5%) e rame (0,02%).\nUtilizzo.\n\u00c8 un materiale principalmente usato sotto forma di fogli come schermo magnetico destinato a separare componenti o sistemi molto sensibili ai campi esterni.\nUn esempio tipico di questo utilizzo \u00e8 la schermatura dei tubi catodici negli oscilloscopi e delle testine magnetiche impiegate nei registratori a nastro.\nL'alta resistivit\u00e0 (0,55 \u03a9\u00b7mm\u00b2/m) e l'alto costo rendono questo materiale inadatto ad essere utilizzato nel nucleo dei trasformatori, nonostante le sue ottime caratteristiche di permeabilit\u00e0 magnetica."}
{"id": "302705", "revid": "1759407", "url": "https://it.wikipedia.org/wiki?curid=302705", "title": "Batman of the Future", "text": "Batman of the Future (\"Batman Beyond\") \u00e8 una serie televisiva animata statunitense prodotta dalla Warner Bros. Television e creata da Bruce Timm, Paul Dini e Alan Burnett. Andata in onda per la prima volta nel 1999 su Kids' WB, l'ultimo episodio \u00e8 stato trasmesso nel 2001. Dopo tre stagioni e un film, la serie \u00e8 cancellata in favore di \"Justice League\", nonostante la rete avesse annunciato i piani per una quarta stagione. In italiano la serie \u00e8 stata trasmessa dal 2001 al 2004 su Italia 1, con repliche su Boing e Cartoon Network.\n\u00c8 ambientata cronologicamente nel futuro del DC Animated Universe (nonostante sia distribuita prima di \"Static Shock\", \"Justice League\" e \"Justice League Unlimited\"), ed \u00e8 la continuazione delle serie animate su Batman dopo \"Batman\" (1992-1995) e \"Batman - Cavaliere della notte\" (1997-1999). La serie diede vita ad un lungometraggio, \"Batman of the Future - Il ritorno del Joker\", e allo spin-off \"The Zeta Project\". Quarant'anni dopo gli eventi di \"Cavaliere della notte\", il giovane Terry McGinnis veste i panni del nuovo difensore di Gotham, sotto la supervisione di Bruce Wayne, il Batman originale, che gli far\u00e0 da mentore e da guida.\nLa serie esplora il lato pi\u00f9 oscuro di molti progetti di Batman, giocando su elementi chiave come le emozioni, relazioni personali, la paura dell'ignoto, il cyberpunk e altri elementi della fantascienza, come le questioni e dilemmi dell'innovazione e del progresso tecnologico e scientifico. \u00c8 anche la prima serie di Batman che ritrae l'eroe come un adolescente. \"IGN\" ha inserito lo show al 40\u00ba posto nella lista delle \"Top 100 serie animate\", \"Wizard\" l'ha inserita al 6\u00ba posto delle migliori 100, mentre per \"TV Guide\" si trova nella lista di \"60 migliori cartoni di tutti i tempi\". Dopo il grande successo della serie, sono stati pubblicati dalla DC Comics fumetti ispirati a \"Batman Beyond\", inclusa una serie regolare, a partire dal 2011.\nTrama.\nLa serie comincia 30 anni dopo la fine di \"Batman - Cavaliere della notte\" (20 dalla fine di \"Justice League Unlimited\"). Batman \u00e8 adesso dotato di un'armatura cyber-potenziata, in grado di volare e decuplicare la sua forza. Dopo aver salvato la figlia dell'amica Veronica Vreeland, il Cavaliere Nero, colpito da un attacco di cuore, per poco non soccombe per mano di un furfante. Per uscire vivo dallo scontro, Batman spaventa il criminale puntandogli contro un'arma da fuoco. Disgustato dal fatto che stesse per uccidere qualcuno, Bruce Wayne cessa la sua carriera da vigilante e si ritira a vita privata dopo aver ceduto la direzione della sua azienda al suo losco socio Derek Powers.\nVent'anni dopo, il giovane ribelle liceale Terry McGinnis (reduce da tre mesi di riformatorio), figlio del dipendente della Wayne-Powers Warren McGinnis, scontrandosi contro una banda dei Jokers (seguaci che idolatrano la filosofia del defunto Principe Clown del Crimine), si rifugia a Villa Wayne, dove sbaraglia la banda con l'anziano proprietario, di cui scopre accidentalmente il segreto. Tornato a casa, Terry vede casa sua imbrattata dai graffiti dei Jokers e trova il padre morto. Continuando a dare la colpa a s\u00e9 stesso per l'accaduto, Terry trova un dischetto di suo padre che contiene alcuni esperimenti illegali della Wayne-Powers, su cui suo padre stava indagando. Terry si fa dare una mano da Bruce, il quale chiede al ragazzo di lasciar fare tutto alla polizia, ora capitanata dall'ex-Batgirl, Barbara Gordon. Terry, tuttavia, ruba il costume di Batman e decide di attaccare Powers, capendo che \u00e8 colui che ha ucciso suo padre per quel disco. Controvoglia, Bruce lo aiuta tramite la telecamera incorporata nel casco della tuta e lo guida nella sua vecchia azienda. Il nuovo Batman ne esce vittorioso, fermando la produzione di gas nervino di Powers, che ne entra in contatto diventando il radioattivo Blight. Ritrovata la scintilla e capendo che Terry pu\u00f2 permettere al mantello del Cavaliere Oscuro di fermare ancora una volta i criminali, decide di assumerlo come assistente, in modo che possano lavorare insieme per difendere la citt\u00e0.\nDa allora, il ragazzo diventa Batman del futuro, il nuovo difensore di Gotham, seppur con notevole difficolt\u00e0, riuscir\u00e0 a farsi aiutare e accettare da Barbara Gordon. Terry pu\u00f2 contare come alleata anche sulla geniale Maxine \"Max\" Gibson, compagna di scuola di Terry, che scopre l'identit\u00e0 segreta di Batman e lo aiuta in alcune missioni, oltre al coprirlo a scuola e giustificare i suoi ritardi e assenze alla sua ragazza, Dana Tan. Il nuovo Batman si far\u00e0 presto numerosi nemici , il primo di questi Blight, seguito poi dalla seducente agente segreto mutaforma China, l'ipnotizzatore Spellbinder, l'esperto del suono Shriek, l'assassina mortale Curaro, il terrorista pazzo Mad Stan, il cacciatore Stalker, il nerd telecinetico Willie Watt e una nuova versione della Gang della Scala Reale, oltre a scontrarsi con alcuni dei vecchi nemici del primo Batman, come Mr. Freeze (rimasto in vita per colpa della sua terribile condizione), Bane (ridotto a una specie di scheletro a causa dell'overdose del Veleno, ora amministrato sotto forma di cerotti), l'immortale Ra's al Ghul (che ora ospita il corpo della figlia) e persino il redivivo Joker.\nProduzione.\nConcezione.\nL'idea di creare questa serie nacque quando Jamie Kellner, responsabile della programmazione presso la Warner Bros., chiese un incontro con i creatori della storica serie \"Batman\" (1992). Kellner ha detto loro che stavano facendo un ottimo lavoro sulla serie, ma che stava diventando un po' datata e che la Warner Bros. avrebbe voluto rimodellare Batman, in modo da assicurarsi che i bambini lo guardino. La troupe ha pensato che avrebbero dovuto inserire un nuovo aiutante, ma Kellner ha insistito sul fatto di volere una serie con un Batman adolescente. Inizialmente Paul Dini, Alan Burnett e Bruce Timm (i tre creatori della serie) erano un po' riluttanti su questo nuovo progetto e sull'idea di creare un Batman adolescente, tanto che sono stati vicini a lasciare. Glen Murakami invece, uno dei produttori della serie, \u00e8 rimasto entusiasta dell'idea, tanto da convincere il resto della troupe a realizzare lo spettacolo.\nI dirigenti chiesero al team creativo sviluppare una serie che potesse essere vista dai bambini per poter vendere i giocattoli. Come nel caso di \"Batman\", \"Superman\" e \"Justice League\" (2001) (il seguito di \"Batman of the Future\"), lo spettacolo era una delle poche serie televisive per bambini che in realt\u00e0 abbracciava un pubblico pi\u00f9 ampio. Al Comic-Con del 2006 Bruce Timm ha dichiarato ad un panel che, sebbene la valutazione per questo tipo di serie sia TV-Y7-FV (un \"rating\" indirizzato alla programmazione per bambini), lui e la squadra creativa sapevano che era TV-PG, quindi una serie mirata anche ad un pubblico adulto (molto simile a quello de \"I Simpson\"). Infatti la serie \u00e8 molto pi\u00f9 dark rispetto a quelle che l'hanno preceduta, anche se il produttore Bruce Timm ricorda \u00e8 stato concepito come un cartone per ragazzi.\nSviluppo.\nPaul Dini e Alan Burnett pensarono a \"Batman of the Future\" come una continuazione della serie \"Batman\", facendo un salto in avanti nel tempo di 50 anni (la serie ufficialmente viene definita come il seguito di \"Batman - Cavaliere della notte\"). I creatori decisero di non riempire il varco dei tanti anni trascorsi che c'erano tra la prima serie \"Batman\" e questa, anche se ad Alan Burnett venne l'idea di realizzare questa serie mostrando da subito l'ultima notte di Bruce Wayne nei panni di Batman.\nPer lungo tempo il titolo provvisorio di produzione e sviluppo della serie \u00e8 stato \"Batman Tomorrow\". Tuttavia, il titolo \u00e8 stato modificato perch\u00e9 sarebbe troppo difficile fare interstitial promozionali per uno spettacolo chiamato \"Batman Tomorrow\". Durante lo sviluppo della serie, la Warner Bros. avrebbe voluto che il fratellino di Terry, Matt McGinnis, fosse a conoscenza dell'identit\u00e0 segreta del fratello come nuovo Batman. Inoltre, nelle loro intenzioni, Matt avrebbe dovuto avere un'entrata segreta nell'armadio in modo da poter unirsi all'avventura come una sorta di nuovo Robin.\nPer migliorare la percezione del mondo futuristico, in \"Batman of the Future\" sono stati reinventati alcuni termini: \"Atrac\": la versione futuristica dell'Amtrak, un servizio ferroviario su monorotaia; \"Blip\": un verbo che descrive un suono emesso da un dispositivo elettronico; \"Credits\" (crediti): la moneta generale sono i \"crediti\" e sono delle carte plastificate; \"Fiz\": una soda o una bevanda; \"Slapper\": una forma futuristica di steroidi, somministrata da un adesivo che si attacca alla pelle. Viene rivelato che il farmaco deriva dal \"Venom\", lo stesso veleno che dava la forza a Bane (Episodio: \"The Winning Edge\"); \"Splicing\": una forma futuristica di modifica del corpo che altera geneticamente il DNA umano, mescolandolo con quello animale (Episodio: \"Splicers\").\nA partire dalla seconda stagione, la Warner Bros. ha voluto realizzare pi\u00f9 storie sui drammi liceali e meno sulla corruzione aziendale.\nNonostante fosse prevista una quarta stagione, la serie \u00e8 stata cancellata per lasciar spazio a \"Justice League\", facente parte anch'essa del DC Animated Universe.\nAnimazione.\nLe sequenze della sigla d'apertura sono un miscuglio di animazione tradizionale ed altre tecniche diverse. La sequenza \u00e8 stata progettata e realizzata da Darwyn Cooke, che aveva gi\u00e0 collaborato con la Warner Bros. Animation per \"Batman\" e \"Superman\".\nIn tutta la prima stagione fino a met\u00e0 della seconda, lo stile grafico della serie \u00e8 stato quello del disegno e animazione gi\u00e0 visti nelle precedenti serie del DC Animated Universe (in particolar modo alle serie \"Batman - Cavaliere della notte\" e \"Superman\"). A partire dall'episodio \"Eyewitness \" del 2000, \u00e8 stata iniziata ad usare la colorazione digitale, che rende l'immagine pi\u00f9 luminosa di quella che si otteneva in animazione tradizionale.\nInfluenze.\nAlan Burnett e Bruce Timm, nella realizzazione grafica dei vestiti, si sono ispirati agli abiti del libro \"Destinazione stelle\", romanzo di fantascienza di Alfred Bester del 1956 ambientato nel XXV secolo. Il creatore di \"Hellboy\" Mike Mignola ha dato il suo contributo nelle prime fasi di sviluppo, soprattutto nella modellizzazione della citt\u00e0 di Gotham City che, come nelle precedenti serie, \u00e8 ambientata in un periodo di tempo non specificato.\nL'influenza maggiore arriva dall'anime \"Akira\" del 1988, scritto e diretto da Katsuhiro \u014ctomo (tratto dall'omonimo manga), grazie al quale la serie si \u00e8 ispirata nel genere cyberpunk. Anche la corsa sulla moto di Terry nell'episodio pilota, \u00e8 una chiara influenza ad \"Akira\". Altre influenze arrivano da \"Metropolis\" del 1927 e da \"Blade Runner\", soprattutto per i nightclub al neon e per i punk nelle strade della citt\u00e0.\nCrossover.\nNella terza stagione della serie, nell'episodio in due parti \"La Justice League\", \u00e8 stata presentata per la prima volta la futura Lega della Giustizia (qua chiamata Unione della Giustizia), che funge da trampolino di lancio per \"Justice League\", la serie successiva di Bruce Timm. L'ambientazione e i personaggi di \"Batman of the Future\" sono stati brevemente ripresi nell'episodio \"Future Shock\" del 2004, in cui Static viene accidentalmente trasportato 40 anni nel futuro.\nIn \"Justice League Unlimited\" ci sono tre crossover con la serie nella prima e seconda stagione: nel doppio episodio \"Ritorno al passato\" e \"Ritorno al futuro\", in cui Batman, Wonder Woman e Lanterna Verde sono stati trasportati 50 anni nel futuro per fermare Chronos, aiutati dal Batman del futuro, l'adulto Static e Warhawk ed ostacolati dai Jokers del film \"Il ritorno del Joker\". Il terzo crossover invece \u00e8 l'episodio \"Epilogo\", finale della seconda stagione, che si pu\u00f2 considerare a tutti gli effetti la conclusione dell'intero DCAU. In quest'episodio viene rivelato che Terry McGinnis \u00e8 il figlio biologico di Bruce Wayne.\n\"Epilogo\".\nNell'episodio finale della seconda stagione di \"Juistice League Unlimited\", che \u00e8 anche il finale di \"Batman of the Future\" oltre che del DC Animated Universe (cronologicamente parlando), viene rivelato che Bruce Wayne \u00e8 in realt\u00e0 il padre biologico di Terry McGinnis, in quanto a Warren McGinnis \u00e8 stato iniettato al posto di un vaccino un composto speciale in grado di sovrascrivere il suo DNA con quello di Bruce Wayne. In tal modo Terry ha sia il DNA dei suoi genitori, che quello di Bruce Wayne. La storia, ambientata quindici anni dopo l'inizio della serie, si concentra sull'incontro di Terry con la genetista Amanda Waller, che gli rivela le sue origini.\nAmanda Waller spiega al ragazzo, attraverso dei flashback, che, anche se si fidava e rispettava Batman, era consapevole che lui stava invecchiando e diventava sempre pi\u00f9 lento, e che ad un certo punto si sarebbe anche ritirato. Trovando l'idea di un mondo senza Batman inaccettabile, la donna utilizz\u00f2 i suoi collegamenti con il Progetto Cadmus per raccogliere la tecnologia per il progetto \"Batman of the Future\", il cui obiettivo era creare fisicamente un nuovo Batman, partendo da un campione raccolto segretamente del DNA di Bruce Wayne. Dopo aver trovato una giovane coppia di Neo-Gotham, i McGinnis, con profili psicologici quasi identici a quelli dei genitori di Bruce, venne fatta un'iniezione a Warren McGinnis per riscrivere il suo materiale riproduttivo. Poco tempo dopo la moglie Mary McGinnis diede alla luce Terry, un bambino che condivide i tratti genetici di sua madre e quelli di Bruce Wayne.\nQuando Terry aveva 8 anni, la Waller assunse al Fantasma (Andrea Beaumont, ex fidanzata di Bruce comparsa nel film \"\") come assassino per uccidere la famiglia di Terry, sperando che il trauma lo avrebbe messo sulla strada per diventare Batman (nello stesso modo in cui accadde per Bruce Wayne con Joe Chill). Tuttavia, Beaumont si tir\u00f2 indietro poco prima di commettere l'atto, sostenendo che Bruce non sarebbe mai ricorso ad omicidio per raggiungere i suoi obiettivi. In seguito, Waller ammise che Beaumont aveva ragione e abol\u00ec il progetto. Otto anni dopo, per\u00f2, il progetto torn\u00f2 casualmente in pista quando Warren fu assassinato da Powers e Terry incontr\u00f2 Bruce per caso, portandolo a diventare il successore di Batman. Amanda Waller conclude ricordando a Terry che lui \u00e8 figlio di Bruce, non il suo clone e che, nonostante le circostanze della sua esistenza, ha ancora libero arbitrio per vivere la propria vita. Convinto dalle parole della donna Terry decide di riprendere la sua identit\u00e0 di Batman, il suo posto nella lega ed accanto a Bruce, nonch\u00e9 di chiedere a Dana di sposarlo.\nColonna sonora.\nRilasciata il 31 agosto 1999, la colonna sonora di \"Batman of the Future\" presenta molti degli stessi compositori che hanno lavorato sulle precedenti serie animate di Batman: Shirley Walker, Kristopher Carter, Lolita Ritmanis e Michael McCuistion. Lo stile musicale \u00e8 pi\u00f9 industriale, per legarsi al genere futuristico dello stile cyberpunk dello show. Shirley Walker vinse un altro Daytime Emmy Award per la miglior colonna sonora della serie nel 2001. Il sito AllMusic ha recensito pi\u00f9 che positivamente la colonna sonora, assegnando un voto di 4/5.\nDistribuzione.\nLa serie \u00e8 iniziata due anni dopo la conclusione di \"Batman - Cavaliere della notte\" e \"Superman\". Il primo episodio \u00e8 andato in onda il 10 gennaio 1999 su Kids' WB, mentre l'ultimo episodio della terza stagione \u00e8 stato trasmesso il 18 dicembre 2001.\nIn italiano la serie \u00e8 stata trasmessa dal 2001 al 2004 su Italia 1, con repliche su Boing e pi\u00f9 recentemente Cartoon Network.\nIl titolo originale \"Batman Beyond\" (\"Oltre Batman\") \u00e8 stato modificato in Europa, America Latina, Australia e Asia, in \"Batman of the Future\" oppure \"Batman del futuro\" (nei paesi ispanofoni).\nEdizione italiana.\nCon la serie animata precedente \"Batman\", \"Batman of the Future\" ha in comune la societ\u00e0 che si \u00e8 occupata del doppiaggio italiano, la Merak Film di Milano. Il doppiatore italiano di Terry McGinnis, Nicola Bartolini Carrassi, per prepararsi al doppiaggio della seconda serie, ha raggiunto Andrea Romano negli studi Warner Bros. di Los Angeles, incontrando il suo alter ego statunitense. Per quanto concerne la voce di Bruce Wayne, a differenza delle precedenti serie animate del DC Animated Universe, non c'\u00e8 Marco Balzarotti bens\u00ec Mario Zucca. \nNelle trasmissioni italiane della serie su Italia 1 e Boing viene utilizzata la sigla cantata da Giorgio Vanni, tuttavia nella messa in onda notturne della versione rimasterizzata del 2019 su Italia 1 viene utilizzata quella originale.\nCensura.\nA differenza del film \"Il ritorno del Joker\" (di cui sono state prodotte due versioni), la serie non ha subito la mano della censura. Anche se \u00e8 possibile la visione da parte dei pi\u00f9 piccoli, ci sono molte scene in cui la violenza \u00e8 pi\u00f9 intensa e brutale, vengono analizzati temi come la droga, l'omicidio a sangue freddo, la corruzione e l'infedelt\u00e0. Nella versione originale della seconda stagione, alcuni termini poco consoni ad un linguaggio di una serie animata (come \"hell\", \"damn\" e \"ass\"), sono rimasti invariati.\nNella versione italiana la serie ha subito una leggera censura nei dialoghi, in quanto il personaggio della killer Curaro viene detta appartenere alla \"Lega dei criminali\" e non a quella degli \"assassini\".\nEdizioni home video.\nEdizione VHS.\nAlcuni episodi della serie sono stati rilasciati su VHS dal 1999 al 2000, tra cui gli episodi d'apertura (\"Batman Beyond: The Movie\"), cinque volumi VHS contenenti tre episodi per nastro (lo stesso contenuto dei singoli DVD rilasciati) e il film diretto da film \"Batman Beyond: Il ritorno del Joker\" (versione censurata).\nEdizione DVD.\nDi \"Batman of the Future\" \u00e8 stata pubblicata, per il mercato anglofono, l'intera serie in versione DVD in tre cofanetti contenenti le tre stagioni, pi\u00f9 il lungometraggio \"Batman of the Future: Il ritorno del Joker\" nelle due versioni, integrale e censurata. Sono state inoltre pubblicati due DVD contenenti delle raccolte di episodi \"Batman Beyond: School Dayz and Spellbound\" e \"Batman Beyond: Tech Wars and Disappearing Inque\".\nIl 23 novembre 2010 \u00e8 uscita negli Stati Uniti \"Batman Beyond - The Complete Serie\" (\"La serie completa\"), la raccolta di tutte e tre le stagioni della serie.\nIn Italia nel 2000 uscii il direct to video \"Batman of the Future: Il film\", cio\u00e8 i primi due episodi e i 3 volumi nel 2001 \"Guerre Tecnologiche\", \"Giorni di Scuola\" e \"Fuga dal Gelo\". In Italia \u00e8 disponibile solo la prima stagione.\nBlu-ray.\nPer il ventennale dall'inizio della serie, il 29 ottobre 2019 \"Batman of the Future\" \u00e8 uscito per la prima volta in versione Blu-ray. Il set di quattro dischi include tutti i 52 episodi e la versione integrale del film \"Il ritorno del Joker\". 41 episodi e la pellicola sono stati rimasterizzati, mentre i restanti undici episodi convertiti.\nAccoglienza.\nCritica.\nLa serie ha avuto generalmente critiche positive. Nonostante inizialmente l'idea di \"Batman of the Future\" sembrava non fosse \"una giusta continuazione dell'eredit\u00e0 del Cavaliere Oscuro\", al momento della messa in onda \u00e8 stata accolta con grande entusiasmo. Secondo il sito \"Complex\", che ha inserito la serie al 14\u00ba posto nella lista delle 25 migliori serie animate, i nuovi antagonisti superano quasi in bellezza quelli visti nella serie \"Batman\".\nNel 2009, \"IGN\" inser\u00ec la serie al 40\u00ba posto tra le migliori serie televisive animate di tutti i tempi. Le critiche meno favorevoli sono arrivate dal produttore Greg Weisman, secondo cui, nonostante la buona realizzazione della serie, questa assomigliava pi\u00f9 ad una serie dell'Uomo Ragno che di Batman. Il periodico \"Wizard\" ha inserito la serie al 6\u00ba posto della Top 100 dei migliori cartoni, quattro posizioni al di sotto della storica serie \"Batman\" del 1992. Per la rivista \"TV Guide\", \"Batman of the Future\" \u00e8 nella classifica dei \"60 migliori cartoni di tutti i tempi\". Nel 2011 la serie si \u00e8 posizionata al 14\u00ba posto nella classifica dei 25 migliori adattamenti televisivi tratti da un fumetto per il sito \"IGN\".\nGli utenti di Metacritic, hanno dato un punteggio di 8.5 alla prima stagione, 8.6 alla seconda, e 7.9 alla terza.\nNel 2014, il sito WatchMojo.com ha classificato \"Batman of the Future\" all'ottavo posto tra i migliori cartoni cancellati.\nRiconoscimenti.\nLa serie \u00e8 stata nominata per quattro Daytime Emmy Award, due dei quali vinti nel 2001 per Miglior programma animato e Miglior direzione e composizione musicale. Inoltre, lo spettacolo \u00e8 stato nominato per cinque Annie Award e ha vinto due volte nel 1999 e nel 2001.\nOpere derivate.\nFilm d'animazione.\nNel 2000 \u00e8 stato rilasciato nelle sale il lungometraggio \"Batman of the Future - Il ritorno del Joker\" nelle due versioni, integrale e censurata. La principale modifica riguarda la morte del Joker, per la versione cinematografica, morto per una scarica elettrica, mentre nella successiva edizione in DVD, versione originale, con un colpo di pistola sparato da Robin. Il film vede il ritorno del Joker, storico nemico di Batman, decenni dopo la sua scomparsa. Spetter\u00e0 al Batman del futuro fermare i piani del folle clown, che minaccia Gotham City con un raggio laser satellitare.\nUn secondo film basato sulla serie era stato previsto, ma il progetto \u00e8 stato scartato a causa delle controversie create da \"Batman of the Future - Il ritorno del Joker\" nel 2001. Secondo Bruce Timm, alcuni elementi del film (come Terry che scopre che Bruce \u00e8 il padre biologico) sono stati inseriti nell'episodio \"Epilogo\" della seconda stagione della serie \"Justice League Unlimited\".\nNel 2010 Bruce Timm, tra i vari progetti futuri del DC Universe Animated Original Movies, disse di voler fare un altro film d'animazione di \"Batman of the Future\", ma che questo potrebbe non accadere in tempi brevi.\nIl 30 gennaio 2019 si vociferava che un film d'animazione su \"Batman of the Future\", realizzato da Warner Animation Group, sarebbe entrato in sviluppo nel 2020 per una data di uscita nel 2022. Tuttavia, queste voci sono state smentite da Warner Brothers il 2 febbraio.\nFilm live-action.\nTra i film proposti dopo il fallimento per la critica di \"Batman &amp; Robin\", era previsto un riavvio del franchise di Batman con un live-action di \"Batman of the Future\", scritto da Paul Dini. Nell'agosto 2000, Boaz Yakin e Neal Stephenson furono assoldati rispettivamente come regista e supervisore allo script. L'autore Neal Stephenson si consult\u00f2 con Paul Dini e Alan Burnett, i creatori della serie TV, dopo che questi sono stati assunti per scrivere una sceneggiatura del film. Per la parte di Bruce Wayne/Batman furono proposti Clint Eastwood e Michael Keaton, mentre gli antagonosti inseriti nella sceneggiatura sarebbero dovuti essere Man-Bat e Joker. Nel luglio 2001 \u00e8 stata presentata una prima bozza della storia, con gli scrittori in attesa di vedere se fosse necessaria una riscrittura. Lo studio ha per\u00f2 messo in attesa \"Batman of the Future\" nell'agosto 2001, in quanto erano in sviluppo altre storie su Batman (la trasposizione di \"\").\nNel 2015 l'attore Robbie Amell (che ha interpretato Ronnie Raymond/Firestorm nella serie \"The Flash\") ha parlato di sfruttare una sua idea di un film su \"Batman of the Future\".\nNel 2019, Kevin Conroy ha dichiarato che sarebbe propenso all'idea di reinterpretare Bruce Wayne in un eventuale progetto cinematografico di \"Batman Beyond\" assieme a Will Friedle.\nFumetti.\nComplice il grande successo della serie, sono stati creati dalla DC Comics una serie fumetti intitolati \"Batman Beyond\". Dopo una serie limitata di sei numeri edita nel marzo del 1999, dal novembre dello stesso anno fino all'ottobre 2001 \u00e8 stata pubblicata una serie regolare di 24 numeri.\nNel 2010 \u00e8 stata pubblicata dalla DC Comics una serie limitata di fumetti di sei numeri intitolata \"Batman Beyond\", scritta da Adam Beechen, scrittore nominato agli Emmy Award, con i disegni di Ryan Benjamin. La storia non si discosta molto dalla versione animata e vede sempre come protagonisti Terry McGinnis, il Batman del futuro, e il suo mentore Bruce Wayne, l'ex Batman.\nNel 2011 \u00e8 stato pubblicato la quarta serie \"Batman Beyond\", composta da 8 numeri, mentre nel biennio 2012-2014, escono i fumetti digitali \"Batman Beyond Unlimited\", \"Batman Beyond 2.0\" e \"Justice League Beyond 2.0\".\nNel giugno 2015 viene edita un'altra serie di \"Batman Beyond\", in cui le storie saranno ambientate in un nuovo futuro. Dopo la conclusione di \"The New 52: Futures End\", Tim Drake sar\u00e0 il protagonista al posto di Terry McGinnis, che si stabilisce in questo periodo di tempo e aiuter\u00e0 Matt McGinnis in assenza del fratello. Il primo numero \u00e8 scritto da Dan Jurgens con i disegni di Bernard Chang. La serie ha concluso dopo 16 numeri a causa del DC Rebirth.\nVideogiochi.\nLa prima apparizione della nuova versione di Batman/Terry McGinnis, risale al videogioco \"Batman of the Future: Il ritorno del Joker\", basato sull'omonimo film, uscito nel 2000 e disponibile per Nintendo 64, PlayStation e Game Boy Color.\nLa tuta del Batman del futuro appare tra i costumi dei giochi \"Justice League Heroes\" (2006) e \" (2013) come contenuto scaricabile.\nUna tuta basata su quella indossata da Terry McGinnis nella serie, \u00e8 presente nel videogioco \" del 2011, inclusa nel DLC dedicato ai costumi alternativi di Batman. Si tratta di una tuta estremamente fedele a quella che si vede in \"Batman of the Future\".\nNel videogioco \"LEGO Batman 3 - Gotham e oltre\", solo per PS3 e PS4, \u00e8 possibile scaricare la DLC \"Batman of the Future\", che contiene alcuni personaggi della serie tra cui Terry/Batman con tutti i suoi gadget (come la capacit\u00e0 di volare e quella di rendersi invisibili).\nLa Rocksteady Studios ha creato una tuta ispirata a \"Batman of the Future\" per il videogioco ', ultimo capitolo della saga ' uscito nel 2015, nel pacchetto intitolato \"Gotham's Future Pack\" (pre-order bonus tramite Steam). La tuta ha gli stessi colori di quella usata dal Batman del futuro Terry McGinnis, ma presenta un design pi\u00f9 avanzato simile a quello della tuta del Cavaliere di Arkham.\nNel videogioco \"\", Lucius Fox potrebbe chiedere a Bruce Wayne se per la sua armatura ha preso in considerazione un simbolo del pipistrello di colore rosso, al che Bruce risponde che forse ci penser\u00e0 in futuro, il che \u00e8 un ovvio riferimento a \"Batman of the Future\".\nAnimazione.\nNell'aprile 2014 \u00e8 stato presentato un corto animato ispirato a \"Batman of the Future\" realizzato da Darwyn Cooke, uno dei creatori della serie, per le celebrazioni del 75\u00ba anniversario di Batman. Il corto, che ha visto Will Friedle e Kevin Conroy riprendere i loro ruoli della serie, vede Batman (Terry McGinnis) combattere un Batman androide nella Batcaverna, con un design simile a quello visto in \"Batman - Cavaliere della notte\". Una volta sconfitto, Batman e Bruce si preparano ad affrontare sette ulteriori androidi dalle fattezze che ha Batman in \"Beware the Batman\", \"The Batman\", \"\", \"Il ritorno del Cavaliere Oscuro\", \"Batman\" (film del 1989) e \"Batman\" (serie televisiva del 1966) e nei primi disegni di Bill Finger.\nNell'episodio \"Sandwich Thief\" della serie \"Teen Titans Go!\", Robin viaggia nel futuro per interrogare Nightwing. Nel suo appartamento, si pu\u00f2 vedere un manifesto di \"Batman of the Future\", indice dell'ammirazione che Nightwing ha verso questo Batman.\nMerchandising.\nFin dal momento della prima messa in onda, la serie ebbe un grande successo come si riscontra anche nel grande merchandising che ne segu\u00ec: tra i pi\u00f9 grandi successi del 1999 si ricorda la statuetta di \"Batman of the Future\" venduta nei negozi della Warner Bros.; nel 2000, i giocattoli dei vari personaggi della serie si potevano trovare tra le sorprese di Burger King.\nNel gennaio 2017, DC Collectibles ha messo in commercio le action-figure di Terry McGinnis / Batman, Bruce Wayne e Asso ispirati alla serie, che fanno parte della linea \"Batman: The Animated Series\".\nSpin-off.\nLa serie ha generato uno spin-off chiamato \"The Zeta Project\", andato in onda dal 27 gennaio 2001 al 10 agosto 2002 per un totale di 26 puntate. Lo spin-off si concentra sull'androide Zeta comparso in \"Batman of the Future\" nell'episodio omonimo della seconda stagione (\"Cuor di robot\" in italiano), nel quale Zeta, progettato dal governo come strumento di distruzione, decide di ribellarsi alla sua programmazione. Terry McGinnis/Batman compare come guest-star nell'episodio \"Shadows\". La supercriminale Stalker doveva apparire in \"Taffy Time\", ma in seguito fu deciso di non includerla nella serie. Batman avrebbe dovuto apparire anche nell'episodio \"Ro's Gift\", ma \u00e8 stato escluso quando Bruce Timm e il resto della troupe hanno iniziato a lavorare su \"Justice League\"."}
{"id": "302706", "revid": "767487", "url": "https://it.wikipedia.org/wiki?curid=302706", "title": "L-lattato deidrogenasi", "text": "La L-lattato deidrogenasi (o LDH) \u00e8 un enzima, appartenente alla classe delle ossidoreduttasi, che catalizza la seguente reazione:\npiruvato + NADH + H+ (L)-lattato + NAD+ \nLDH \u00e8 un tetramero formato dalla combinazione di due diversi monomeri, codificati da due geni distinti: il \"tipo H\" (H dall'inglese \"heart\"), maggiormente presente nel cuore, e il \"tipo M\" (M dall'inglese \"muscle\"), caratteristico del muscolo scheletrico. Dalla diversa composizione monomerica, si hanno cinque forme isoenzimatiche: H4 o LDH1, H3M1 o LDH2, H2M2 o LDH3, H1M3 o LDH4, M4 o LDH5 che differiscono tra loro per composizione strutturale, propriet\u00e0 biochimiche e diffusione tissutale.\nPatologia clinica.\nValori normali nel siero sono considerati compresi tra 0-600 U/L e 800-3600 UI/L nelle urine (\"nota\": autori diversi indicano intervalli differenti). In termini di rapporto fra isoenzimi, valori normali sono considerati: LDH1 18-30%, LDH2 28-30%, LDH3 15-30%, LDH4 6-16%, LDH5 2-13%. Valori anomali di LDH1 e LDH2 si riscontrano nell'infarto miocardico e nell'anemia emolitica. In particolare il livello di LDH1, a seguito di infarto del miocardio, raggiunge il picco dopo 48 h e rimane alterato per 1-3 settimane. LDH3 aumentato \u00e8 in relazione con l'infarto polmonare mentre un maggiore quantitativo di LDH5 \u00e8 caratteristico dell'epatite virale acuta.\nRiassumendo, un livello di LDH totale maggiore della norma si riscontra in patologie come: infarto miocardico, infarto polmonare, epatite virale acuta, epatite tossica, stato di shock, anemia severa, distrofia muscolare, polimiosite, dermatomiosite, esercizio muscolare intenso, diabete, insufficienza renale, cirrosi epatica, sindrome di Reye, leucemia e neoplasie. Valori diminuiti si riscontrano in soggetti esposti a radiazioni ionizzanti."}
{"id": "302707", "revid": "1543377", "url": "https://it.wikipedia.org/wiki?curid=302707", "title": "Occultazione", "text": "Una occultazione \u00e8 essenzialmente una eclissi di un corpo celeste prodotta dal passaggio di un qualsiasi altro corpo celeste tra esso e l'osservatore.\nSe nel linguaggio comune i termini \"eclissi\" e \"occultazione\" sono sinonimi, in quello astronomico \u00e8 necessaria una definizione pi\u00f9 stringente. La definizione ufficiale di occultazione \u00e8 quella riportata nel testo normativo Explanatory Supplement to The Astronomical Almanac: l'occultazione \"\u00e8 l'oscuramento di un corpo celeste da parte di un altro di maggiore diametro apparente: in modo speciale \u00e8 il passaggio della Luna davanti a una stella o a un pianeta, oppure \u00e8 la scomparsa di un satellite dietro al disco del suo primario. Se la principale sorgente di illuminazione di un corpo riflettente \u00e8 interrotta dall'occultazione, il fenomeno \u00e8 anche chiamato eclissi. L'occultazione del Sole da parte della Luna \u00e8 una eclissi solare\".\nIn astronomia si usa correntemente il termine \"occultazione\" quando il corpo celeste pi\u00f9 vicino appare all'osservatore molto pi\u00f9 grande di quello distante, che viene completamente nascosto per un tempo inversamente proporzionale alla velocit\u00e0 angolare e direttamente proporzionale al diametro e alla traiettoria del corpo occultante. Si usa invece il termine \"transito\" quando l'oggetto pi\u00f9 vicino appare all'osservatore molto pi\u00f9 piccolo di quello distante e, prospetticamente, transitante sulla superficie di quello pi\u00f9 distante per chi osserva. Ad esempio si parler\u00e0 di \"transito\" quando Mercurio oppure Venere sembreranno attraversare la superficie del disco solare.\nImportanza scientifica.\nLe occultazioni forniscono molte informazioni agli astronomi. Tra le applicazioni principali vi sono:\nAffinit\u00e0 e differenze rispetto alle eclissi.\nUna occultazione \u00e8 simile sotto molti aspetti a una eclissi solare. Tuttavia i raggi di luce che ci provengono dalle stelle sono reciprocamente paralleli, quindi l'ombra proiettata dalla Luna durante una occultazione non \u00e8 conica come nelle eclissi di Sole, bens\u00ec cilindrica con un diametro costante. Inoltre non sussiste una distinzione fra ombra e penombra. Siccome l'ombra della Luna prodotta dalla luce della stella \u00e8 ampia quanto la Luna medesima (circa un quarto del diametro terrestre) ne consegue che una qualunque occultazione non pu\u00f2 interessare, cio\u00e8 non pu\u00f2 essere osservata, da tutti i luoghi terrestri anche se in essi la Luna \u00e8 al di sopra dell'orizzonte. Per quanto esposto se ne deduce che le occultazioni sono sempre ascrivibili fra i fenomeni topocentrici, cio\u00e8 riferiti, ovvero, collegati a una specifica localit\u00e0 terrestre.\nL'assenza di una atmosfera lunare fa s\u00ec che una stella scompaia o riappaia dietro al bordo lunare in modo brusco: gli eventuali \"brillamenti\" talora osservati al telescopio possono essere dovuti al particolare angolo (comunemente detto \"angolo di posizione PA\", oppure \"angolo di intacco al bordo\") che il vettore del moto lunare compie in direzione della stella. Tale stella potrebbe dapprima essere nascosta da un monte lunare, ed in seguito riapparire in una valle per una frazione di secondo e ci\u00f2 causerebbe il \u201cbrillamento\u201d. Altra causa dei suddetti \"brillamenti\" potrebbe consistere nel fatto che la stella \u00e8 in realt\u00e0 un sistema doppio, per cui \u00e8 come se si assistesse a una occultazione multipla in una brevissima sequenza temporale.\nLa fascia, (detta anche corridoio d'ombra) entro la quale si pu\u00f2 osservare una occultazione pu\u00f2 essere larga molte centinaia di chilometri, mentre nel caso delle eclissi di Sole, la larghezza massima \u00e8 sempre minore di 300\u00a0km, ma pi\u00f9 sovente misura solo poche decine di chilometri e anche meno.\nProfilo vero e profili teorici del bordo della Luna.\nA differenza delle eclissi solari, non esistono le occultazioni parziali: una occultazione \u00e8 totale oppure radente. La definizione di \"occultazione radente\" \u00e8 inscindibile dalla completa conoscenza del vero profilo della Luna il quale dipende da vari fattori fra i quali la librazione topocentrica che, in quanto tale, \u00e8 valida solo per poche decine di metri all'intorno del punto di calcolo. Le Carte che descrivono il profilo lunare sono miglioramenti di quelle dovute a Chester B. Watts pubblicate nel 1963: si tratta di una serie di 1800 carte che descrivono il lembo lunare con una accuratezza di circa 0,2\". Dal momento che tali carte non rappresentano il vero profilo della Luna, se ne conclude che non esiste una definizione rigorosa di occultazione radente. Una definizione semplificata asserisce che in un dato luogo terrestre potrebbe esistere un istante \"t\" per il quale la minima distanza fra il centro di figura della Luna e la stella eguaglia il suo semidiametro angolare topocentrico.\nNella primavera del 2009 i responsabili della IOTA hanno reso noto che la missione spaziale SELENE ha permesso di ottenere misure delle asperit\u00e0 al bordo della Luna sensibilmente pi\u00f9 accurate di quelle ottenibili per mezzo delle carte di Watts. I direttori scientifici della IOTA, Dave Herald e Mitsuru Soma, tramite l'omonima \"mailing list\", hanno successivamente dichiarato che il nuovo database del profilo altimetrico del bordo lunare (reso accessibile nella prima settimana di novembre 2009) consta esattamente di 13\u00a0267\u00a0800 dati di punti. Inoltre tale nuovo profilo, dichiara Dave Herald, mette fine alla mancanza di copertura nella regione di Cassini, tipica dei dati di Watts, oltre a sanare varie discordanze nei dati delle altezze lunari. Testualmente: (\"This dataset gets rid of the classic problems with eth\" (sic) \"Watts data - namely the lack of coverage in the Cassini region, and various height discrepancies in the data.\" (Circolare IOTA diramata il giorno 11 novembre 2009, 14:55 CET)\nL'intero gruppo di dati grezzi (cio\u00e8 non elaborati per un uso immediato da parte di uno specifico software) di altimetria lunare ottenuto dalla missione SELENE, ha una dimensione di 1,56\u00a0GB ed \u00e8 gratuitamente disponibile in internet collocato in un archivio ftp.\nLa durata delle occultazioni.\nLa massima durata possibile della fase anulare di una eclissi solare non dovrebbe eccedere 12 minuti e 30 secondi (circa), mentre la totalit\u00e0 non dura oltre i 7 minuti. Le occultazioni \"lunari\" invece possono raggiungere e superare i 40 minuti dipendendo tale durata dalla velocit\u00e0 angolare della Luna. Per le occultazioni \"asteroidali\" la possibile durata varia da una frazione di secondo ad alcune decine di secondi e ci\u00f2 \u00e8 dovuto in parte alla velocit\u00e0 angolare dell'asteroide e in parte alle sue dimensioni angolari viste dal luogo di osservazione.\nPeculiarit\u00e0 dei calcoli di previsione.\nIl metodo di calcolo delle occultazioni \"lunari\" \u00e8 il medesimo delle eclissi solari che fa uso del metodo rigoroso dovuto a Bessel, sebbene sia stato dimostrato come sia possibile ottenere risultati interessanti ricorrendo a metodi semplificati, pi\u00f9 brevi e idonei a piccoli calcolatori o comunque quando non \u00e8 necessaria l'applicazione delle Carte di Watts in formato digitale o dei pi\u00f9 recenti profili altimetrici ottenuti con la missione spaziale SELENE\nSempre quando non \u00e8 indispensabile tenere conto della cartografia lunare, le coordinate equatoriali della Luna possono prendersi con minore precisione. Tenuto conto che la velocit\u00e0 angolare media della Luna \u00e8 approssimativamente di 0,55\"s\u22121 e che le massime depressioni angolari, viste dalla Terra, valgono -3,20\" mentre le massime altezze ammontano a +3,18\" si evidenzia che la Luna impiega circa 12 secondi a percorrere l'intero dislivello. In genere gli almanacchi professionali forniscono i tempi arrotondati al decimo di minuto (ovvero 6 secondi) per una specifica localit\u00e0.\nPer il calcolo delle occultazioni \"asteroidali\" assistiamo a un paradosso: da una parte \u00e8 importante definire (ovvero conoscere l'entit\u00e0 degli scarti) sia i tempi e sia il tracciato del corridoio d'ombra sul planisfero terrestre con la massima precisione, mentre dall'altro si dispone di una non perfetta conoscenza degli elementi orbitali dei pianetini. In tale contrastante situazione il metodo di calcolo adottato nella pratica quotidiana consiste nel risolvere il problema in modo pi\u00f9 informale rispetto al metodo rigoroso di Bessel, e cio\u00e8 facendo affidamento su un numero sufficiente di partecipanti alle osservazioni, cos\u00ec da minimizzare le approssimazioni introdotte nei calcoli. Questo \u00e8 uno dei motivi per cui le occultazioni \"asteroidali\" sono fenomeni pi\u00f9 aleatori da seguire ma di massimo interesse scientifico.\nRequisiti di accuratezza nelle coordinate del sito osservativo.\nLa IOTA stabilisce i seguenti valori che devono essere soddisfatti nella determinazione delle coordinate del sito osservativo.\nAll'interno del documento citato, la IOTA sottolinea che \u00e8 molto importante l'accurata determinazione della posizione del punto e ancor pi\u00f9 lo \u00e8 la base del tempo (di solito ottenuta tramite un cronometro oppure un orologio radiocontrollato): ancor di pi\u00f9, persino, che la rilevazione dell'istante di contatto apparente del pianeta con la stella.\nLe coordinate dovranno essere di tipo ellissoidico (esclusa la quota che sar\u00e0 riferita al geoide) e coerenti (utilizzando modelli unici e perci\u00f2 con un unico \"datum\" preferibilmente il WGS84 elaborato dai satelliti artificiali). Le conversioni infra \"datum\" sono indispensabili per relazionare le coordinate del punto materiale, dedotte tramite satelliti artificiali, con la cartografia a disposizione qualora quest'ultima sia riferita a un differente ellissoide di rotazione. Inoltre la IOTA precisa che le coordinate dedotte, ovvero note, utilizzando metodi astronomici (osservazioni di stelle al posto di triangolazioni terrestri o trilaterazioni satellitari) non possono essere combinate con altri \"datum\" perch\u00e9 sono sconosciuti gli \"errori\" (\"errors\" nel testo originale) rispetto ad altri sistemi di coordinate.\nPrevisioni delle occultazioni ed effetti della rotazione della Terra.\nSecondo una stima di Stephenson e Holder resa nota nel 1986 all'interno del loro lavoro \"Atlas of Historical Eclipse Maps: East Asia 1500 BD - AD 1900\" pubblicato dalla \"Cambridge University Press\" il valore (noto o calcolabile) del DeltaT comporta delle incertezze sia nei tempi dell'evento (misurato nella scala di tempo terrestre) e sia nella sua effettiva posizione sulla superficie della Terra esprimibile secondo la tabella che segue.\nLa tabella indica in modo drammatico come, per esempio, ad un errore di stima del \u0394T di 1 secondo corrisponda, sulla superficie della Terra, uno spostamento del corridoio dell'ombra della Luna o dell'asteroide di un arco terrestre di 15\" in direzione est od ovest. Se l'ombra risultasse prossima all'equatore ci\u00f2 comporterebbe uno spostamento del \"reale\" luogo dell'occultazione (rispetto a quello \"teorico\" dei calcoli) di circa mezzo chilometro a est o a ovest. L'aspetto eminentemente pratico consiste nel fatto che se lo studioso deve pianificare una osservazione di occultazione radente essa potrebbe non essere affatto osservabile dal luogo stimato a causa, appunto, di una imperfetta conoscenza del \"vero\" valore del \u0394T. Nel caso poi in cui si verificasse una occultazione di brevissima durata e sotto particolari angoli secanti i meridiani terrestri (il caso di un'ombra che intersechi perpendicolarmente i meridiani della Terra \u00e8 un caso speciale), l'occultazione potrebbe addirittura non essere vista dalla superficie della Terra.\nPrevisioni regionali e nazionali di occultazioni asteroidali.\nCon il termine \"previsioni regionali\" si intendono quelle previsioni, calcolate con circa 1 anno di anticipo sull'effettivo svolgimento dei fenomeni, che interessano un \"intero continente\", per esempio quello europeo; mentre le \"previsioni nazionali\" riguardano i calcoli fatti e valevoli solo per una specifica nazione. In genere, ma non sempre, le previsioni regionali e nazionali sono dei semplici estratti o adattamenti delle previsioni effettuate su scala mondiale da Edwin Goffin e da Steve Preston, i due massimi studiosi di occultazioni asteroidali.\nLa sezione europea della IOTA cura e pubblica (2008) le previsioni generali per Europa, nord Africa e Medio Oriente per mezzo delle soluzioni numeriche e grafiche del matematico Edwin Goffin, raccolte nei suoi classici file originali in formato pdf. In Francia si segnalano per completezza e variet\u00e0 di approfondimenti ma soprattutto per originalit\u00e0 (infatti non sono riproposte le previsioni di Goffin e Preston bens\u00ec un calcolo autonomo per mezzo del software WinOccult della IOTA) le previsioni dello studioso Erik Frappa. Bench\u00e9 esse siano riferite alla Francia vi sono varie occultazioni che potrebbero essere osservate anche dai Paesi limitrofi, Italia compresa.\nFrequenza e tipi di occultazioni.\nLe occultazioni sono un fenomeno che, in generale, si verifica in continuazione: la Luna e i pianeti nel loro movimento sulla sfera celeste occultano molto spesso le stelle e altrettanto dicasi dei satelliti medicei di Giove i quali vengono occultati ed eclissati dal pianeta stesso con regolarit\u00e0. , inoltre, si pu\u00f2 assistere ai fenomeni mutui tra i satelliti, ogni qualvolta che i loro piani orbitali (quasi complanari tra loro e al piano equatoriale di Giove) siano prossimi ad intercettare la Terra (per le occultazioni) e il Sole (per le eclissi). Solo in questo periodo, che dura alcuni mesi, essi si eclissano e si occultano reciprocamente. Anche altri corpi celesti (asteroidi, comete e pianeti) danno luogo a frequenti occultazioni, soprattutto se si tiene conto degli astri meno luminosi.\nOccultazioni lunari multiple.\nOccultazioni che invece si verificano con una estrema rarit\u00e0 sono quelle che si \u00e8 soliti indicare con l'espressione occultazioni lunari multiple che si verificano quando dietro al profilo della Luna vengono a trovarsi due o pi\u00f9 pianeti. Indagini con programmi di calcolo \"ad hoc\", hanno evidenziato che dall'anno 1400 d.C. al 2500 d.C. ci sono solamente una cinquantina di tali fenomeni. In un solo ed unico caso (nel periodo di tempo compreso fra il 3001 a.C. e il 3000 d.C. degli storici corrispondente al periodo fra il -3000 e il +3000 degli astronomi), si ebbe addirittura una occultazione tripla, quella del 23 febbraio 1906, quando dietro alla Luna vennero a trovarsi \"quasi\" simultaneamente Mercurio, Venere e Saturno. Il fenomeno fu osservabile, se si esclude il disturbo causato dalla luce solare, dalle coste atlantiche sudamericane fino al golfo Persico.\nOccultazioni planetarie mutue.\nSono piuttosto rare anche le occultazioni planetarie mutue o reciproche (cio\u00e8 fra pianeta e pianeta). Prendendo come limiti di tempo il periodo compreso fra l'anno 3000 a.C. e l'anno 3000 d.C., una recente indagine (2008) ha mostrato che solo 186 fenomeni - geocentrici - potrebbero essere possibili e tuttavia non tutti furono o saranno effettivamente visibili, dato che una parte di essi ebbe o avr\u00e0 luogo durante le ore di luce.\nNon esiste una legge di periodicit\u00e0 che aiuti la ricerca di questo tipo di occultazioni, per cui la scelta va compiuta manualmente. I secoli 18\u00ba e 30\u00ba dopo Cristo sono i pi\u00f9 ricchi presentando ognuno di essi 7 di tali eventi. Nei 6 millenni esaminati con l'effemeride DE406, Plutone \u00e8 previsto che abbia un'unica occultazione con Venere il 5 luglio +2678. Stante tuttavia le notevoli incertezze della datazione dei fenomeni nella scala di Tempo UT, gli istanti sono esclusivamente riferiti nella scala di Tempo TT che \u00e8 uniforme per definizione.\nFenomeni recenti.\nCome si \u00e8 detto nel paragrafo precedente, durante il periodo compreso fra l'anno -3000 e l'anno +3000 ci sono solo 186 fenomeni di tipo geocentrico. \"Geocentrico\" significa che prendendo una qualunque localit\u00e0 a caso sulla superficie terrestre non si registreranno tutti i 186 fenomeni previsti dal calcolo ma solo una parte di essi a causa dello scostamento parallattico dovuto alla modesta distanza fra i pianeti e la Terra. Il calcolo va quindi concluso per le localit\u00e0 di interesse. Le pi\u00f9 recenti occultazioni fra pianeta e pianeta sono:\nCon queste date di calendario, fornite a titolo di esempio, \u00e8 possibile individuare in modo agevole le zone della Terra interessate dalle occultazioni per mezzo di speciali software.\nOccultazioni durante le eclissi.\nSono quelle occultazioni che si verificano in concomitanza di una \"qualunque\" eclissi (ma in genere limitate a quelle di Sole o di Luna viste dalla superficie terrestre) durante le quali una stella o un pianeta possono essere nascosti dalla Luna o dal Sole. In linea di massima passano inosservate perch\u00e9 l'attenzione e lo studio si concentra sul fenomeno pi\u00f9 importante.La previsione \u00e8 molto laboriosa perch\u00e9 ci si trova di fronte a due fenomeni (eclissi e occultazioni) non proprio uguali. Il noto studioso e calcolatore di fenomeni astronomici Jean Meeus scrivendo sul periodico \"Sky and Telescope\" ha dichiarato che solo circa il 5% delle occultazioni calcolate saranno poi visibili in buone condizioni.\nLa ragione di questo numero limitato di valide osservazioni pu\u00f2 essere facilmente compreso se si ricorda che mentre un'eclissi di Luna sar\u00e0 vista da circa la met\u00e0 dei punti del globo terrestre, un'occultazione avr\u00e0 una fascia di osservabilit\u00e0 molto minore, pari al diametro della Luna \"(si osservino gli esempi grafici nella presente pagina)\" e quindi solamente un numero alquanto limitato di luoghi terrestri potr\u00e0 godere del doppio fenomeno.\nAlcuni studiosi effettuano una cernita scegliendo solo quelle occultazioni che avvengono durante la fase di totalit\u00e0 delle eclissi lunari oppure impostano un \"filtro\" per la minima magnitudine delle stelle se sono queste ultime ad essere previste: \u00e8 evidente che con queste condizioni prefissate il numero di fenomeni si assottiglia ulteriormente rispetto a quello reale.\nI pianeti che possono essere occultati durante un'eclissi di Luna sono: Marte, Giove, Saturno, Urano e Nettuno. Nel XXI secolo le uniche occultazioni di pianeti ben visibili dalla Terra durante le eclissi lunari saranno quelle di Urano il giorno 8 ottobre 2014 e l'8 novembre 2022 ma entrambe non osservabili dall'Italia.\nOccultazioni durante le eclissi solari.\nAncora pi\u00f9 ridotte saranno le probabilit\u00e0 di osservare un'occultazione planetaria durante un'eclissi di Sole perch\u00e9 anzitutto la durata della totalit\u00e0 \u00e8 sempre di pochi minuti contro un'ora per quelle occultazioni che avvengono lungo un diametro lunare. Al tempo stesso l'occultazione dovr\u00e0 avvenire nell'esatto istante in cui si verifica la fase massima dell'eclissi allo scopo di poterne tentare l'osservazione. A questa prima condizione gi\u00e0 estremamente rara a conseguirsi, va notato che l'area della fascia di totalit\u00e0 di una qualunque eclissi solare \u00e8 molto pi\u00f9 ridotta rispetto alle occultazioni lunari. Per tutti questi motivi le occultazioni di pianeti (e, a volte, di stelle luminose) durante le eclissi solari sono fenomeni rarissimi da osservare.Questo tipo di occultazioni \u00e8 talvolta indicato in astronomia col termine di antitransiti quando ad essere interessati sono i pianeti interni Mercurio e Venere. Gli \"antitransiti\" possono essere previsti anche al di fuori delle eclissi di Sole e in questo caso sono indicati col nome di occultazioni solari. Il loro interesse \u00e8 comunque quasi nullo in campo astronomico. I matematici che calcolano questi fenomeni preferiscono modificare le condizioni di partenza del problema e cio\u00e8 stabiliscono delle convenienti distanze di separazione angolare dal Sole, entro le quali dovr\u00e0 trovarsi il pianeta, allo scopo di potere tentare una osservazione.\nOccultazioni che non possono avere luogo.\nA partire dall'inizio degli anni ottanta del Novecento con l'introduzione delle moderne effemeridi (la DE200 e poi le Teorie parigine VSOP82, ELP2000, e VSOP87), fu possibile rinvenire tracce di occultazioni lunari le quali non possono pi\u00f9 avvenire. Vi fu un periodo storico nel quale certe stelle avevano una latitudine eclittica che non superava \u00b16\u00b0\u00a021', un requisito indispensabile affinch\u00e9 una stella possa essere occultata dalla Luna. Fra queste stelle vi era Pollux: Pollux \u00e8 posta a 6\u00b0\u00a041' dall'eclittica e quindi \"non\" potr\u00e0 mai essere occultata dal nostro satellite. Vi fu comunque nell'antichit\u00e0 una sua occultazione nell'anno -116 settembre 30, che ebbe luogo al largo della Terra del Fuoco. Se ci\u00f2 avvenne lo si dovette alla combinazione del moto proprio della stella con quello di rotazione del piano dell'eclittica. Per ottenere l'immagine in questa pagina \u00e8 stata utilizzata la recente effemeride DE413.\nOccultazioni geocentriche.\nA seconda del tipo di algoritmo utilizzato, alcuni software, durante l'esecuzione dei calcoli, sono in grado di proporre allo studioso dei risultati intermedi la cui utilit\u00e0 consiste nel fornire alcuni elementi di controllo per i calcoli successivi. Tra questi elementi vi sono le cosiddette occultazioni lunari geocentriche le quali vengono fornite dal computer dopo che il programma di previsione ha concluso la fase di ricerca dell'istante approssimativo della congiunzione in ascensione retta apparente (o in longitudine apparente) fra la Luna e le singole stelle. Il termine \"geocentriche\" indica che si tratta di occultazioni che verrebbero osservate solo se ci si trovasse al centro della Terra e se essa fosse di composizione trasparente ai raggi di luce.\nBench\u00e9 le occultazioni geocentriche siano occasionalmente elencate da alcune effemeridi vi \u00e8 da notare che si tratta di fenomeni totalmente privi di senso astronomico. La loro ragion d'essere, oltre a quella sopra descritta e cio\u00e8 d'ordine puramente computazionale, risiede pi\u00f9 che altro nel fatto che una previsione geocentrica mostra che ci \"potrebbe essere\" una occultazione stellare per un luogo terrestre, ma senza tuttavia specificare dove e quando.\nOccultazioni asteroidali (o di pianetini).\nCaso generale.\nQuando un asteroide per effetto del suo moto proprio, unito con quello della Terra, intercetta la visuale compresa fra l'osservatore e una qualunque stella, si ha una cessazione apparente dell'emissione luminosa proveniente da quest'ultima. Il fenomeno \u00e8 indicato con il nome di occultazione asteroidale. Stante per\u00f2 le piccole dimensioni dei pianetini il fenomeno sar\u00e0 di breve durata, talvolta difficilmente apprezzabile a occhio nudo senza particolari strumenti (fotometri e videocamere). Chi osserva il fenomeno percepisce sempre un calo estremamente rapido della luminosit\u00e0 della stella in quanto i pianetini non hanno un'atmosfera gassosa come la nostra Terra: in molte circostanze la stella potrebbe manifestare un semplice e veloce calo di luminosit\u00e0, non una totale cessazione di emissione, tale da renderla temporaneamente invisibile in alcuni telescopi.\nSulla Terra la larghezza della fascia (o corridoio) di oscurazione \u00e8 molto limitata: nel caso in cui l'asteroide al momento dell'occultazione si trovasse allo zenit del luogo, tale fascia sar\u00e0 ampia quanto il diametro dell'asteroide stesso, sebbene essa, di solito, \u00e8 un po' pi\u00f9 ampia. A differenza delle eclissi di Sole e di Luna in questo tipo di occultazioni non vi possono essere fasi di parzialit\u00e0 a causa delle dimensioni puntiformi delle stelle.\nLe osservazioni degli istanti e della durata effettiva cronometrica delle occultazioni servono a determinare o a migliorare la conoscenza delle dimensioni degli asteroidi come pure, indirettamente, i loro elementi orbitali.\nCasi speciali.\nNell'ultimo caso le coordinate dei corpi celesti vanno ridotte ad un medesimo riferimento poich\u00e9 le posizioni dei pianetini sono astrometriche mentre quelle lunari sono invece apparenti alla data.\nOccultazioni asteroidali di notevole durata.\nI fattori che concorrono a determinare la variazione della durata di una occultazione asteroidale, a parit\u00e0 di pianetino preso in esame, sono:\nI pianetini maggiori di solito danno luogo a occultazioni di notevole durata (anche molti minuti) a meno che il vettore (moto del pianetino - stella) non intercetti il disco del pianetino quasi tangenzialmente, nel qual caso le occultazioni saranno pi\u00f9 o meno brevi. In talune circostanze il movimento angolare del pianetino pu\u00f2 presentarsi cos\u00ec piccolo da contrastare l'effetto che ne conseguirebbe a volere considerare solo le sue dimensioni (reali o apparenti) e quindi produce dei fenomeni di lunga durata.\nNell'esempio illustrato per mezzo di una carta tecnica di lavoro si nota che l'asteroide (53400 1999 JB113) verso il 28 gennaio 2009 ha un movimento orario di 0,023 secondi in ascensione retta e di 0\",00 in declinazione. Nonostante un diametro reale stimato di 5\u00a0km corrispondenti, alla distanza raggiunta, a un diametro angolare di 0\",003 \u00e8 previsto debba essere in grado di affievolire la luce di una stella (TYC 0292-00822-1u) per circa mezzo minuto. Il fenomeno dovrebbe interessare la Sicilia sebbene sia previsto che il suo svolgersi vada ben oltre il mare Mediterraneo. La carta porta altri valori come la magnitudine della stella, quella del pianetino e la caduta (\"drop\") di luminosit\u00e0 espressa in magnitudini e decimi. Nel caso addotto come esempio la caduta di luminosit\u00e0 \u00e8 prevista essere di ben 10 magnitudini.\nTuttavia gli studiosi di occultazioni non avvertono la specifica necessit\u00e0 di indirizzare i calcoli di previsione verso fenomeni cos\u00ec insoliti in quanto a volte i calcoli presentano occultazioni nelle quali il pianetino ha ragguardevoli dimensioni tali da produrre estinzioni della luce stellare di notevolissima durata e che di conseguenza andrebbe verificata anche da territori limitrofi al presunto \"centro linea\": vedi mappa.\nOccultazioni asteroidali visibili a occhio nudo.\nIn questo caso, anch'esso speciale, la peculiarit\u00e0 dell'evento non \u00e8 fissata dalla magnitudine dell'asteroide occultante, ma piuttosto di quella propria della stella occultata. Sono eventi piuttosto rari ad osservarsi se sono indispensabili (come, di fatto, avviene in pratica) le seguenti condizioni generali: \nUn buon esempio recente \u00e8 l'occultazione dell'asteroide 472 Roma dell'8 luglio 2010 la cui ombra di oltre 50\u00a0km di ampiezza ha intersecato gran parte del territorio europeo dal Portogallo alla Russia. In tali casi speciali, dove \u00e8 prevedibile una consistente partecipazione di studiosi o semplici astrofili, si dimostra fondamentale conoscere con congruo anticipo sul tempo quale sar\u00e0 non solo la zona del cielo da osservare ma soprattutto le corrispondenti zone terrestri interessate dal percorso dell'ombra prodotta dal pianetino.\nCampagne di osservazioni.\nLe occultazioni \"lunari\" si conducono su base metodica da parte di alcuni Osservatori astronomici professionali e amatoriali distribuiti in modo da coprire adeguatamente il globo terrestre. The International Lunar Occultation Centre (ILOC) ha incaricato alcuni Osservatori astronomici giapponesi (da 3 a 5 unit\u00e0) di espletare istituzionalmente, fra gli altri compiti, anche quello delle registrazioni di occultazioni lunari.\nPer i satelliti di pianeti come Giove, Saturno e Urano non si pu\u00f2 pi\u00f9 parlare di metodicit\u00e0 \"giornaliera\", come nel caso della Luna, in quanto a periodi di elevate quantit\u00e0 di occultazioni si alternano periodi di assenza delle stesse.\nNel caso dei satelliti di Giove si ha che nell'arco di circa 22 mesi sono compresi tre intervalli di tempo entro i quali la Terra e il Sole saranno sufficientemente prossimi al piano orbitale dei satelliti galileiani dando luogo ed eclissi ed occultazioni reciproche, i cosiddetti \"fenomeni mutui\". Per indicare questi fenomeni si usa di solito l'abbreviazione PHEMUXX nella quale al posto delle XX si inseriscono le decine e le unit\u00e0 dell'anno al quale ci si riferisce. La grafia non \u00e8 uniformata: una scrittura pi\u00f9 corretta avrebbe dovuto essere PheMuXXXX. Cos\u00ec, ad esempio, le occultazioni ed eclissi mutue dei satelliti di Giove che iniziarono nel 2009 si indicano nei documenti pi\u00f9 correttamente con PheMu2009.\nTecniche di osservazione.\nPer osservare le occultazioni si possono utilizzare vari strumenti e tecniche: da quella pi\u00f9 semplice e antica consistente nel guardare direttamente con l'occhio nell'oculare del telescopio tenendo in una mano un cronometro accuratamente regolato con una sorgente esterna di tempo campione, fino alle fotocamere CCD.\nDi recente, sulla base di esperienze condotte su un congruo numero di confronti con il sensore CCD, i responsabili della IOTA hanno evidenziato che i risultati pi\u00f9 accurati sarebbero quelli provenienti dalle riprese con videocamere accoppiate al telescopio.\nAstronomia professionale.\nL'ente ILOC.\nVisto che lo scopo principale delle occultazioni lunari \u00e8 quello di migliorare la conoscenza degli elementi orbitali della Luna e dei pianetini, \u00e8 fondamentale che il lavoro dei singoli Osservatori astronomici afferisca ad un \"network\" che possa garantire un afflusso costante di dati all'interno di una banca dati centralizzata, per potere essere elaborati. Questa delicata fase del lavoro va sotto il nome di riduzione delle osservazioni. La \"riduzione\" viene espletata a livello mondiale da un solo ed \"unico\" Ufficio: The International Lunar Occultation Centre (ILOC), Astronomical Division, Hydrographic Department, Tokyo, Japan. La ILOC afferma che il lavoro delle osservazioni di occultazioni lunari viene espletato su scala mondiale da circa 1000 osservatori presenti in modo particolare negli Stati Uniti, nella Repubblica Ceca, in Australia ed in altre 30 nazioni; come \u00e8 facile arguire, un ampio numero di osservatori \u00e8 situato proprio nel territorio giapponese.\nL'ente IOTA.\nSe la \"riduzione\" \u00e8 l'ultimo anello di una qualunque campagna di studio (in genere delimitata su scala annuale), il primo anello \u00e8 il calcolo di previsione, anch'esso condotto su base annuale. Anche in questo caso vi \u00e8 un solo ed \"unico\" Ente mondiale preposto: The International Occultation Timing Association (IOTA) il cui compito precipuo \u00e8 quello di fornire assistenza generica (in genere documentale) ai singoli partecipanti come pure software specialistico, ed anche previsioni gi\u00e0 eseguite su scala mondiale o continentale. Si noti come, nella pratica, ogni singolo Osservatorio venga incoraggiato dalla IOTA medesima a produrre analisi di previsione \"in proprio\" in quanto le occultazioni sono anzitutto, come detto, dei fenomeni topocentrici e, nel caso di occultazioni asteroidali, \u00e8 di somma importanza assicurare che nei calcoli si introducano gli elementi orbitali pi\u00f9 aggiornati e dunque vicini all'epoca di osservazione.\n\"Riduzione\" dei dati.\nLa determinazione degli scarti numerici fra i valori osservati e quelli calcolati va sotto il nome di \"riduzione\". Nella loro complessit\u00e0 essi servono a definire il migliore profilo del bordo reale della Luna e, fino agli anni ottanta del Novecento, anche le correzioni da apportare ai Cataloghi stellari. Sulla rete Web sono facilmente accessibili alcune annate, dal 1995 al 2005, collocate presso il sito dell'Istituto Idrografico della Marina giapponese.\nNota storica.\nAttorno agli anni trenta del Novecento, la raccolta centralizzata delle osservazioni delle occultazioni lunari fu affidata al \"Royal Greenwich Observatory\" che la mantenne fino al 1981, anno nel quale la competenza fu trasferita e affidata al \"Japanese Hydrographic Department\". Nell'anno 2008 il citato Istituto Idrografico giapponese rese noto che non era pi\u00f9 in grado di espletare la funzione di raccolta dei dati inerenti alle osservazioni; la IOTA comunic\u00f2 alla comunit\u00e0 scientifica di accollarsene l'incarico a far data dal 1\u00ba settembre 2008. Contestualmente all'annuncio \u00e8 da notare che l'archiviazione permanente dei dati raccolti (\"Collection strategy\") \u00e8 sotto la responsabilit\u00e0 del \"The Centre de Donn\u00e9es astronomiques de Strasbourg\" esattamente presso \"Astronomical Date Centres of Vizier\". I vantaggi di questo stato di fatto sono cos\u00ec riassumibili:\nVi \u00e8 da notare che per i primi tempi, esattamente dal 1\u00ba settembre 2008, l'americana IOTA raccoglier\u00e0 i dati provenienti dalle Americhe, Australasia e Africa. Sono attese in un prossimo futuro le disposizioni di raccolta dei dati delle osservazioni provenienti da Europa e Giappone.\nAstronomia amatoriale.\nA partire dalla met\u00e0 degli anni settanta del Novecento le classiche osservazioni lunari condotte al telescopio da parte dagli astronomi sono diminuite nella loro frequenza e rilevanza per via dei riflettori laser lasciati sul suolo lunare dalle missioni Apollo. Tali riflettori servono a misurare indirettamente le ineguaglianze del moto e la posizione della Luna. Un altro e pi\u00f9 recente motivo del diminuito interesse \u00e8 stato l'ottenimento di una migliore conoscenza delle quote del bordo lunare (missione spaziale SELENE Kaguya).\nCome conseguenza delle motivazioni addotte e pubblicate dai responsabili della IOTA sarebbero in calo gli astrofili che osservano visivamente e fotograficamente le occultazioni lunari totali con profitto scientifico: d'altra parte una occasione per contribuire alla ricerca scientifica potrebbe provenire dallo studio delle radenti ma soprattutto dalle occultazioni di stelle da parte di asteroidi le quali, nel loro complesso, possono migliorare la conoscenza del vero profilo lunare e dell'orbita dell'asteroide. Se tuttavia gli osservatori si limitano agli astri pi\u00f9 luminosi, il numero delle occultazioni decresce proporzionalmente. A volte gli astrofili osservano un pianeta che occulta una stella moderatamente brillante; oppure un pianeta occultato dalla Luna, ma l'interesse resta per lo pi\u00f9 circoscritto fra gli astrofili.\nDurante la fase di compilazione delle effemeridi di occultazioni asteroidali gli astronomi professionisti considerano deprecabile che taluni almanacchi redatti dagli stessi astrofili approntino le effemeridi classificandole in base ad un arbitrario e molto vago concetto di \"interesse\" che esse manifesterebbero; \u00e8 invece ritenuta essere una valida linea guida selezionare le occultazioni asteroidali in base alla maggiore o minore facilit\u00e0 delle osservazioni.\nContrariamente al consolidato \"modus operandi\" della Sezione occultazioni dell'Unione Astrofili Italiani, va tenuto presente che nessuna associazione di astrofili fu mai ufficialmente autorizzata n\u00e9 dalla ILOC n\u00e9 dalla IOTA a raccogliere gli esiti delle osservazioni compiute dai singoli astrofili, a causa di oggettivi inconvenienti descrivibili in termini di tempo sprecato prima che i dati possano essere elaborati dai Centri di raccolta e per le possibili alterazioni e modifiche da parte di terze persone alle schede che contengono i dati delle osservazioni. Pertanto i risultati che anche gli astrofili conseguono vanno spediti a nome del singolo osservatore presso uno ed uno solo dei destinatari ufficialmente riconosciuti Proprio per evitare i lamentati abusi la IOTA ha deciso di recente di implementare nel programma Occult un apposito modulo da inviare a un indirizzo e-mail a cura del singolo studioso che a sua volta dovr\u00e0 fornire una mail di riferimento.\nGli astrofili di lingua italiana, a parte qualche molto sporadico tentativo pionieristico, non annoverano una tradizione di calcolo autonomo, ma si avvalgono per le proprie osservazioni di una semplice ricopiatura delle previsioni degli studiosi Goffin e Preston\nProgrammi informatici.\nIn questa sezione sono fornite sommarie informazioni sui programmi informatici che assolvono il principale compito di calcolare le occultazioni lunari ed anche asteroidali. Dall'elenco sono esclusi i programmi di propriet\u00e0 ed uso esclusivo di enti di ricerca ed universit\u00e0. Sono anche esclusi i planetari software di generica progettazione sovente inaffidabili per ottenere risultati accurati.\nOccult.\nIn ambito professionale, la International Occultation Association (IOTA) raccomanda l'utilizzo del programma (scritto nel linguaggio Visual C#) noto col nome di Occult del quale \u00e8 stata verificata l'affidabilit\u00e0 generale in termini di pura previsione dei fenomeni con in pi\u00f9 la possibilit\u00e0 di calcolare le \"riduzioni\" delle occultazioni, vale a dire di estrarre la differenza fra i dati numerici di calcolo e i valori dei tempi osservati strumentalmente. A partire dalla versione 4, con Occult \u00e8 possibile attingere ad un archivio di dati, aggiornabile settimanalmente, di tutte le osservazioni \"ridotte\" e quindi con la migliore stima del profilo del lembo lunare. Sempre a iniziare dalla versione 4 non vengono pi\u00f9 distribuiti insieme col programma sia i database stellari e sia la teoria dei movimenti planetari DE414/LE414 con la DE423/LE423 (ed altri importanti database fra i quali il profilo altimetrico lunare SELENE) i quali dovranno essere scaricati da internet a cura di chi fa ricerca scientifica per mezzo di un apposito pannello chiamato \"Maintenance - download data updates\". A partire dalla versione 4.0.9.0 (pubblicata nel luglio 2010) il software \u00e8 in grado di aggiornarsi automaticamente esonerando in tal modo lo studioso dal prelievo manuale dello speciale file di aggiornamento.Il programma permette di esaminare un arco di tempo compreso fra l'anno -5.000 e l'anno +9.999 ricercando le occultazioni di stelle e pianeti da parte della Luna, di stelle da parte di asteroidi fornendo svariatissimi \"formati\" grafici e numerici di presentazione.\nFile di tipo interattivo.\nCon il programma Occult \u00e8 anche possibile ottenere un particolare file di tipo HTML chiamato \"Interactive shadow map\" (mappa interattiva dell'ombra) di poco meno di 30\u00a0kB che \u00e8 una elegante soluzione ai limiti operativi dell'altrettanto noto programma \"OccultWatcher\" perch\u00e9 in unico file \u00e8 disponibile l'intero percorso dell'ombra sulla superficie terrestre. Ogni file \u00e8 composto di tre distinte sezioni: l'intestazione (\"header\") la parte finale (\"footer\") che servono a costruire il planisfero terrestre e che perci\u00f2 sono sempre di contenuto invariabile. Fra \"header\" e \"footer\" Occult scrive una sequenza numerica che \u00e8 univoca per ogni occultazione (ed anche per le eclissi) la quale \u00e8 utilizzata per disegnare una serie di percorsi curvilinei sovrapposti al planisfero terrestre proposto da Google.\nSe, ad esempio, \u00e8 necessario conoscere qualunque limite dell'ombra proiettata da un asteroide sulla superficie terrestre \u00e8 sufficiente \"spostarsi\" su di essa usando il mouse senza bisogno di conoscere le coordinate dei vari luoghi. Per usufruire del servizio \u00e8 necessario disporre di una connessione veloce a internet per permettere al codice inserito nel file html di interrogare in tempi brevi i server che ospitano Google Maps. Vi \u00e8 la possibilit\u00e0 di scegliere la visione \"da mappa\", \"da satellite\" oppure \"ibrida\" oltre che variare la scala del planisfero fino ad ottenere zone ampie anche solo pochi chilometri quadrati della superficie della Terra interessata dall'ombra dell'asteroide.\nTramite Occult sono altres\u00ec possibili calcoli di numerosi altri eventi astronomici del nostro sistema solare contraddistinti da una complessiva elevata accuratezza.\nOccult viene messo a disposizione della comunit\u00e0 scientifica senza oneri economici a carico del richiedente e gi\u00e0 predisposto per il download gratuito del Catalogo Tycho-2 (64 MB) mentre altri cataloghi \"opzionali\" fra i quali il NOMAD del peso informatico di cento gigabyte oppure UCAC2 e UCAC3 dovranno essere richiesti e acquistati a parte.\nIl programma funziona al 2011 solo su computer con sistema operativo Windows.\nLunar Occultation Workbench.\nIn ambito non professionale si ricorda il programma Lunar Occultation Workbench (LOW) della \"Nederlandse Vereniging van Waarnemers van Sterbedekkingen\" conosciuta fuori dai Paesi Bassi come DOA (Dutch Occultation Association - Associazione olandese di occultazioni). Si presenta relativamente meno complesso all'uso rispetto al citato Occult ma comparativamente pi\u00f9 limitato. Per esempio le occultazioni calcolabili sono solo quelle della Luna e per queste ultime limitate a una singola localit\u00e0 terrestre per ogni separata sessione di calcolo. A iniziare dalla versione 4 il programma effettua una ricognizione all'interno del computer sul quale \u00e8 installato alla ricerca del programma Microsoft Excel che \u00e8 necessario per salvare i risultati di calcolo. Qualora non fosse presente non \u00e8 possibile salvare i dati se non in formato di puro testo txt. La Teoria dei movimenti planetari \u00e8 basata sulla oramai obsoleta DE200: un elemento che, aggiunto all'imprescindibilit\u00e0 di Excel, concorre ad accrescere sia i limiti temporali della ricerca (pochissimi secoli prima e dopo l'epoca standard J2000.0) che una migliore universalit\u00e0 nell'uso rispetto al programma Occult della IOTA. Entro la fine del 2010 o nei primi mesi del 2011 il programmatore prevede l'uscita di una versione del programma in grado di calcolare le occultazioni lunari con il profilo della missione Kaguya. Nel frattempo le occultazioni sono calcolabili con il classico database di Watts.\nOccultWatcher.\nA differenza dei sunnominati programmi (Occult e LOW), OccultWatcher, scritto da Hristo Pavlov, non esegue delle canoniche previsioni di occultazioni (esclusivamente asteroidali) ma si limita a interrogare appositi archivi informatici, per esempio quello della IOTA tenuto a cura dell'astronomo Steve Preston il quale raccoglie e tiene costantemente aggiornate le previsioni analitiche e grafiche delle occultazioni asteroidali previste per qualunque parte della Terra.\nOccultWatcher necessita di una accurata messa a punto da parte dell'utilizzatore prima di uniformarsi al piano di lavoro dell'astronomo fra cui la scelta del \"feed\" (collegamento) da utilizzarsi nell'interrogazione tramite via telematica. Il programma permette di tenere costantemente sotto osservazione una sola localit\u00e0 terrestre per volta e per un numero limitato di settimane dalla data corrente: non sono possibili ricerche nel passato.\nIl responso giunge nel computer dell'utente in una forma grafica e numerica ma a condizione che questi sia stabilmente connesso ai server ftp che ospitano le previsioni \"gi\u00e0 eseguite\" utilizzando il programma Occult di Dave Herald della IOTA. Pertanto OccultWatcher rielabora e ripropone in una sintetica veste ci\u00f2 che trova presente in preordinate pagine Web: tale modo operativo evita allo studioso la consultazione \"manuale\" di specifici URL.\nSecondo quanto dichiarato dall'Autore all'interno del sito del programma giunto alla versione 3.2 (anno 2010) vi sarebbero nel mondo pi\u00f9 di 400 persone interessate a eseguire concrete osservazioni di occultazioni asteroidali e pi\u00f9 di 1500 installazioni note di OccultWatcher.\nUn oggettivo punto di forza del programma risiede nella possibilit\u00e0 di ottenere previsioni tramite l'uso di Cataloghi stellari che non sono disponibili \"di serie\" con Occult della IOTA ma che vanno richiesti e acquistati a parte e per di pi\u00f9 di ragguardevoli dimensioni informatiche (alcuni gigabyte) come i Cataloghi UCAC2 e UCAC3.\nOccultWatcher funziona al 2010 solo su sistemi operativi Windows.\nSolex \"(SOLar system integration by a fast EXtrapolation method\").\nIl software Solex pur non essendo stato scritto esplicitamente per le occultazioni di stelle \u00e8 in grado di calcolarle.\nA seconda delle finalit\u00e0 delle osservazioni esso pu\u00f2 ritenersi un ausilio complementare all'uso di Occult oppure come un programma di emergenza in sostituzione dei comuni planetari.In estrema sintesi si accennano ad alcune propriet\u00e0 del Solex versione 10.2 (rev. 02) prendendo come parametro il software Occult versione 4.0.8.16 della IOTA, rimandando per maggiori dettagli e approfondimenti al manuale del Solex in lingua italiana.\nPropriet\u00e0 positive:\nPropriet\u00e0 negative:\nIn linea generale il programma non \u00e8 utile per pianificare spedizioni per lo studio di occultazioni lunari radenti o di brevissima durata oppure di eclissi solari. Tuttavia a causa dell'elevata accuratezza di calcolo della posizione dei corpi celesti anche per epoche molto lontane dall'attuale lo rende utile nelle ricerche storiche e nell'archeoastronomia.\nLinOccult.\nPer il sistema operativo Linux vi \u00e8 il programma LinOccult. Nel file di \"Aiuto\" di Occult versione 4.0.8.13 per Windows, l'autore rende noto che \u00e8 in corso di sviluppo una versione scritta appositamente per Linux.\nPer Apple Macintosh non sono noti programmi di calcolo specifici per le occultazioni."}
