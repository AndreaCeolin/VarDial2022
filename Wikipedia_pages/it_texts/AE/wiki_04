{"id": "268141", "revid": "2043462", "url": "https://it.wikipedia.org/wiki?curid=268141", "title": "Cesare Maria De Vecchi", "text": "\u00c8 stato quadrumviro della marcia su Roma e Ministro dell'educazione nazionale.\nBiografia.\nLaureato in giurisprudenza nel 1906 e in Lettere e Filosofia nel 1908, fu pubblicista e avvocato di successo a Torino: partecip\u00f2 alla vita culturale della citt\u00e0 assumendo per due volte la carica di segretario della Societ\u00e0 Promotrice delle Belle Arti di Torino. Schierato sul fronte interventista, prese parte a tutta la prima guerra mondiale fin dal primo giorno, essendo gi\u00e0 sotto le armi come sottotenente, arrivando al grado di capitano di artiglieria. Al suo ritorno dal fronte nel 1919 ader\u00ec al movimento fascista a Torino, di cui rappresent\u00f2 la corrente monarchica e moderata..\nNelle Elezioni politiche del 1919 fu candidato nel Collegio di Torino per il Partito Monarchico Liberale, alleanza tra liberali di destra (PLDI), nazionalisti e liberali indipendenti senza essere eletto.\nParlamentare e quadrumviro.\nPresidente degli ex-combattenti torinesi, il 15 maggio 1921 venne eletto deputato alla Camera nel collegio di Torino nel Blocco della vittoria; ader\u00ec al gruppo fascista di cui fu nominato vicesegretario senior, essendone presidente Mussolini e vicesegretario junior Costanzo Ciano. Comandante delle squadre d'azione torinesi, fu uno dei quadrumviri della marcia su Roma, anche se aveva chiesto un rinvio di un mese.\nFu sostenitore di un governo Salandra con la partecipazione dei fascisti. Nel gennaio 1923 divenne membro del Gran consiglio del fascismo e fu comandante generale della Milizia Volontaria per la Sicurezza Nazionale dal 1\u00ba febbraio 1923, fino al 10 luglio 1925.\nNel dicembre 1922, nel I governo Mussolini fu Sottosegretario all'Assistenza militare e Pensioni di guerra e poi nel marzo 1923 al Tesoro. Monarchico, rimase in quel tempo in contrasto con Mussolini, dal 21 maggio 1923 al maggio 1928 fu governatore della Somalia italiana, una carica che lo allontan\u00f2 dalla scena politica nazionale. Nel 1925 dal re ottenne il titolo di conte di Val Cismon (in ricordo del combattimento da lui sostenuto insieme con quattro suoi bombardieri al Ponte di Corlo nella Val Cismon nell'ottobre del 1918). Nel 1925 fu nominato dal re senatore del Regno, \nGiunto in Somalia italiana, De Vecchi, trov\u00f2 soltanto una parte del paese sotto il controllo del governo coloniale italiano, e provvide a portare sotto il controllo diretto anche i territori dei sultanati di Migiurtinia e di Obbia che erano fino ad allora protettorati. Il giudizio sul suo operato in Somalia \u00e8 controverso; da un lato riorganizz\u00f2 e consolid\u00f2 la colonia e raggiunse tutti i suoi obiettivi, dall'altro \"port\u00f2 [in Somalia] i metodi terroristici dello squadrismo fascista\". Dal giugno del 1929 fu il primo ambasciatore presso il Vaticano dopo i Patti Lateranensi, carica che mantenne fino al gennaio del 1935.\nEbbe anche importanti incarichi: commissario agli archivi di Stato (1934-1935), e soprattutto ministro dell'educazione nazionale (24 gennaio 1935-15 novembre 1936), dove incominci\u00f2 a fascistizzare la scuola e soppresse il Consiglio superiore della pubblica istruzione.\nDurante la sua carriera politica ricopr\u00ec anche l'incarico di membro della commissione per l'esame dei Patti Lateranensi (16 maggio 1929), membro della commissione per il giudizio dell'Alta Corte di Giustizia (27 dicembre 1929-19 gennaio 1934), (1\u00ba maggio 1934-24 gennaio 1935. Decaduto), membro della commissione consultiva per la determinazione degli enti che possono proporre candidati alle elezioni politiche (7 dicembre 1932), membro della commissione per la verifica dei titoli dei nuovi senatori (22 marzo 1933-19 gennaio 1934), membro della commissione per l'esame del disegno di legge \"Costituzione e funzioni delle Corporazioni\" (8 gennaio 1934), presidente della commissione per la verifica dei titoli dei nuovi senatori (30 aprile 1934-24 gennaio 1935. Decaduto), membro della commissione per il regolamento interno (1\u00ba maggio 1934-24 gennaio 1935. Decaduto), membro della commissione delle Forze Armate (17 aprile 1939-5 agosto 1943).\nFu anche presidente della giunta centrale per gli studi storici e della \"Societ\u00e0 Nazionale per la Storia del Risorgimento\" (agosto 1933): in questa veste fu il fautore di un'ipotesi storica che fa incominciare il Risorgimento con l'assedio di Torino del 1706 e d\u00e0 particolare importanza a Casa Savoia in questo movimento politico (approccio che fu poi etichettato \"sabaudismo-fascismo\").\nLa facolt\u00e0 di lettere e filosofia dell'universit\u00e0 di Torino gli confer\u00ec la libera docenza in storia del Risorgimento italiano.\nFu anche socio nazionale dell'Accademia dei Lincei (6 maggio 1935-4 gennaio 1946), nonch\u00e9 presidente della Cassa di risparmio di Torino.\nGovernatore del Dodecaneso.\nNel 1936 si rec\u00f2 in visita a Rodi, per assistere ad alcune inaugurazioni, al suo ritorn\u00f2 avanz\u00f2 a Mussolini la richiesta di assumere il governatorato dell'Egeo. Il Duce approv\u00f2 la richiesta e De Vecchi divenne il 22 novembre \"Governatore del Possedimento Italiano delle Isole dell'Egeo\", fino al 27 novembre 1940. La motivazione di questo nuovo incarico fuori dall'Italia fu determinata dagli scontri che De Vecchi ebbe con Starace e Farinacci e quindi dall'inimicizia del partito nei suoi confronti, ma anche, come annot\u00f2 Galeazzo Ciano, dalla necessit\u00e0 di \"allontanare l'uomo dall'Italia pur affidandogli una carica prestigiosa\".\nQuale governatore del Dodecaneso De Vecchi perseguit\u00f2 la popolazione locale (avendo cos\u00ec l'effetto di ravvivare l'irredentismo greco nelle isole), applic\u00f2 con livore le leggi razziali, soppresse le autonomie religiose, ripristin\u00f2 usi violenti tipici dello squadrismo e si distinse per arroganza e stravaganza.\nIl 15 agosto 1940, ben prima della dichiarazione ufficiale italiana di guerra alla Grecia (28 ottobre 1940), il sommergibile italiano \"Delfino\" silur\u00f2 presso l'isola di Tino un vecchio incrociatore leggero greco, l\"'Elli\", che partecipava in rappresentanza del Governo greco a una festivit\u00e0. Ebbe numerosi attriti con gli stati maggiori e anche con Badoglio, allora capo di stato maggiore generale, a causa degli scarsi rifornimenti che venivano mandati alle isole.\nLa seconda guerra mondiale.\nNel dicembre del 1940 al suo rientro in Italia, De Vecchi non ebbe pi\u00f9 alcun incarico ufficiale sino al luglio del 1943 e rimase solo membro del Gran Consiglio come lo era dalla sua fondazione. Nel corso della seconda guerra mondiale fu promosso generale di brigata. Il 24 luglio del 1943, convocato per la seduta del \"Gran Consiglio del Fascismo\", vot\u00f2 in favore dell'ordine del giorno Grandi, che esautorava Benito Mussolini dal suo ruolo di capo del governo e comandante delle Forze Armate.\nPromosso generale di divisione, il 1\u00ba agosto il governo Badoglio gli assegn\u00f2 il comando della 215\u00aa divisione costiera in Toscana e De Vecchi pose il comando a Massa Marittima. Dopo l'armistizio dell'8 settembre 1943 autorizz\u00f2 l'ingresso nel porto di Piombino alle forze tedesche, contro il parere del comandante di Marina Piombino, e viet\u00f2 ogni atto di resistenza a queste ultime. Ciononostante unit\u00e0 della Regia Marina e del Regio Esercito sostenute dalla popolazione locale, agendo d'iniziativa, impedirono lo sbarco tedesco, catturando oltre 300 soldati della Wehrmacht. Il giorno seguente De Vecchi ordin\u00f2 di liberarli e restituire loro le armi, dopo di che firm\u00f2 la resa della sua Divisione ai tedeschi, consegnando cos\u00ec la citt\u00e0 di Piombino ai tedeschi.\nPer aver votato l'Ordine del Giorno Grandi il 25 luglio, dopo la liberazione di Benito Mussolini dopo la costituzione della RSI, De Vecchi fu condannato a morte in contumacia nel processo di Verona, ma fu nascosto dai salesiani in una chiesa di Torino.\nNel dopoguerra.\nRicercato alla fine della guerra dalle autorit\u00e0 italiane, De Vecchi rimase nascosto presso i salesiani che nel dicembre 1946 lo trasferirono a Roma. Procuratosi un passaporto paraguaiano, si trasfer\u00ec nel giugno 1947 in Argentina.\nRitorn\u00f2 in Italia solo nel giugno 1949, dopo che la Cassazione aveva cancellato senza rinvio la sentenza della corte d'appello di Roma II Sezione Speciale con la quale era stato condannato a 5 anni di reclusione, per aver promosso e diretto la marcia su Roma, con le attenuanti generiche e l'attenuante di cui all'art .7, lett. b) del DLL 27-7-44, n. 159, che furono condonati. Nel dicembre di quell'anno ebbe un attacco di emorragia cerebrale, che gli fece perdere la parola e lo paralizz\u00f2. Rimase cos\u00ec fino alla morte, sopravvenuta nel 1959.\nRiconoscimenti e medaglie.\nA De Vecchi furono conferite tre medaglie d'argento e due di bronzo al valor militare sul campo. Ottenne anche una medaglia di bronzo al valore civile, con motivazione del 27 ottobre 1922.\nFu inoltre Commendatore dell'Ordine della Corona d'Italia 11 giugno 1922, Grande cordone dell'Ordine della Corona d'Italia 18 novembre 1923, Commendatore dell'Ordine dei santi Maurizio e Lazzaro 17 dicembre 1922, Grande cordone dell'Ordine dei S.S. Maurizio e Lazzaro 24 giugno 1929, Cavaliere dell'Ordine militare di Savoia, medaglia di bronzo al valor Civile, Grande ufficiale dell'Ordine coloniale della Stella d'Italia, e dal Vaticano nel 1935 il collare dell'Ordine dello Sperone d'oro."}
{"id": "268142", "revid": "697352", "url": "https://it.wikipedia.org/wiki?curid=268142", "title": "Morina", "text": "La morina \u00e8 il nome comune dato a un pigmento naturale estratto dal legno di varie piante tra cui il moral, l'albero di mirto, l'albero di gelso e la Maclura pomifera. Tecnicamente \u00e8 una sostanza della famiglia dei flavonoli (3-idrossiflavoni) che sono, assieme ai flavoni, i cromofori predominanti nei pigmenti gialli naturali. Chimicamente \u00e8 il derivato 3'-idrossi dell'apigenina.\nGrazie al suo brillante colore giallo \u00e8 utilizzato per la lavorazione dei tessuti di cotone e di lana. In combinazione con altre sostanze quali l'indaco e l'henn\u00e9 permette la produzione di svariati coloranti alternativi. Per questo motivo \u00e8 considerato uno dei migliori coloranti gialli naturali.\nLa morina \u00e8 stata studiata in laboratorio per certe sue propriet\u00e0 biologiche. Condiziona negativamente la crescita di certe linee cellulari maligne, interferendo simultaneamente con l'attivit\u00e0 di alcune proteina tirosina chinasi e con la famosa proteina della resistenza multipla ai farmaci (Multi-Drug Resistance-1; MDR1), entrambe elevate nei tumori resistenti ai farmaci chemioterapici. Interferisce anche col metabolismo dei fosfoinositidi, ma il meccanismo non \u00e8 stato ancora chiarito.\n\u00c8 risultata anche un buon inibitore della xantina ossidasi, enzima produttore dell'acido urico endogeno. \u00c8 su questa base che la farmacologia erboristica ha attribuito al mirto le sue propriet\u00e0 antiuricemiche."}
{"id": "268146", "revid": "409613", "url": "https://it.wikipedia.org/wiki?curid=268146", "title": "Teorema di Fermat", "text": "Il matematico dilettante francese Pierre de Fermat (17 agosto 1601 \u2013 12 gennaio 1665) diede grandi contributi ai campi della teoria dei numeri, della geometria analitica e della probabilit\u00e0.\nNumerosi teoremi in varie branche della matematica pura e applicata portano il suo nome:"}
{"id": "268147", "revid": "126257", "url": "https://it.wikipedia.org/wiki?curid=268147", "title": "Aggiogato", "text": ""}
{"id": "268148", "revid": "122949416", "url": "https://it.wikipedia.org/wiki?curid=268148", "title": "Dino Alfieri", "text": "Le prime esperienze politiche.\nTrascorse la giovinezza a Milano, dove oper\u00f2 come giornalista e attivista del nazionalismo: nel dicembre del 1910 prese parte al congresso di Firenze - dominato dalla figura di Enrico Corradini - da cui scatur\u00ec l'Associazione Nazionalista Italiana e un mese dopo fu tra i fondatori della sezione meneghina del gruppo.\nIl 15 maggio 1915 si laure\u00f2 in Giurisprudenza all'Universit\u00e0 degli Studi di Genova e dieci giorni dopo, coerentemente con il suo interventismo, present\u00f2 domanda di arruolamento volontario nell'esercito regio (in precedenza era stato riformato). Nel corso della Grande Guerra fu promosso sottotenente (luglio 1915) e tenente (aprile 1916), ricevendo una medaglia di bronzo (3 agosto 1916) e una d'argento (15 settembre 1917) al valor militare. Vest\u00ec la divisa grigioverde fino al 26 luglio 1919, giorno in cui venne congedato.\nTornato alla vita civile, apr\u00ec uno studio legale e nel 1920 spos\u00f2 Carlotta Bonomi, appartenente alla nota famiglia di immobiliaristi. Continu\u00f2 inoltre a militare tra le file nazionaliste, divenendo dapprima consigliere comunale e poi assessore (1923-1924) del comune di Milano. Si dichiar\u00f2 contrario alla confluenza dell'ANI nel Partito Nazionale Fascista - avvenuta nel marzo del 1923 - in quanto, a suo dire, essa avrebbe annacquato l'ideologia nazionalista. Fu comunque inserito nel Listone Mussolini, con cui venne eletto deputato alle elezioni del 1924; mantenne lo scranno parlamentare ininterrottamente fino al 2 agosto 1943.\nLa carriera durante il regime.\nSotto il regime fascista Alfieri ebbe vari incarichi: dapprima fu presidente dell'Istituto fascista di cultura di Milano (di cui era stato anche fondatore) e dell'Ente nazionale della cooperazione dal 1925 al 1929; successivamente, dal 9 novembre 1929 al 20 luglio 1932 entr\u00f2 nel governo Mussolini come sottosegretario al ministero delle Corporazioni, il cui dicastero era retto in quel periodo da Giuseppe Bottai. Nel 1932 fu direttore della Mostra della Rivoluzione Fascista, che aveva ideato come direttore dell'Istituto fascista di cultura di Milano.\nIl 15 gennaio 1933 fu nominato presidente della Societ\u00e0 italiana degli autori ed editori, incarico che mantenne fino al 1936. Il 22 agosto 1935 torn\u00f2 al governo come sottosegretario del neocostituito ministero della Stampa e Propaganda, che di fatto resse personalmente nei giorni della guerra d'Etiopia essendo Galeazzo Ciano al fronte: questa grande responsabilit\u00e0, unita al sodalizio che si venne a creare tra Alfieri e il genero del Duce, gli permise di diventare uno dei gerarchi pi\u00f9 in vista.\nL'11 giugno 1936, dopo che Ciano aveva assunto il ministero degli Esteri, Alfieri divenne ministro per la Stampa e la Propaganda (ribattezzato dicastero della Cultura Popolare dal 27 maggio 1937). Quinto Navarra, usciere di palazzo Chigi e commesso di Mussolini, ricord\u00f2 nelle sue memorie come Alfieri fosse il gerarca pi\u00f9 rimproverato dal dittatore, ma anche quello che sapeva incassare meglio le sfuriate. Nel 1938 Alfieri, sottoscrivendo il \"Manifesto della razza\" (\"Manifesto degli scienziati razzisti\"), si dichiar\u00f2 favorevole all'introduzione delle leggi razziali fasciste.\nNell'ottobre del 1939 gli venne comunicato l'imminente licenziamento dal ministero e Ciano scrisse di volerlo \"tenere a galla\" facendolo nominare o presidente della Camera dei fasci e delle corporazioni o ambasciatore presso la Santa Sede: quest'ultima sortita riusc\u00ec e Alfieri inizi\u00f2 la sua attivit\u00e0 diplomatica in Vaticano il 9 novembre. Subito si mise all'opera per organizzare uno scambio di visite tra Vittorio Emanuele III e Pio XII: gli incontri avvennero tra il 21 e il 28 dicembre e diedero molta popolarit\u00e0 ad Alfieri, essendo questa la prima uscita ufficiale del Pontefice dal 1870.\nNel maggio del 1940, dovendosi sostituire l'ambasciatore a Berlino Bernardo Attolico, Mussolini confer\u00ec questa carica proprio ad Alfieri, che allo scoppio della Seconda guerra mondiale era stato un fautore della non belligeranza italiana: volendo sottolineare la scialba personalit\u00e0 del nominato, Michele Lanza scrisse che \"tale scelta indicava chiaramente che, nell'attuale momento, il nostro governo vuole a Berlino un rappresentante di parata che non faccia della politica, non sollevi questioni, e non scriva rapporti\".\nLa caduta del fascismo e gli ultimi anni.\nI dispacci che invi\u00f2 dalla capitale del Terzo Reich nel corso del conflitto furono sempre improntati all'ottimismo - cosa di cui Ciano si lagn\u00f2 nei suoi Diari - fino all'ottobre del 1942, quando inizi\u00f2 un mutamento di rotta. Membro del Gran Consiglio del Fascismo, nella storica seduta del 25 luglio 1943 vot\u00f2 favorevolmente all'ordine del giorno Grandi, che mise Mussolini in minoranza e caus\u00f2 la fine del regime. Temendo rappresaglie naziste, non torn\u00f2 pi\u00f9 a Berlino ed il 31 luglio il nuovo Ministero degli Esteri Raffaele Guariglia accett\u00f2 le sue dimissioni da ambasciatore.\nAlfieri si nascose inizialmente a Milano ma, con la nascita della Repubblica Sociale Italiana, per evitare ritorsioni fugg\u00ec in Svizzera, entrando dal valico di Astano grazie ai contatti del parroco don Isidoro Marcionetti. Condannato a morte in contumacia nel processo di Verona il 10 gennaio 1944, venne collocato a riposo come ambasciatore il 1\u00ba agosto dello stesso anno (il regime di Sal\u00f2 aveva preso analoga decisione il 5 novembre 1943). \nNel dopoguerra venne deferito presso l'Alta corte di giustizia per le sanzioni contro il fascismo, ma il 12 novembre 1946 fu prosciolto in istruttoria \"perch\u00e9 la sua azione non integrava i termini del reato rispetto all'accusa maggiore e per amnistia per quelle minori\". Uguale sorte ebbe, il 6 febbraio 1947, il procedimento dinanzi alla Commissione per l'epurazione del personale del ministero degli Esteri; in entrambi i casi decisivo per l'assoluzione di Alfieri fu il comportamento di Alcide de Gasperi che, chiamato dal tribunale ad esprimere un parere, scrisse:\nNel 1947 Alfieri torn\u00f2 in Italia e un anno dopo pubblic\u00f2 il libro \"Due dittatori a fronte\" (ovvero Benito Mussolini e Adolf Hitler). Pensionato come ambasciatore, negli anni cinquanta Alfieri ader\u00ec al Partito Nazionale Monarchico ed ebbe presidenze in organismi economici a carattere internazionale. Riposa in un\u2019edicola Bonomi nella necropoli del Cimitero Monumentale di Milano."}
{"id": "268149", "revid": "196390", "url": "https://it.wikipedia.org/wiki?curid=268149", "title": "Gamma ray burster", "text": ""}
{"id": "268151", "revid": "126257", "url": "https://it.wikipedia.org/wiki?curid=268151", "title": "Aggruppato", "text": ""}
{"id": "268156", "revid": "287204", "url": "https://it.wikipedia.org/wiki?curid=268156", "title": "Agnello (araldica)", "text": "In araldica lagnello \u00e8 simbolo di \"innocenza\" e \"mansuetudine\". Di norma \u00e8 rappresentato passante e, molto raramente, con due teste.\nIn campo religioso \u00e8 stato simbolo, oltre che di Ges\u00f9, degli Apostoli, dell'Eucaristia, della castit\u00e0 e dei Martiri. Nei primi tempi del cristianesimo il Cristo veniva raffigurato quasi esclusivamente con l'agnello, come disposto con un canone del Concilio \"in Trullo\", perch\u00e9 i Padri della Chiesa temevano che la rappresentazione di Ges\u00f9 messo a morte in croce potesse influenzare negativamente le popolazioni ancora idolatre ed ignoranti. Solo il Concilio di Costantinopoli del 692 autorizz\u00f2 la rappresentazione della realt\u00e0 e non pi\u00f9 dell'allegoria."}
{"id": "268158", "revid": "7336", "url": "https://it.wikipedia.org/wiki?curid=268158", "title": "Royal pavilion", "text": ""}
{"id": "268159", "revid": "123246462", "url": "https://it.wikipedia.org/wiki?curid=268159", "title": "Vaginoplastica", "text": "La vaginoplastica \u00e8 una complessa operazione chirurgica di correzione vaginale o di riassegnazione sessuale.\nIndicazioni.\nQuesta tecnica viene usata per:"}
{"id": "268160", "revid": "767487", "url": "https://it.wikipedia.org/wiki?curid=268160", "title": "Fosforescenza", "text": "La fosforescenza \u00e8 un fenomeno di emissione radiativa, caratteristica di alcune sostanze chimiche a seguito di eccitazione elettronica, derivante dal decadimento degli elettroni a livelli quantici di minore energia. Si distingue dalla fluorescenza perch\u00e9 in quest'ultima l'effetto \u00e8 immediato e si interrompe appena viene interrotta la fonte di energia, mentre nella fosforescenza l'effetto continua anche dopo. Il principio, semplificato, \u00e8 lo stesso: una fonte di energia, in genere composta da luce visibile o radiazione ultravioletta, eccita gli atomi, facendo saltare alcuni elettroni su un'orbita pi\u00f9 esterna. Quando questi tornano sull'orbita interna emettono luce.\nDescrizione.\nQuesto fenomeno si osserva in quanto gli elettroni presenti nel livello orbitalico fondamentale passano, per azione di una fonte eccitatrice, che pu\u00f2 essere ad esempio un fotone, ad un livello superiore di singoletto (molteplicit\u00e0 spettrale unitaria, presenza di elettroni appaiati). Successivamente, oltre ad altri fenomeni di decadimento non radiativo, il ritorno allo stato fondamentale stabile con emissione raggiante pu\u00f2 avvenire essenzialmente con due modalit\u00e0: una conversione \"singoletto-singoletto\" o, alternativamente, un passaggio ad una configurazione quantomeccanica di tipo \"tripletto\" (molteplicit\u00e0 spettrale tre, presenza di due elettroni spaiati) e il successivo decadimento allo stato fondamentale di \"singoletto\" (conversione intersistema).\nNel primo caso si ha emissione raggiante fluorescente mentre nel secondo si verifica il fenomeno dell'emissione fosforescente. Oltre alla gi\u00e0 descritta differenza fondamentale esistente tra i due fenomeni luminescenti, \u00e8 da notare che il decadimento che produce fosforescenza \u00e8 temporalmente pi\u00f9 lungo (10\u22123 s contro 10\u22129 - 10\u221212 s) di quello implicante la fluorescenza: la fosforescenza segue con un certo ritardo l'eccitazione e si protrae anche qualche minuto oltre. Questa lentezza \u00e8 dovuta al fatto che la transizione da tripletto a singoletto \u00e8 teoricamente proibita dalle regole di selezione, implicando una variazione della molteplicit\u00e0 di spin. Tale apparente contraddizione \u00e8 giustificata dall'interazione spin-orbita.\nLa radiazione emergente risulta essere meno energetica, quindi caratterizzata da una lunghezza d'onda maggiore, in quanto durante il processo di de-eccitazione, parte dell'energia viene utilizzata per ristabilire lo stato di singoletto, altra viene persa durante il passaggio dell'elettrone nei sottolivelli vibrazionali dello stato eccitato.\nLa diminuzione di temperatura ostacola i processi di rilassamento competitivi (\"quenching\") e porta ad un aumento della resa quantica fosforescente, resa \u03a6 definita dall'equazione \u03a6 = \u03a6F/\u03a6A dove \u03a6F e \u03a6A sono, rispettivamente, i quanti di radiazione emessa ed assorbita.\nIn pratica \u00e8 possibile produrre fosforescenza da sostanze che in condizioni normali non sono fosforescenti lavorando alla temperatura dell'azoto liquido."}
{"id": "268163", "revid": "1573940", "url": "https://it.wikipedia.org/wiki?curid=268163", "title": "Coleoptera", "text": "I coleotteri (Coleoptera ) sono un ordine di insetti che, con specie raggruppate in 24 superfamiglie e 235 famiglie, costituiscono il pi\u00f9 grande ordine tra tutti gli organismi viventi sul pianeta, vegetali compresi. Si suppone che sul pianeta vivano almeno altrettante specie o molte ancora non conosciute, con un centinaio di specie scoperte annualmente. Secondo l'entomologo Ermenegildo Tremblay, il numero di specie compreso nell'ordine dei coleotteri sarebbe superiore al numero di tutte le altre specie animali. \nSono diffusi in tutti i continenti della Terra tranne che in Antartide. La loro comparsa risale a circa 280 milioni di anni fa. La struttura del corpo dei coleotteri \u00e8, come per gli altri insetti, suddivisa in capo, torace e addome. Quasi tutti i coleotteri possiedono ali, spesso adatte al volo. Queste sono ricoperte da un altro paio di ali molto rigide dette elitre, che svolgono un ruolo di protezione. Con una lunghezza media di , \"Titanus giganteus\" (nativo dell'Amazzonia) \u00e8 la specie pi\u00f9 grande di coleotteri al mondo, mentre al genere \"Goliathus\" appartengono i pi\u00f9 pesanti, potendo arrivare anche a 100 grammi di peso. Delle circa specie europee, il pi\u00f9 grande \u00e8 il cervo volante (\"Lucanus cervus\").\nEtimologia.\nIl nome Coleoptera () fu coniato da Aristotele ed \u00e8 costituito dai termini \u03ba\u03bf\u03bb\u03b5\u03cc\u03c2, \"kole\u00f3s\" (\u00abguaina\u00bb, \u00abfodero\u00bb) e \u03c0\u03c4\u03b5\u03c1\u03cc\u03bd \"pter\u00f3n\" (\u00abala\u00bb). Infatti, le ali anteriori di questi insetti, dette elitre da \u1f14\u03bb\u03c5\u03c4\u03c1\u03bf\u03bd \"\u00e9lytron\" (\u00abinvolucro\u00bb), sono fortemente sclerificate e quindi non svolgono pi\u00f9 la funzione del volo ma proteggono le ali posteriori e l'addome.\nPaleontologia.\nI coleotteri sono noti come fossili gi\u00e0 dal Permiano (circa 280 milioni di anni fa) attraverso esemplari conservati su pietra. Fossili pi\u00f9 recenti e molto noti sono quelli conservati nell'ambra, all'interno delle quali sono stati riscontrati gi\u00e0 molti generi presenti oggi.\nDescrizione.\nConsiderando la diversit\u00e0 e numerosit\u00e0 di specie, l'anatomia dei coleotteri \u00e8 piuttosto uniforme. Il corpo, come quello degli insetti in genere, \u00e8 diviso in tre sezioni: il capo, il torace e l'addome. In generale, i coleotteri hanno un esoscheletro particolarmente duro e ali anteriori (dette elitre) dure, sclerificate, che coprono la parte posteriore del corpo e proteggono le ali posteriori. Le elitre non sono usate per volare, ma devono essere sollevate per scoprire e muovere le ali posteriori; quando l'insetto si posa, le ali posteriori vengono nuovamente ripiegate sotto le elitre.\nIn alcuni casi, tipicamente in famiglie come i Carabidi, i Curculionidi e i Crisomelidi si \u00e8 persa la capacit\u00e0 di volare e con essa le ali posteriori si sono ridotte a moncherini o sono scomparse del tutto (atterismo). In poche famiglie, come i Fengodidi, si \u00e8 persa non solo la capacit\u00e0 di volare, ma anche le elitre stesse. Le dimensioni variano da meno di un millimetro fino ai . Gli occhi sono composti e possono presentare adattamenti speciali, come nel caso dei Girinidi, in cui sono divisi per consentire la vista sia sopra che sotto il livello dell'acqua. Le antenne possono variare fortemente: possono essere filiformi, claviformi, flabellate o genicolate. La respirazione \u00e8 garantita da un sistema di trachee diffuse in tutto l'addome.\nBiologia.\nI coleotteri sono insetti olometaboli, con metamorfosi completa. Insetti anfigonici ed ovipari (ma non mancano casi di partenogenesi), il loro sviluppo \u00e8 olometabolico, con variazioni spesso in direzione dell'ipermetabolia o della criptometabolia. Le uova sono minuscole e possono essere vivacemente colorate. Vengono deposte in ammassi, in numero variabile da alcune dozzine ad alcune migliaia per femmina. Le larve che emergono dall'uovo vivono all'aperto, entro materie organiche (legno, erbe, escrementi), in acqua o sottoterra. Il periodo larvale in alcune specie dura parecchi anni. Al termine del periodo larvale, le larve si impupano e dopo qualche giorno dalla pupa emerge l'adulto, la cui vita pu\u00f2 durare poche settimane o diversi anni, secondo le specie. Sono presenti vari tipi di larve, la variet\u00e0 dipende dalla nicchia trofica occupata; esistono, quindi, larve oligopoda, onisciforme e apoda. Alcuni coleotteri (p.es. i Meloidi) hanno trasformazioni speciali (ipermetamorfosi). \nAlcuni adulti sono predatori e uccidono altri insetti (o pi\u00f9 raramente altre categorie di animali); altri sono fitofagi (si nutrono di piante), saprofagi (si nutrono di materiale vegetale in decomposizione), coprofagi (si nutrono di escrementi), ecc. Alcune specie hanno grande impatto sull'economia umana, perch\u00e9 danneggiano le colture (ad esempio il maggiolino, la dorifora), i manufatti (ad esempio i tarli) o gli alimenti. Di particolare rilevanza sono i danni causati dai coleotteri xilofagi alle piante d'interesse forestale, appartenenti a diversi raggruppamenti (Scolitidi, Cerambicidi, Buprestidi, ecc.). La maggior parte dei danni sono causati dalle larve. Esistono per\u00f2 anche coleotteri utili alle pratiche agricole, come la maggior parte dei Coccinellidi, sfruttati nella lotta biologica. Sono circa 40 le famiglie di coleotteri comprendenti insetti ausiliari.\nDistribuzione e habitat.\nI coleotteri hanno una distribuzione cosmopolita, essendo diffusi in tutto il mondo a eccezione delle regioni polari.\nTassonomia.\nLa complessit\u00e0 di questo raggruppamento, pur omogeneo, e le parziali conoscenze a tutt'oggi raggiunte, fanno s\u00ec che la sistematica interna dei coleotteri sia in continua revisione.\nL'ordine Coleoptera \u00e8 suddiviso in 5 sottordini (Protocoleoptera, Archostemata, Myxophaga, Adephaga e Polyphaga), comprendenti le seguenti famiglie:"}
{"id": "268164", "revid": "712828", "url": "https://it.wikipedia.org/wiki?curid=268164", "title": "Ebon Hawk", "text": ""}
{"id": "268165", "revid": "1745361", "url": "https://it.wikipedia.org/wiki?curid=268165", "title": "Friggione", "text": "Il friggione \u00e8 un piatto tipico bolognese (che \u00e8 stato datato al 1886), la cui ricetta \u00e8 stata depositata dalla Accademia italiana della cucina presso la Camera di Commercio di Bologna nel 2004.\nll friggione si prepara in lentissima cottura con cipolle bianche (4 kg), pomodori pelati (300 g), strutto, sale e zucchero."}
{"id": "268166", "revid": "1516566", "url": "https://it.wikipedia.org/wiki?curid=268166", "title": "Airone (araldica)", "text": "In araldica l'airone, uccello prudente e timido che sta sulle rive dei fiumi e fugge l'uomo, \u00e8 molto raro. Unito alla cornacchia \u00e8 simbolo di \"lega contro un nemico\" perch\u00e9 nell'opinione comune, che si basa anche su quanto scritto da Aristotele e Plinio, si ritiene che si uniscano per lottare contro la volpe. \nL'airone si pu\u00f2 riconoscere dalla presenza di un ciuffo di penne che sporge dalla parte posteriore della testa.\nTalvolta \u00e8 rappresentato privo di becco e di piedi, come il merlotto o l'anatrella, e ne ha lo stesso significato."}
{"id": "268167", "revid": "2519", "url": "https://it.wikipedia.org/wiki?curid=268167", "title": "Echt", "text": ""}
{"id": "268175", "revid": "185814", "url": "https://it.wikipedia.org/wiki?curid=268175", "title": "Margherita Fumero", "text": " \nHa lavorato per anni in coppia col comico Enrico Beruschi.\nBiografia.\nScoperta da Erminio Macario, ha interpretato assieme a lui la commedia \"Due sul pianerottolo\", dapprima sulla scena e poi in un film per la regia di Mario Amendola nel 1976, poi alcune pellicole di Bruno Corbucci accanto a Tomas Milian e Bud Spencer. In televisione partecipa per molti anni al variet\u00e0 di successo \"Drive In\", dove realizza molte simpatiche gag insieme al comico Enrico Beruschi, nel ruolo della moglie gelosa e petulante, e le riviste \"Macario uno e due\" e \"Macario pi\u00f9\".\n\u00c8 nel cast della serie televisiva \"Classe di ferro\" (diretta da Bruno Corbucci), partecipa al Festival di Sanscemo (demenziale parodia di quello di Sanremo), vince \"Simpaticissima\" nel 1996, interviene in \"La sai l'ultima? Vip\" e infine approda nel 2003 alla sitcom \"Camera Caf\u00e9\" nel ruolo di Wanda. Nel 2005 recita per la regia di Franco Diaferia nel film \"Sono tornato al Nord\". Nel 2011 torna in televisione come protagonista della sitcom \"Io e Margherita\" trasmessa dalla tv lombarda Studio1. Nel 2014 \u00e8 di nuovo in televisione, su Alice, in cui interpreta la governante del Castello di Pralormo nel programma di ricette \"Cucina e Nobilt\u00e0.\""}
{"id": "268176", "revid": "726373", "url": "https://it.wikipedia.org/wiki?curid=268176", "title": "Gokujy\u014d Parodius", "text": "Gokujy\u014d Parodius (Fantastic Journey nell'edizione arcade statunitense) \u00e8 un videogioco arcade sparatutto a scorrimento pubblicato nel 1994 per sala giochi e per Super Nintendo Entertainment System dalla Konami, terzo capitolo della serie iniziata nel 1988 con \"Parodius\". \u00c8 stato preceduto da \"Parodius DA!\" e seguito da \"Jikky\u014d Oshaberi Parodius\" e \"Sexy Parodius\".\nModalit\u00e0 di gioco.\nQuesto capitolo presenta ancora molte rassomiglianze con il suo predecessore \"Parodius DA!\". Nella sua versione arcade \u00e8 inclusa la possibilit\u00e0 di giocare in due contemporaneamente, andata perduta nella versione per Super Famicom, ma rimpiazzata con la possibilit\u00e0 di giocare con un maggior numero di personaggi.\nNon tutti i nuovi personaggi introdotti, inoltre, rispettano il classico schema di potenziamenti in voga da \"Gradius\" in poi: alcuni di essi al posto di avere delle \"options\" per aumentare la potenza di fuoco si avvalgono di una facolt\u00e0 chiamata \"Grade Up\" che permette di potenziare l'arma in possesso in quel momento fino a cinque volte.\nLivelli.\nIl gioco \u00e8 pi\u00f9 breve del suo predecessore, con soli sette livelli anzich\u00e9 undici, che verranno qui introdotti:\nEsistono poi due livelli speciali, che si possono affrontare solo dopo aver rispettato certi requisiti durante la partita, anche se non \u00e8 ben chiaro quali.\nPersonaggi.\nAi personaggi di \"Parodius DA!\" sono state aggiunte quattro facce nuove, che salgono a sette se si contano anche i personaggi aggiunti nella versione SNES. Da ricordare che ogni personaggio, dato che originariamente era prevista una modalit\u00e0 per 2 giocatori in contemporanea, ha una controparte con lo stesso armamentario; solitamente si tratta di versioni colorate in maniera differente del personaggio base.\nColonna sonora.\nTra i brani di musica classica (e non) che fanno da sottofondo musicale ai vari livelli vi sono \"In The Mood\", la \"Carmen\" di Georges Bizet, la \"Cavalcata delle Valchirie\" di Richard Wagner e \"Stars and Stripes Forever\", oltre a un misto di filastrocche e canzoncine di pubblico dominio che comprende \"Mary Had a Little Lamb\" e \"London Bridge is Falling Down\"."}
{"id": "268177", "revid": "24258", "url": "https://it.wikipedia.org/wiki?curid=268177", "title": "Megaton", "text": ""}
{"id": "268179", "revid": "15756", "url": "https://it.wikipedia.org/wiki?curid=268179", "title": "Alabarda", "text": "L'alabarda \u00e8 un'arma inastata a punta, tagliente da entrambi i lati. Si compone di una lama di scure sormontata da una cuspide o da una lama di picca e sviluppante, posteriormente, in un uncino o in una seconda cuspide. Per forma ed utilizzo ricorda molto la \"voulge\", della quale si costituisce come una sorta di evoluzione pi\u00f9 raffinata.\nDiffusa massicciamente in Europa dai successi militari dei mercenari svizzeri a partire dal XIV secolo, rest\u00f2 in uso alle forze di fanteria sino ai primi decenni del XVII secolo. Nel XVIII secolo era ormai divenuta arma di rappresentanza per le guardie di palazzo: a tal fine \u00e8 ancora in uso alle Guardia Svizzera Pontificia e alla \"Guardia Real\" di Spagna, mentre in Italia essa \u00e8 impiegata dal Corpo Alabardieri del Duomo di Monza.\nIn araldica l'alabarda \u00e8 simbolo di \"buona guardia\" e \"virt\u00f9 guerriere\".\nEtimologia.\nL'origine del vocabolo \"alabarda\" \u00e8 ancora oggetto di contese. In lingua tedesca, \"hellebarde\" dovrebbe derivare da \"Halm\"-\"Barte\" (bastone-ascia). Una simile analisi all'etimologia del nome concorrerebbe ad avvalorare l'ipotesi che l'alabarda, come un'altra arma inastata diffusasi in Europa a partire dall'Anno Mille, la berdica, derivi dalle grandi scuri da guerra in uso alle popolazioni germaniche del Nord Europa (v. Ascia danese).\nBisogna inoltre considerare che in quei paesi dove forte fu l'influenza dei vichinghi, come il Regno di Scozia ed il Principato di Kiev, ancora in epoca rinascimentale erano in uso grandi scuri da guerra assurte al rango di armi inastate per occupare quella nicchia tattica riempita, in Europa Occidentale dall'alabarda: la berdica polacco-russa e l'ascia Lochaber scozzese.\nStoria.\nOrigini.\nL'origine dell'alabarda risale all'et\u00e0 del rame e all'et\u00e0 del bronzo, (III e II millennio a.C.) ed \u00e8 documentata nei graffiti della Valle delle Meraviglie. Incisi sulla roccia si vedono i petroglifi di una larga alabarda inastata su un manico corto e diverse alabarde inastate su manici molto lunghi.\nAlabarde simili, in Cina chiamate G\u0113, in bronzo, risalenti al Periodo degli Stati Combattenti, (453 a.C. - 221 a.C.) sono state rinvenute, alcune delle quali conservate nei musei europei e qui sono comunemente chiamate ascia-daga o addirittura scambiate erroneamente per punte di lancia o pugnali.\nDiffusione.\nL'alabarda, nella sua forma pi\u00f9 primitiva, molto simile alla \"voulge\" (in pratica una mannaia inastata con una tozza punta alla sommit\u00e0 ed un uncino sul posteriore), fu arma distintiva dei mercenari svizzeri. Leg\u00f2 quindi il suo nome a quelle forze di fanteria che tra XIV e XV secolo, fidando sulla riscoperta delle armi inastate, stroncarono il primato della cavalleria pesante sui campi di battaglia del Tardo Medioevo (v. Battaglia di Grandson e Battaglia di Morat del 1476; Battaglia di Nancy del 1477).\nDagli svizzeri, l'uso dell'alabarda pass\u00f2 ai lanzichenecchi tedeschi, la forza di fanteria voluta dall'imperatore Massimiliano I per cercare di arginare il crescente successo bellico degli elvetici. Lungo tutto il corso del XVI secolo, sia tra gli svizzeri che tra i \"lanzi\", l'alabarda perse sistematicamente utilit\u00e0 sul campo di battaglia, finendo con il divenire, nel XVII secolo arma distintiva di alcuni sotto-ufficiali. I \"tercios\" del Regno di Spagna, la forza di fanteria dominante in Europea sino alla Battaglia di Rocroi (1648), fecero un uso molto ristretto dell'alabarda, ricorrendo preferenzialmente al modello \"Pike and Shot\" basato sull'uso della picca in appoggio all'archibugio.\nQuale arma di difesa personale, l'alabarda rest\u00f2 invece in forza alle truppe preposte alla protezione del sovrano sino al XVIII secolo, iniziando per\u00f2 a sviluppare verso forme ibride con la partigiana (altra arma inastata molto in voga tra le \"scorte\" delle varie famiglie reali europee).\nL'alabarda \u00e8 ancor oggi in uso a quelle forze di sicurezza statali che integrano all'uniforme vera e propria un'uniforme da parata con elementi storici: la Guardia Svizzera Pontificia e la \"Guardia Real\" di Spagna.\nCostruzione.\nNella sua forma arcaica, l'alabarda ricordava molto la \"voulge\" dei mercenari svizzeri. Era composta da una lama metallica rassomigliante a quella di una mannaia, obliqua rispetto all'asta, con un uncino sul posteriore ed una cuspide alla sommit\u00e0.\nNel corso del Cinquecento, l'alabarda si raffin\u00f2. Dalla massa indistinta del metallo iniziarono ad emergere in modo chiaro la lama di scure frontale, l'uncino o la cuspide posteriore, la cuspide o la lama di lancia superiore. Arma pesante, l'alabarda venne alleggerita ricorrendo a dei fori sulla lama di scure frontale e sulla lama/uncino posteriore, ove presente. La cuspide superiore venne invece sempre pi\u00f9 spesso sostituita da una lama di lancia di dimensioni ragguardevoli, spesso una vera e propria lama di partigiana, per garantire all'arma una maggior versatilit\u00e0 nel corpo-a-corpo.\nLe esigenze belliche spinsero per\u00f2 anche in favore di accorgimenti che certo non migliorarono la maneggevolezza dell'arma:\nCome arma cerimoniale, l'alabarda venne sovraccaricata con qualsiasi tipo di decorazione: al posto della cuspide/lama superiore si inserirono torce, bandiere, statue raffiguranti animali, persone, vessilli ecc. Sotto alla testa metallica, l'alabarda era quasi sempre ornata da passamaneria di pregiato tessuto.\nUtilizzo.\nSviluppata dai guerrieri elvetici, l'alabarda doveva inizialmente sortire a due requisiti:\nNel corso del XV secolo, quando ormai tutti gli eserciti dei regni europei si erano muniti di numerosi quadrati di fanteria pesante (quasi sempre svizzeri o lanzichenecchi), l'alabarda si reinquadr\u00f2 sempre pi\u00f9 come un \"tranciapicche\". Si assistette nel contempo ad un allungamento della cuspide superiore o ad una sua sostituzione con lama di lancia vera e propria, onde permettere di trafiggere gli avversari nella mischia. La medesima evoluzione occorse, in buona sostanza, anche all'altra arma in uso agli svizzeri ed ai tedeschi che, seppur radicalmente diversa nella linea, occupava la stessa nicchia tattica dell'alabarda: la spada a due mani, trasformata nel corso del Rinascimento nello \"Zweih\u00e4nder\".\nAbbandonati i campi di battaglia, l'alabarda, rimasta in uso alle forze di sicurezza di regnanti e pontefici, allegger\u00ec e ridusse sempre pi\u00f9 di dimensioni la sua lama di scure privilegiando una lama di lancia superiore. La scherma tradizionale della lancia, raffinata lungo tutto il corso del Tardo Medioevo e del Rinascimento era perfettamente praticabile con questa tipologia di arma. Oltre all'affondo ed al colpo di ritorno con la parte interiore dell'asta, l'alabarda, con i suoi uncini, anelli e ganci, poteva agganciare l'arma, la corazza o le vesti dell'avversario impacciandone i movimenti nell'attesa del colpo risolutivo.\nNella cultura di massa.\nCome lo spadone a due mani, anche l'alabarda \u00e8 una di quelle armi la cui foggia particolarmente brutale ha garantito un posto nell'immaginario collettivo, oltre che in quello degli artisti.\nNei cartoni animati degli anni ottanta l'alabarda spaziale di Goldrake, frutto della fantasia di Go Nagai, \u00e8 formata da due semi-aste con due lame alle estremit\u00e0, che si uniscono a formare un'arma lunga 30 metri circa e pesante 15 tonnellate.\nNel videogioco arcade \"The House of the Dead\" il primo boss (il Carro) \u00e8 armato di alabarda.\nL'alabarda \u00e8 il simbolo della citt\u00e0 di Trieste."}
{"id": "268180", "revid": "287204", "url": "https://it.wikipedia.org/wiki?curid=268180", "title": "Gokujyo Parodius", "text": ""}
{"id": "268181", "revid": "1360634", "url": "https://it.wikipedia.org/wiki?curid=268181", "title": "Classificazione bibliotecaria", "text": "Una classificazione bibliotecaria \u00e8 un sistema di classificazione volto a dare un ordine a degli insiemi di oggetti o idee scomponendoli ed assemblandoli, secondo il grado di somiglianza esistente tra di loro, in classi e sottoclassi sempre pi\u00f9 dettagliate, fin quando il processo di suddivisione porti a concetti singoli. \u00c8 quindi un processo di organizzazione consistente nell'applicare tali concetti ai documenti di una biblioteca, suddividendoli in aree disciplinari ed inserendovi tutti quelli che appartengono allo stesso argomento.\nStruttura.\nOgni schema di classificazione bibliotecaria si compone di tre parti:\nTipologie.\nEsistono vari schemi di classificazione bibliotecaria, che possono essere suddivisi in due grandi categorie:\nGli schemi di classificazione bibliotecaria si dividono anche in generalisti, se trattano del sapere in generale, o specialistici, se riguardano specifici campi del sapere.\nNotazione.\nLa notazione \u00e8 parte integrante di tutti i cataloghi sistematici. Serve per esprimere il contenuto di un documento e specificarne la posizione concettuale (nel sistema di classificazione) e fisica dell'oggetto negli scaffali. I suoi requisiti principali sono: la semplicit\u00e0, la chiarezza espressiva delle gerarchie e la possibilit\u00e0 per l'operatore di introdurre nuovi concetti senza alterare l'ordinamento di classificazione.\nI simboli utilizzati per formare la notazione possono essere: lettere (notazione alfabetica), numeri (notazione numerica), lettere e numeri (notazione alfanumerica) o altri segni diversi di tipo matematico o grammaticale (+ = :).\nNella collocazione degli oggetti sugli scaffali fisici o virtuali la notazione \u00e8 utilizzata come segnatura sull'oggetto per indicare dove esso si trovi."}
{"id": "268189", "revid": "113881846", "url": "https://it.wikipedia.org/wiki?curid=268189", "title": "Termopila", "text": "Una termopila \u00e8 un sensore di temperatura composto da pi\u00f9 termocoppie collegate in serie e aventi le rispettive \"giunzioni di riferimento\" e le \"giunzioni di misura\" poste alla stessa temperatura.\nUna termopila formata da \"n\" termocoppie possiede ai suoi capi una differenza di potenziale \"n\" volte superiore alla singola termocoppia, aumentandone dunque la sensibilit\u00e0, ma a causa dell'accresciuta area associata alle giunzioni di misura, la temperatura rilevata \u00e8 in realt\u00e0 una temperatura media. Per mezzo di tecniche di deposizione tipiche della microelettronica si possono realizzare delle termopile di dimensioni estremamente ridotte, dette \"microtermopile\", che ovviano a questo inconveniente."}
{"id": "268193", "revid": "1924342", "url": "https://it.wikipedia.org/wiki?curid=268193", "title": "Underworld", "text": ""}
{"id": "268196", "revid": "4175", "url": "https://it.wikipedia.org/wiki?curid=268196", "title": "Contea di Frederiksborg", "text": "Frederiksborg (; IPA ) \u00e8 un'ex contea della Danimarca esistita dal 1970 al 2006 e abolita per decreto di riorganizzazione amministrativa.\nIl suo territorio si trova nella Selandia settentrionale e dal \u00e8 amministrativamente parte della regione di Hovedstaden."}
{"id": "268201", "revid": "300067", "url": "https://it.wikipedia.org/wiki?curid=268201", "title": "Hockey su ghiaccio ai I Giochi olimpici invernali", "text": "Il torneo di hockey su ghiaccio dei I Giochi olimpici invernali del 1924, svoltosi presso lo Stadio olimpico di Chamonix-Mont-Blanc, in Francia, fu il primo torneo di hockey su ghiaccio dei giochi olimpici invernali, dopo il torneo ufficiale ai giochi estivi del 1920. Successivamente fu considerato anche come il 2\u00ba campionato del mondo di hockey su ghiaccio organizzato dalla IIHF.\nIl torneo di svolse dal 28 gennaio al 3 febbraio 1924. Vi presero parte otto squadre divise in due gironi da quattro ciascuno. Le squadre classificate ai primi due posti dei rispettivi gironi si scontrarono nelle semifinali, e le due vincitrici giocarono la finale, che vide di nuovo il successo da parte del . A completare il podio gli e il . A differenza di quattro anni prima i giocatori sul ghiaccio furono sei per squadra e le partite furono suddivise in tre tempi.\nPartecipanti.\nParteciparono al secondo torneo olimpico otto rappresentative nazionali da due continenti, con un numero variabile di giocatori.\nGirone finale.\nLe squadre conservano il punteggio e i gol ottenuti nello scontro con la squadra proveniente dallo stesso girone preliminare."}
{"id": "268204", "revid": "1632387", "url": "https://it.wikipedia.org/wiki?curid=268204", "title": "Numeri primi gemelli", "text": "In matematica, si definiscono numeri primi gemelli due numeri primi che differiscono tra loro di due. Fatta eccezione per la coppia formula_1, questa \u00e8 la pi\u00f9 piccola differenza possibile fra due primi. Alcuni esempi di coppie di primi gemelli sono formula_2 e formula_3, formula_3 e formula_5, formula_6 e formula_7, e formula_8 e formula_9.\nRicerche.\nIl problema dell'esistenza o meno di infiniti numeri primi gemelli \u00e8 da tanti anni uno dei pi\u00f9 grandi problemi aperti della teoria dei numeri, che prende il nome di congettura dei numeri primi gemelli. Vi \u00e8 anche una versione pi\u00f9 forte, la congettura di Hardy-Littlewood, che postula una legge sulla distribuzione dei primi gemelli analoga al teorema dei numeri primi.\nUsando il suo famoso metodo del crivello, Viggo Brun mostr\u00f2 che il numero di primi gemelli minori di formula_10 \u00e8 formula_11. Questo risultato implica che la somma dei reciproci di tutti i primi gemelli converge (vedi costante di Brun). Ci\u00f2 si presenta come notevole differenza rispetto alla somma dei reciproci di tutti i primi, che diverge.\nBrun dimostr\u00f2 anche che ogni numero pari si pu\u00f2 scrivere in infiniti modi come differenza di due numeri che abbiano entrambi al pi\u00f9 nove fattori primi. Il noto teorema di Chen Jingrun afferma che per ogni formula_12 pari, esistono infiniti numeri primi che differiscono di formula_12 da un numero che abbia al massimo due fattori primi (cio\u00e8 un semiprimo).\nPrima di Brun, anche Jean Merlin aveva tentato di risolvere il problema con il metodo del crivello.\nOgni coppia di primi gemelli maggiore di formula_2 \u00e8 della forma formula_15 per qualche numero intero positivo formula_16, e, con l'eccezione di formula_17, formula_16 deve terminare in formula_19 o formula_20.\n\u00c8 stato dimostrato che formula_21 \u00e8 una coppia di primi gemelli se e solo se\nUn'analisi empirica di tutte le coppie di primi gemelli fino a formula_23 mostra che il numero di tali coppie formate da numeri minori di formula_10 \u00e8 formula_25 dove formula_26 \u00e8 circa formula_27 per valori piccoli di formula_10 e si riduce a circa formula_29 al tendere di formula_10 all'infinito.\nSi congettura che il valore limite diformula_26 sia uguale alla \"costante dei numeri primi gemelli\"\nquesta congettura implicherebbe la congettura dei numeri primi gemelli, ma rimane ad oggi irrisolta.\nRecord.\nIl progetto di calcolo distribuito PrimeGrid ha scoperto nel settembre 2016 la pi\u00f9 grande coppia di numeri primi gemelli tuttora nota ovvero 2996863034895 \u00b7 21290000 \u00b1 1 (388342 cifre ciascuno). Accreditato di tale scoperta \u00e8 stato lo statunitense Tom Greer.\nLe prime 35 coppie di numeri primi gemelli.\nTutte le coppie di numeri primi gemelli, ad eccezione di formula_33 sono della forma formula_34, dove formula_16 \u00e8 un numero naturale.\nZhang Yitang.\nZhang Yitang, un matematico cinese attivo nel campo della teoria dei numeri, nell'aprile del 2013 ha pubblicato un articolo sulla rivista Annals of Mathematics in cui dimostra che esistono infinite coppie di numeri primi distanti tra loro meno di 70 milioni. Il risultato, apparentemente distante dal problema in s\u00e9, \u00e8 interessante in quanto fornisce la prima tecnica dimostrativa nota in grado di approcciarsi a domande riguardanti la distanza tra primi anzich\u00e9 la loro distribuzione statistica.\nNella letteratura.\nI numeri primi gemelli fanno da filo conduttore al romanzo \"La solitudine dei numeri primi\" di Paolo Giordano. Nella storia i due protagonisti vengono associati a una coppia di numeri primi gemelli. Queste coppie di numeri cos\u00ec solitarie e rare in mezzo alla moltitudine di tutti i numeri, rappresentano due numeri vicinissimi fra loro, ma mai consecutivi, cio\u00e8 mai attaccati fra loro, mai uniti uno dopo l'altro, perch\u00e9 ci sar\u00e0 sempre un altro numero in mezzo (un numero necessariamente pari) a dividerli."}
{"id": "268206", "revid": "232134", "url": "https://it.wikipedia.org/wiki?curid=268206", "title": "Salah al-Din", "text": ""}
{"id": "268207", "revid": "438678", "url": "https://it.wikipedia.org/wiki?curid=268207", "title": "Insieme di definizione", "text": "In matematica, l'insieme di definizione \u00e8 l'insieme massimale in cui \u00e8 definita un'espressione data. Pi\u00f9 precisamente: dati due insiemi formula_1 e formula_2 e una regola di associazione formula_3 che stabilisce come assegnare a un valore dato formula_4 un valore formula_5, ci si pu\u00f2 porre il problema di determinare l'insieme (o campo) di definizione (o di esistenza) di una tale regola di associazione, cio\u00e8 l'insieme massimale formula_6 in cui l'espressione formula_7 ha senso. In tal caso possiamo allora definire una funzione formula_8\nNel caso di funzioni a una variabile reale, il problema consiste nel determinare il massimo sottoinsieme formula_9 sul quale \u00e8 possibile definire una funzione formula_10 che rispetti formula_3, cio\u00e8 l'insieme di tutti i numeri reali formula_12 per i quali l'espressione formula_7 \u00e8 ben definita. In altri termini, definita una funzione formula_3 il cui dominio formula_15 sia contenuto in formula_16, avremo necessariamente formula_17.\nRegole.\nLe regole per determinare il campo di esistenza di una funzione reale a variabile reale sono diverse, a seconda della natura della funzione:\nEsempi.\ndunque il sottoinsieme reale massimale sul quale pu\u00f2 essere definita una funzione di variabile reale formula_10 con questa associazione \u00e8 dato dall'insieme delle soluzioni del sistema:\nSignifica quindi che per ogni\n\u00e8 possibile definire una funzione"}
{"id": "268208", "revid": "1893", "url": "https://it.wikipedia.org/wiki?curid=268208", "title": "Insieme di esistenza", "text": ""}
{"id": "268209", "revid": "1893", "url": "https://it.wikipedia.org/wiki?curid=268209", "title": "Campo di esistenza", "text": ""}
{"id": "268211", "revid": "1893", "url": "https://it.wikipedia.org/wiki?curid=268211", "title": "Campo d'esistenza", "text": ""}
{"id": "268213", "revid": "2225", "url": "https://it.wikipedia.org/wiki?curid=268213", "title": "The Valley, Anguilla", "text": ""}
{"id": "268217", "revid": "228587", "url": "https://it.wikipedia.org/wiki?curid=268217", "title": "Gag", "text": ""}
{"id": "268220", "revid": "22475", "url": "https://it.wikipedia.org/wiki?curid=268220", "title": "Alofi (citt\u00e0)", "text": "Alofi \u00e8 la capitale di Niue, isola situata nell'oceano Pacifico.\nGeografia fisica.\nTerritorio.\nIl villaggio \u00e8 localizzato nel centro della baia omonima, vicino alla scogliera di corallo che circonda Niue. La baia si allunga per circa il 30% della lunghezza dell'isola (circa sette chilometri) dal punto di Halagigie nel sud, al punto di Makapu nel nord. Amministrativamente il territorio \u00e8 diviso in due villaggi: Alofi Nord (170 abitanti) ed Alofi Sud (427 abitanti), dove si trova il quartier generale del governo di Niue.\nClima.\nAlofi presenta un clima di foresta pluviale tropicale secondo la classificazione climatica di K\u00f6ppen, senza alcuna stagione secca percepibile.\nStoria.\nNel gennaio 2004, Niue fu colpita dalla forza della tempesta tropicale del ciclone Heta che uccise due persone e fece enormi danni all'intera isola. Molte delle costruzioni di Alofi furono distrutte, incluso l'ospedale. Le costruzioni governative furono spostate in un luogo meno esposto dentro l'isola, dopo la tempesta.\nSociet\u00e0.\nSanit\u00e0.\nOspedali.\nIl Lord Liverpool Hospital, l'unico ospedale dell'isola, si trova ad Alofi Sud.\nTrasporti.\nLa citt\u00e0 \u00e8 servita dall'aeroporto internazionale di Niue e ci sono numerose strade, sia asfaltate che sterrate, che attraversano la citt\u00e0."}
{"id": "268228", "revid": "339392", "url": "https://it.wikipedia.org/wiki?curid=268228", "title": "Sci di fondo alle olimpiadi invernali del 2006", "text": ""}
{"id": "268229", "revid": "112880678", "url": "https://it.wikipedia.org/wiki?curid=268229", "title": "Handel-C", "text": "Handel-C \u00e8 un linguaggio di programmazione per la descrizione dell'hardware che si basa sulla sintassi del C e che quindi descrive i circuiti a livello pi\u00f9 alto rispetto al VHDL. \nOgni costrutto deve poter essere tradotto in un circuito elettronico. Questo linguaggio \u00e8 pi\u00f9 facilmente apprendibile e rende pi\u00f9 veloce la definizione di un prototipo ma rende pi\u00f9 difficoltosa la fase di compilazione, gi\u00e0 problematica nel VHDL. Ad ogni istruzione pu\u00f2 corrispondere un solo comando, queste possono essere eseguite in blocchi sequenziali o paralleli (nello stesso ciclo di clock \u2013 flusso di esecuzione a \"n\" rami paralleli). Le costanti vengono usate in espressioni e assegnamenti. Ogni variabile pu\u00f2 essere scritta una sola volta per ciclo di clock e pu\u00f2 essere letta pi\u00f9 volte. Si possono dichiarare anche tre tipi di memorie: RAM, ROM, MPRAM. In questo linguaggio sono particolarmente utili i canali, cio\u00e8 i buffer, per la comunicazione tra processi. In ogni ciclo un solo processo pu\u00f2 scrivere e solo uno pu\u00f2 leggere."}
{"id": "268232", "revid": "599013", "url": "https://it.wikipedia.org/wiki?curid=268232", "title": "Moderatore", "text": ""}
{"id": "268235", "revid": "228587", "url": "https://it.wikipedia.org/wiki?curid=268235", "title": "Full House", "text": ""}
{"id": "268237", "revid": "1226", "url": "https://it.wikipedia.org/wiki?curid=268237", "title": "Padri in prestito", "text": ""}
{"id": "268238", "revid": "1793186", "url": "https://it.wikipedia.org/wiki?curid=268238", "title": "Handel-c", "text": ""}
{"id": "268240", "revid": "21880", "url": "https://it.wikipedia.org/wiki?curid=268240", "title": "Scrophulariales", "text": ""}
{"id": "268242", "revid": "767487", "url": "https://it.wikipedia.org/wiki?curid=268242", "title": "Classificazione Colon", "text": "La Classificazione Colon \u00e8 uno schema di classificazione analitico-sintetico (o \"a faccette\").\nFu elaborato nel 1933 dal bibliotecario indiano (ex professore di matematica) Shiyali Ramamrita Ranganathan. Il nome deriva dall'uso dei due punti (\"colon\" in inglese) per separare le faccette.\n\u00c8 molto diffusa in India nelle biblioteche pubbliche e per scopi di ricerca; tranne rari casi (come la Biblioteca del Museo Friulano di Storia Naturale di Udine, nel periodo dal 2004 al 2010) in occidente non \u00e8 applicata in alcuna biblioteca, ma molti sistemi di classificazione hanno tentato di recepirne gli insegnamenti.\nDescrizione.\nLa Classificazione Colon racchiude l'intero universo di conoscenze in quaranta discipline o campi di studio; ogni disciplina \u00e8 una classe. La notazione \u00e8 mista, comprendendo numeri, lettere latine o greche e speciali operatori di calcolo (ad esempio z =Argomenti generali, 2 =Scienze bibliotecarie, AZ =Matematica, NX =Lingue e letterature, \u03a3 =Scienze sociali).\nIn ognuna delle classi della Classificazione Colon hanno notazione propria solo i soggetti isolati, semplici, uniti tra loro in gruppi omogenei, mentre i soggetti composti non vengono enumerati. I nuclei di concetti affini, individuati all'interno di ciascuna classe, sono denominati \"faccette\" (dall'inglese \"facet\"); all'interno di ogni faccetta, tutti i concetti isolati (foci) avranno in comune una particolare caratteristica.\nDovendo classificare un soggetto composto occorre, individuata la classe principale, analizzarlo in parti elementari, ricercare attraverso gli indici delle tavole le notazioni dei singoli elementi e, infine, ricombinarli, in base alle reciproche relazioni, per riformare il soggetto composto espresso nel linguaggio notazionale della Classificazione.\nPer evitare una \"fuga all'infinito\" del numero delle possibili relazioni, Ranganathan ha ridotto a cinque categorie fondamentali i concetti isolati, applicabili a qualsiasi area del sapere:\nLa formula di combinazione di tali categorie \u00e8 riassunta nell'abbreviazione PMEST, che indica anche l'ordine di citazione delle faccette nella formazione di una notazione che deve esprimere un dato soggetto.\nDato che i simboli utilizzati nella notazione di ciascuna categoria potrebbero essere gli stessi (per esempio, nella classe 2 Library science, la notazione \"44\" significa \"Ufficio stampa\" nella faccetta P e \"Periodici\" nella faccetta M), tutte le faccette dopo la prima hanno un loro indicatore costituito da un segno di punteggiatura che le precede: \nLa formula PMEST ha valore di modello logico e sintattico generale; ma ogni classe principale della Classificazione Colon ha una propria formula delle faccette, presentata all'inizio delle tavole della relativa classe. Inoltre, dal momento che spesso esistono soggetti che non presentano tutte le faccette, nella creazione del numero di classificazione si devono tenere presenti e utilizzare solo le faccette effettivamente rappresentate nel soggetto.\nPer esempio, la Classe 2 Library science presenta questa formula per le faccette: 2 [P] ; [M] : [E] [2P]. Per il soggetto \"Biblioteche civiche\", in cui \u00e8 presente solo la categoria P, la notazione sarebbe \"222\" (il primo 2 indica Library Science, il 22 rappresenta all'interno della Classe 2 Library science le \"Biblioteche civiche\", elencate nella faccetta P). \nNel soggetto \"Manoscritti conservati nelle Biblioteche civiche\", le categorie rappresentate sono P (Biblioteche civiche) e M (Manoscritti, elencato nella faccetta M con la notazione 12); perci\u00f2 la relativa notazione \u00e8: \"222;12\". \nPer il soggetto \"Catalogazione dei Manoscritti delle Biblioteche civiche\", le categorie da rappresentare sono P (Biblioteche civiche), M (Manoscritti) ed E (Catalogazione, elencata nella faccetta E con la notazione 55); di conseguenza, la notazione del numero di classificazione \u00e8 \"222;12:55\". \nPer il soggetto \"Catalogazione dei manoscritti delle biblioteche civiche in Italia\", le categorie da rappresentare sarebbero le prime quattro e la relativa notazione sarebbe \"222;12:55.52\" (dato che la notazione per l'Italia nelle tavole dello spazio \u00e8 52).\nInfine, per il soggetto \"Catalogazione dei manoscritti delle biblioteche civiche in Italia nel XIX secolo\", le categorie da rappresentare sarebbero tutte e cinque e la relativa notazione sarebbe \"222;12:55.52'M\" (dato che la notazione per il secolo XIX nelle tavole per il tempo \u00e8 M).\nPu\u00f2 comunque succedere che non tutte le categorie siano rappresentate nel soggetto; da questo punto di vista, gi\u00e0 i primi quattro esempi proposti sono privi di una o pi\u00f9 categorie. In questi casi, come si \u00e8 visto, la relativa notazione e il relativo segno di punteggiatura sono omessi. Lo stesso vale anche se in un soggetto non \u00e8 espressa una o pi\u00f9 categorie intermedie (M, E ed S). Per esempio, nel soggetto \"Classificazione bibliografica negli USA nel XX secolo\" sono rappresentate la categoria E (rispettivamente Biblioteche e Classificazione), la categoria S (USA) e la categoria T (XX secolo), ma non sono rappresentate la categoria P (che si usa per indicare una specifica tipologia di biblioteca) e la categoria M (che avrebbe potuto essere utilizzata, in questo caso, per indicare lo specifico materiale bibliografico a cui si applica la classificazione). Perci\u00f2, il numero di classificazione si esprime con la seguente notazione:\n2:51.73'N.\nCaratteristiche particolari della Classificazione Colon.\nDal momento che la Classificazione Colon \u00e8 di tipo analitico-sintetica, non fornisce numeri di classe gi\u00e0 pronti (se non nel caso di soggetti semplici, come \"Trigonometria\", \"Musica\", \"Biblioteconomia\", \"Suono\", \"Calore\", \"Ingegneria civile\" ecc.), ma tavole di classificazioni che, organizzate per disciplina, elencano i fenomeni studiati dalla relativa disciplina e forniscono la regola sintattica (cio\u00e8 la formula delle faccette) per sintetizzare la notazione del numero di classe che rappresenta il soggetto composto. Perci\u00f2 la Classificazione Colon ricorre all'uso delle faccette e, nella notazione dei numeri di classe si avvale anche di simboli di connessione tra le faccette.\nUn'altra caratteristica che rende unica la Classificazione Colon \u00e8 il fatto che ha come scopo finale non l'individuazione di un numero di classe che rappresenti il soggetto della risorsa, ma di un numero di chiamata. Questo \u00e8 costituito da una notazione pi\u00f9 complessa, composta da numero di classe, numero di libro e numero di collezione, che rappresentano rispettivamente il soggetto della risorsa, una o pi\u00f9 caratteristiche della risorsa stessa (per esempio, la lingua di una risorsa tradotta o la data di edizione di un libro) e, infine, la specifica collezione della biblioteca alla quale la risorsa appartiene (per esempio, collezione generale, fondo della sala di consultazione, sezione locale, sezione periodici, sezione microfilm, magazzino chiuso, ecc.). Questa differenza ha un impatto straordinario sull'organizzazione a scaffale delle risorse di una biblioteca, perch\u00e9 anche risorse che hanno lo stesso numero di classe sono sempre distinte tra loro e ricevono un ordinamento utile per il lettore (nel rispetto della quarta legge della biblioteconomia).\nL'esistenza di una precisa sintassi del linguaggio di indicizzazione rappresentata dalla formula delle faccette presente all'inizio di ogni Tavola delle Classi di base e il ricorso costante a un sistema di punteggiatura specifico per indicare le diverse faccette che costituiscono un soggetto composto consentono alla Classificazione Colon di avere un'altra caratteristica estremamente interessante. All'interno di una notazione complessa \u00e8 possibile distinguere i tipi di concetto coinvolti (le categorie PMEST) e anche le relazioni che sussistono tra di essi, anche senza conoscere il linguaggio specifico della Classificazione Colon. \nSe si considera per esempio una risorsa che ha per tema \"La conservazione degli anfibi in Austria fino al 1995\", il suo soggetto pu\u00f2 essere rappresentato dalla seguente notazione: K93:527.5931'N95. Anche senza conoscere il significato esatto di ciascuna notazione (93, 527, 5931, N95) \u00e8 facile, grazie all'uso della punteggiatura, riconoscere che nel soggetto \u00e8 presente un isolato della categoria P, della categoria E, della categoria S e della categoria T. \nUn'altra caratteristica importante \u00e8 che la Classificazione Colon consente di esprimere anche relazioni ma soprattutto consente di qualificare le relazioni, specificandone la natura. Si tratta di una caratteristica fondamentale nel contesto del web semantico, dove le relazioni devono sempre essere tipizzate. Il trattamento delle relazioni nella Classificazione Colon \u00e8 duplice: da un lato, infatti, \u00e8 possibile esprimere relazioni tra concetti secondo queste categorie: \nDall'altro, la notazione e la sequenza dei concetti rappresentati nel numero di chiamata, consentono di esprimere e organizzare le relazioni che intercorrono tra le entit\u00e0 Opera, Espressione, Manifestazione e Item definite nel modello logico FRBR dell'IFLA, e che vengono ordinate tra loro secondo una disposizione che Ranganathan definisce \"sequenza di filiazione\"."}
{"id": "268244", "revid": "256896", "url": "https://it.wikipedia.org/wiki?curid=268244", "title": "Organismo di vigilanza per la repressione dell'antifascismo", "text": ""}
{"id": "268252", "revid": "15756", "url": "https://it.wikipedia.org/wiki?curid=268252", "title": "Emilio Argiroffi", "text": "Biografia.\nSenatore del Partito Comunista Italiano per tre legislature; relatore della legge sull'inquinamento da rumore e sulla istituzione degli asili nido; sindaco di Taurianova dal 1993 al 1997. Autore di numerose raccolte di poesie; premiato al Premio Strega; vincitore di numerose rassegne regionali e nazionali. \nLaureato in medicina, apparteneva ad una famiglia della borghesia liberale siciliana, era molto colto, nel 1949 arriv\u00f2 a lavorare all'Ospedale di Taurianova. Il Dott. Argiroffi divenne subito il medico dei poveri, dai braccianti ai contadini, dalle raccoglitrice di ulive ai bambini che camminavano scalzi, dai poveracci ai vecchi e ai senza niente. Curava gli ammalati di Taurianova e di tutta la Piana di Gioia Tauro-Rosarno e di altre parti della Calabria, con tanto amore e pazienza come un amico. I suoi pazienti ancora oggi lo ricordano per la sua bravura e per aver salvato tante vite umane e per la sua gentilezza. Per tutto questo fece una scelta di campo umana, morale ideologica e divenne comunista. Fu quella gente a votarlo e a mandarlo per tre legislature a fare il Senatore della Repubblica e a ricoprire la carica di Sindaco di Taurianova. Ancora oggi si raccontano i suoi interventi con la sua calda oratoria, ricchi di grande cultura e di politica nella Camera del Senato, nel Consiglio Comunale di Taurianova, nei dibattiti pubblici, nei convegni e in particolare trascinatore di folle nei suoi comizi nelle piazze sempre affollate, dei paesi della Piana e di tutta la Calabria, come vere opere d'arte, la gente lo capiva, perch\u00e9 usava le loro parole ed entrava dentro la loro anima. Le sue spoglie riposano nella cappella di famiglia a Mandanici in provincia di Messina."}
{"id": "268256", "revid": "1226", "url": "https://it.wikipedia.org/wiki?curid=268256", "title": "Gazometro", "text": ""}
{"id": "268258", "revid": "1226", "url": "https://it.wikipedia.org/wiki?curid=268258", "title": "Concezione del tempo ciclico, lineare, a spirale", "text": ""}
{"id": "268260", "revid": "32071", "url": "https://it.wikipedia.org/wiki?curid=268260", "title": "Pratolini", "text": ""}
{"id": "268267", "revid": "1318658", "url": "https://it.wikipedia.org/wiki?curid=268267", "title": "Acg", "text": ""}
{"id": "268269", "revid": "30704", "url": "https://it.wikipedia.org/wiki?curid=268269", "title": "Despotato di Epiro", "text": ""}
{"id": "268270", "revid": "838137", "url": "https://it.wikipedia.org/wiki?curid=268270", "title": "Paul Gilbert", "text": "Noto per la sua velocit\u00e0 e tecnica, inizi\u00f2 la carriera con i Racer X per poi approdare ai Mr. Big e intraprendere la carriera solista.\n\u00c8 stato inserito al quarto posto nella lista dei pi\u00f9 grandi \"shredders\" di tutti i tempi dalla rivista \"GuitarOne\", mentre \"Guitar World\" lo ha menzionato tra i cinquanta chitarristi pi\u00f9 veloci di tutti i tempi.\nBiografia.\nGli esordi.\nInizia ad ascoltare musica sin dalla tenera et\u00e0 grazie all'influsso di un'imponente raccolta di dischi nella casa paterna. Il piccolo Paul prende la sua prima chitarra in mano quando ha appena sette anni ma abbandona temporaneamente, per riprendere alcuni anni pi\u00f9 tardi. Egli ha modo di crearsi una buona cultura musicale che spazia fra i pi\u00f9 disparati generi. Gilbert ha spesso dichiarato come nella sua formazione sia stata determinante la conoscenza dello zio Jimi Kidd, musicista blues di Chicago che veniva spesso a trovare la sua famiglia. All'et\u00e0 di dieci anni ascolta con diletto Beatles, Pink Floyd, e arriva ad ammirare persino la musica dei Jackson 5, per non parlare del suo amore per la musica classica, che lo affasciner\u00e0 per diversi anni.\nA 13 anni ha gi\u00e0 formato una band con cui suona cover (di Rush, Van Halen, U.F.O. e altri) e pezzi propri. A sedici anni invia un nastro della propria band al talent scout Mike Varney, fondatore dell'etichetta Shrapnel Records, specializzata in virtuosi della chitarra. Varney, che da poco aveva scoperto Yngwie Malmsteen, lo pubblica sulla rivista \"Guitar Player\". L'anno seguente si trasferisce a Los Angeles per studiare al GIT - Guitar Institute of Technology, dove si diploma diciannovenne, nel 1985, divenendo anche insegnante di chitarra nella stessa scuola. Nello stesso anno, partecipa, non accreditato, all'album \"Trouble in the Streets\" dei Black Sheep di Willie Basse, dove suona in cinque pezzi. Trova anche il tempo di farsi costruire una chitarra da Wayne Charvel, allora titolare di uno dei pi\u00f9 famosi custom shop dell'area di Los Angeles.\nRacer X.\nNel tempo trascorso al GIT conosce gli studenti John Alderete, virtuoso bassista, e Harry Gschoesser, batterista austriaco, nonch\u00e9 il cantante Jeff Martin, trasferitosi da Phoenix a Los Angeles dopo aver lasciato la sua band, i Surgical Steel. I quattro cominciano a suonare insieme al GIT (alle sette di mattina perch\u00e9 solo allora le sale erano libere) e compongono diversi pezzi, dandosi nome Racer X.\nSempre nel 1985 i quattro si recano nella California del nord per registrare il loro primo album, \"Street Lethal\". Per le registrazioni Paul ricorda di aver usato la sua Charvel custom made e una Squier Stratocaster avuta in prestito. Subito dopo la realizzazione del disco Gschoesser lascia la band e, dal momento che gli \u00e8 scaduto il visto da studente, torna in Austria. L'anno successivo Paul ha come studente Bruce Bouillet, e ne nota la bravura alla chitarra. Dopo aver provato qualche fraseggio suonato in armonia durante le lezioni, decide di domandargli se vuole unirsi ai Racer X. Bruce accetta e la nuova formazione, ora con Scott Travis alla batteria, comincia a suonare nei club di Los Angeles (Roxy Theatre, Troubadour), collezionando il \"tutto esaurito\" gi\u00e0 dopo alcuni mesi.\nIntanto il gruppo sta sviluppando il sound che lo render\u00e0 famoso: i complicati fraseggi suonati ad elevata velocit\u00e0 dalle due chitarre in armonia fra di loro. Tale sviluppo \u00e8 bene evidente nel secondo album, \"Second Heat\", del 1987, in cui \u00e8 contenuto anche il brano pi\u00f9 rappresentativo dello stile dei Racer X, lo strumentale \"\"Scarified\".\nNel 1988 la band registra un concerto al Country Club di Los Angeles, che diverr\u00e0 il disco dal vivo \"Extreme Volume Live\", forse il live con pi\u00f9 tecnica strumentale mai registrato. Nello stesso anno, per\u00f2, Paul lascia la band, resosi conto dell'impossibilit\u00e0 di portare la fama dei Racer X ad una platea pi\u00f9 ampia di quella dei musicisti, attratti dalla strabiliante tecnica strumentale dei componenti, e tentato dall'offerta di suonare insieme fattagli dall'ottimo bassista Billy Sheehan.\nMr. Big.\nI Mr. Big nascono nel 1988 dall'incontro tra Paul e Billy Sheehan, gi\u00e0 membro fondatore dei Talas ed ex-bassista della band solista di David Lee Roth. I due si propongono di sviluppare un sound rock ma al tempo stesso melodico e accessibile ad una platea pi\u00f9 ampia di quella degli strumentisti, in cui la tecnica fosse al servizio della canzone e non viceversa. Per fare ci\u00f2, Gilbert e Sheehan reclutano Eric Martin alla voce, che si era gi\u00e0 fatto un nome negli ambienti AOR di Los Angeles incidendo un paio di album a proprio nome e il turnista Pat Torpey alla batteria, forte di diverse collaborazioni ad alto livello.\nOttenuto quasi subito un contratto con l'etichetta Atlantic Records, i quattro incidono il disco di debutto, l'omonimo \"Mr. Big\", nel 1989. L'album, che contiene, fra le altre, le canzoni \"Addicted to That Rush\" (in cui chitarrista e bassista fanno sfoggio della loro notevole abilit\u00e0 strumentale) e \"Had Enough\", riscuote buoni consensi negli Stati Uniti ma, soprattutto, in Giappone, dove i Mr. Big divengono rapidamente uno dei gruppi pi\u00f9 noti su scala nazionale.\nNel 1991 esce il secondo disco, \"Lean Into It\", ed \u00e8 con questo che la band ottiene uno strepitoso successo planetario: la traccia d'apertura \"Daddy, Brother, Lover, Little Boy\", vede Paul e Billy che suonano scale armonizzate con l'aiuto di un trapano con plettri applicati sulla punta, mentre la canzone che chiude l'album, la ballata acustica \"To Be with You\"\" diventa un singolo di proporzioni gigantesche, installandosi in testa alle classifiche di tutto il mondo.\nIl terzo capitolo, \"Bump Ahead\", vede la luce nel 1993, in un nuovo clima musicale: l'heavy metal pi\u00f9 leggero e commerciale che aveva dominato le classifiche negli anni ottanta \u00e8 ormai passato di moda in favore del grunge, e molti vecchi fan hanno cambiato gusti, facendo ridurre nettamente le vendite di gruppi che, fino ad un paio di anni prima, le misuravano in milioni di copie. \"Bump Ahead\", pur essendo un buon album con episodi come \"\"Colorado Bulldog\" e la cover di Cat Stevens \"Wild World\"\", risente di tutto ci\u00f2; inoltre, accentua il lato pi\u00f9 pop della musica dei Mr. Big a discapito di quello rock, alienandosi cos\u00ec ulteriori consensi e mantenendo un alto profilo solo in Giappone, dove la band continua ad essere popolarissima.\nNel 1996 il gruppo licenzia anche \"Hey Man\", ma il clima musicale \u00e8 ormai completamente avverso e il disco passa quasi sotto silenzio in Occidente (non cos\u00ec nel paese del Sol Levante). Nello stesso anno, Paul abbandona i Mr. Big per dedicarsi alla carriera solista, venendo sostituto da Richie Kotzen, ex membro dei Poison.\nTempi recenti.\nDopo la sua esperienza con i Mr. Big riprende quella con i Racer X. Nel frattempo si dedica anche ad album solisti di notevole spessore artistico come \"King of Clubs\", \"Flying Dog\", \"Alligator Farm\", \"Raw Blues Power\" (suonato con lo zio Jimi Kidd), \"Burning Organ\" e \"Gilbert Hotel\", inserendo talvolta brani di musica classica di Bach, Mozart, Ludwig van Beethoven eseguiti con grande maestria.\nOltre a numerosi album, la sua produzione comprende anche video didattici in cui mostra le varie tecniche chitarristiche come \"Terrifying Guitar Trip\", \"Intense Rock I\", \"Intense Rock II\" e \"Guitar From Mars\". Nel 2006 pubblica il suo primo album completamente strumentale, \"Get Out of My Yard\". Nel 2007 partecipa al G3 con Joe Satriani e John Petrucci, chitarrista dei Dream Theater.\nNel 2003 forma i Yellow Matter Custard, una cover band dei The Beatles, insieme a Mike Portnoy, Neal Morse e Matt Bissonette. Sempre con Portnoy forma un'altra cover band, gli Hammer of the Gods, dedicata ai Led Zeppelin, con Dave LaRue e Daniel Gildenl\u00f6w.\nNel marzo 2009 si riunisce con la formazione originale dei Mr. Big per una serie di concerti in Giappone, da cui viene estratto il live \"Back to Budokan\". La band registra tre nuovi album in studio: \"What If...\" (2011), \"...The Stories We Could Tell\" (2014), \"Defying Gravity\" (2017).\nNell'aprile 2015 collabora con Francesco Carcano e Fabio Pansini.\nStrumentazione.\nPaul Gilbert suona esclusivamente chitarre Ibanez, live e in studio, dal 1988. Nel 1990, Ibanez produce un modello signature PGM100 (Paul Gilbert Model) su base RG con pickups DiMarzio.\nNegli anni, il modello PGM subisce diverse variazioni, sia nella forma che nelle caratteristiche (legni, pickups, ponti fissi ecc), per un totale di sedici di fabbricazione Giapponese, uno di fabbricazione coreana (PGM3), e un modello acustico, la PGA1000. Nel solo 2009 Ibanez produce ben tre modelli, la PGM401, la PGM100RE (Reissue) e la PGMFRM1 (FireMan), e per il 2010 \u00e8 prevista l'uscita di un altro Reissue, la PGM300RE, vincitrice di una votazione online indetta da Ibanez. Oltre ai suoi modelli signature, Paul usa alcuni modelli custom costruiti su sue specifiche dal Custom Shop Ibanez, e una serie di modelli Ibanez \"vintage\" che colleziona, in special modo le copie di Flying-V e i modelli Artist.\nNegli anni ottanta, Paul usava preamplificatori ADA MP1 e finali Metaltronix. Dagli anni novanta fino al 2005 ha usato amplificatori Laney per poi passare definitivamente a Marshall.\nUltimamente Gilbert ha utilizzato un set-up sempre pi\u00f9 minimale che comprende un numero limitato di pedalini e un amplificatore Marshall stile \"Plexi\" settato su un suono pulito. La distorsione viene quindi ottenuta tramite l'uso di uno o pi\u00f9 pedalini tra i quali si possono elencare il Mojo Mojo di TC Electronic, il Bonsai di JHS e il PG-14 sempre di JHS. Quest'ultimo \u00e8 stato sviluppato da Josh Scott proprio per Paul Gilbert e messo in vendita come modello signature.\nTecnica strumentale.\nPaul Gilbert \u00e8 ad oggi considerato uno dei migliori chitarristi del mondo. Il suo stile si \u00e8 molto modificato col passare degli anni.\nAgli inizi e nel periodo dei Racer X il suo vocabolario sonoro si pu\u00f2 essenzialmente ricondurre ad una base metal tipica degli anni ottanta, periodo in cui l'ultratecnicismo virtuosistico era una sorta di prerequisito per accedere al genere: spezzoni di scale suonate con plettrata alternata ad altissima velocit\u00e0, fraseggi neoclassici (basati prevalentemente sull'utilizzo della scala minore armonica e degli arpeggi semidiminuiti), \"sweep picking\", \"tapping\", dive bombs.\nNel periodo dei Mr. Big gli elementi gi\u00e0 acquisiti non scompaiono del tutto, ma sono affiancati in maniera crescente da tecniche e sonorit\u00e0 tipiche del pop-rock propriamente detto: maggiore attenzione per la melodia nelle parti soliste, utilizzo di accordi completi (in opposizione ai power chord del \"periodo metal\") e della chitarra acustica.\nGli anni della carriera solista vedono Paul approdare ad una pi\u00f9 versatile scelta stilistica, che incorpora anche blues, ritmi latinoamericani e power pop di scuola Cheap Trick.\nRimane comunque prevalente, nel fraseggio di Gilbert, la preferenza per la plettrata alternata con sapiente uso del legato, \"economy picking\" e \"string skipping\" in luogo di altre tecniche come lo \"sweep picking\" o il \"fingerpicking\" che comunque padroneggia superbamente (vedere i video \"Paul Gilbert Flamenco\" e \"Paul Gilbert Solo Live in San Francisco\" per farsene un'idea).\nVita privata.\nGilbert risiede attualmente a Portland, in Oregon, con la sua seconda moglie Emi, una pianista giapponese che ha sposato nel 2005. Il chitarrista \u00e8 amante della cultura giapponese, e da anni ne studia la lingua. Prima di conoscere Emi, era stato sposato dal 1993 al 1998 con Patricia Patterson. Il 24 agosto 2014, Emi ha dato a Paul il suo primo figlio, Marlon Kanzan Gilbert."}
{"id": "268273", "revid": "11684", "url": "https://it.wikipedia.org/wiki?curid=268273", "title": "Adolf Fraenkel", "text": ""}
{"id": "268276", "revid": "2166030", "url": "https://it.wikipedia.org/wiki?curid=268276", "title": "Iolanda di Fiandra", "text": "Origine.\nIolanda, secondo la \"Chronica Albrici Monachi Trium Fontium\", era la figlia femmina secondogenita del Conte di Hainaut, Marchese di Namur e Conte di Fiandra, Baldovino V di Hainaut e della Contessa di Fiandra, Margherita d'Alsazia.Baldovino V di Hainaut, secondo il \"Gisleberti Chronicon Hanoniense\", era il figlio del Conte di Hainaut, Baldovino IV e della moglie, Alice di Namur, che era figlia del conte di Namur, Goffredo I e della sua seconda moglie, l'erede della contea del Lussemburgo, Ermessinda di Lussemburgo, sia secondo la \"Genealogica comitum Buloniensium\", che secondo la \"Chronica Albrici Monachi Trium Fontium\" e che, secondo il \"Herimanni, Liber de Restauratione Sancti Martini Tornacensis\", era la sorella del conte di Lussemburgo e di Namur, Enrico IV.Margherita d'Alsazia, secondo la \"Flandria Generosa (Continuatio Claromariscensis)\" era la figlia femmina secondogenita del conte delle Fiandre, Teodorico di Alsazia (1099 circa \u2013 4 gennaio 1168) e di Sibilla d'Angi\u00f2 (1112 circa \u2013 1165), che, anche se l'arcivescovo, Guglielmo, della citt\u00e0 di Tiro, nell'odierno Libano, nel suo \"Historia rerum in partibus transmarinis gestarum\" ce la presenta come figlia femmina primogenita era la figlia femmina secondogenita del conte d'Angi\u00f2 e conte di Tours, conte consorte e poi conte del Maine ed infine reggente del Principato d'Antiochia e re consorte del Regno di Gerusalemme, Folco il Giovane, e della contessa del Maine, Eremburga, figlia unica del conte del Maine, Elia I e di Matilde, come riporta nella sua \"Historia Ecclesiastica, Pars II, Liber IV\" del monaco e cronista, Orderico Vitale, signora di Ch\u00e2teau-du-Loir, figlia di Gervaso, signore di Ch\u00e2teau-du-Loir.\nBiografia.\nNel 1181, secondo il \"Gisleberti Chronicon Hanoniense\", Iolanda contrasse matrimonio (in realt\u00e0 era un impegno di matrimonio: un fidanzamento, dato che Iolanda aveva solo 6 anni) con il conte di Champagne, Enrico, figlio di Enrico I il Liberale, conte di Champagne, e di Maria di Francia, a sua volta figlia di Luigi VII di Francia ed Eleonora d'Aquitania, e nello stesso tempo, suo fratello, Baldovino, contraeva matrimonio (in realt\u00e0 anche questo era un impegno di matrimonio, dato che Maria aveva solo 7 anni: una conferma del fidanzamento stipulato nel 1179) con la sorella di Enrico, Maria.Il contratto di matrimonio fu rotto da Enrico II, nel 1187, quando stipul\u00f2 un nuovo fidanzamento con Ermesinda di Lussemburgo.\nNel 1193, Iolanda, il 1\u00ba luglio, a Soissons, contrasse matrimonio con il signore di Courtenay, conte di Nevers, d'Auxerre e di Tonnerre, Pietro II, come ci viene confermato anche dalla \"Chronica Albrici Monachi Trium Fontium a monacho novi monasterii hoiensis interpolata\", precisando che era sorella di Filippo, futuro marchese di Namur e di due futuri imperatori di Costantinopoli: Baldovino I ed Enrico, ed era zia materna del futuro re di Francia, Luigi VIII.Pietro II di Courtenay, ancora secondo la \"Chronica Albrici Monachi Trium Fontium a monacho novi monasterii hoiensis interpolata\" era figlio di Pietro (figlio del re di Francia, Luigi VI) e della moglie Elisabetta di Courtenay e, secondo la \"Ex Historia Episcoporum Autissiodorensium\" era vedovo di Agnese I contessa di Nevers, d'Auxerre e di Tonnerre, per cui Iolanda era la seconda moglie.\nNel 1212, dopo la morte di suo fratello, Filippo, Marchese di Namur, Iolanda gli succedette come marchesa di Namur, come ci viene confermato sia dalla \"Historia Walciodorensis Monasterii Continuata\", quando ricorda la morte del marchese Filippo, che dalla \"Chronica Albrici Monachi Trium Fontium a monacho novi monasterii hoiensis interpolata\" quando afferma che Pietro II di Courtenay, divenne marchese di Namur, per diritto matrimoniale.\nDopo la morte del fratello di Iolanda, Enrico di Fiandra, nel 1216, il trono dell'Impero latino di Costantinopoli rimase vacante sino a che Pietro di Courtenay fu eletto imperatore, come ci conferma la \"Ex Historia Episcoporum Autissiodorensium\", che ci conferma anche che Pietro e la moglie Iolanda furono incoronati a Roma da papa Onorio IIi, il 9 aprile 1217.Dopodich\u00e9, attraversato l'Adriatico, con navi veneziane, mentre Iolanda continu\u00f2 la navigazione sino a Costantinopoli, dove esercit\u00f2 la reggenza per conto del marito, Pietro, con un potente esercito di 5.500 uomini, combattendo contro il Despotato d'Epiro, mise l'assedio a Durazzo, che non si arrese; per cui abbandonato l'assedio, Pietro si diresse verso Costantinopoli, ma durante il tragitto, sulle montagne dell'Albania, venne sconfitto e catturato, dal despota, Teodoro I.\nSiccome non si conobbe mai il destino di Pietro, dopo la cattura (probabilmente fu ucciso), Iolanda, che dopo l'arrivo a Costantinopoli aveva dato alla luce il suo ultimogenito, Baldovino, dovette regnare come reggente, dato che il suo primogenito, Filippo, si rifiut\u00f2 di lasciare la Francia, per esercitare la reggenza per conto del padre. La nuova imperatrice si alle\u00f2 con i bulgari per combattere contro i vari stati bizantini e, per arginare l'avanzata dei Greci in Asia minore, sigl\u00f2 la pace con Teodoro I Lascaris dell'Impero di Nicea, dandogli in moglie sua figlia Maria.\nDopo circa due anni, nel (1219), per\u00f2, Iolanda mor\u00ec.Le successe il suo secondo figlio Roberto di Courtenay, poich\u00e9 il primogenito aveva rifiutato il trono. Siccome Roberto rimase in Francia fino al 1221 tecnicamente il trono rimase vacante fino a quel momento.\nFigli.\nA Pietro di Courtenay, Iolanda diede tredici figli:"}
{"id": "268277", "revid": "310967", "url": "https://it.wikipedia.org/wiki?curid=268277", "title": "Domenico Romeo", "text": "Fratello minore di Giovanni Andrea Romeo, crebbe in mezzo alle dolorose agitazioni che straziavano il suo paese, sviluppando amor patrio e avversione verso ogni forma di tirannide.\nSvolse una imponente opera al fine di risvegliare i liberali, sfiduciati e intimoriti dalle persecuzioni, in tutto il meridione d'Italia.\nA seguito del fallimento della spedizione dei fratelli Bandiera, decise di preparare una rivolta che partisse proprio dalla Calabria.\nOrganizz\u00f2 quindi il moto del settembre 1847, di cui \u00e8 considerato dagli storici come l'ideatore, il promotore e il capo indiscusso. Ord\u00ec una trama tra Calabria, Sicilia e Basilicata; la congiura coinvolse i veterani della Carboneria. Il 29 agosto Domenico Romeo lanci\u00f2 il proclama della rivolta, facendo sventolare il tricolore italiano sulla piazza di Santo Stefano in Aspromonte. Il 2 settembre, assieme al fratello Giannandrea Romeo, al nipote Pietro Aristeo Romeo e al cugino Stefano Romeo, alla testa di cinquecento seguaci, prese Reggio Calabria, istituendovi un governo provvisorio, presieduto dal canonico Paolo Pellicano.\nTuttavia, era mancata l'unit\u00e0 di intenti, e il segreto era stato tradito. A muoversi furono solo i Romeo: a Messina, addirittura, il comitato d'azione locale si scisse in due tronconi, e le teste pi\u00f9 calde e i patrioti pi\u00f9 facinorosi tentarono, di propria iniziativa, un'azione gi\u00e0 il 1\u00ba settembre: la rivolta era prontamente schiacciata. Mentre a Catanzaro non scoppi\u00f2 neppure. Le forze regie poterono quindi agevolmente concentrarsi su Reggio.\nLa repressione fu durissima: il 15 settembre, a seguito di un conflitto a fuoco, in contrada Cicciarello di Marrapp\u00e0, nei pressi di Pod\u00e0rgoni, Domenico Romeo fu assassinato e barbaramente decapitato dalle guardie urbane di Pedavoli (comune filo-borbonico), e la sua testa fu esposta nel cortile delle carceri di San Francesco a Reggio Calabria, per due giorni, quale monito per i tanti rivoltosi ivi detenuti. Secondo Carlo Pisacane un parente di Romeo venne obbligato a portarne la testa insanguinata da mostrare, come monito, agli abitanti di Seminara.\nScriver\u00e0 il nipote Pietro Aristeo, nel suo opuscolo \"Cenni biografici sopra Domenico Romeo\", che lo zio cadde inneggiando \"all'Italia\"."}
{"id": "268278", "revid": "7", "url": "https://it.wikipedia.org/wiki?curid=268278", "title": "Giovanni Andrea Romeo", "text": ""}
{"id": "268279", "revid": "838137", "url": "https://it.wikipedia.org/wiki?curid=268279", "title": "Romeo", "text": "Il termine Romeo pu\u00f2 avere vari significati:"}
{"id": "268281", "revid": "184755", "url": "https://it.wikipedia.org/wiki?curid=268281", "title": "Tommaso Landolfi", "text": "Anche se poco noto al grande pubblico, complice la lingua estremamente ricercata e barocca e la prosa caratterizzata da uno spiccato sperimentalismo per certi versi assimilabile alla poetica del Surrealismo, ma anche una sua certa distanza dalle tendenze letterarie italiane, sia prima, sia dopo la seconda guerra mondiale, \u00e8 considerato uno degli scrittori italiani di maggior rilievo del Novecento.\nI suoi racconti, secondo Arnaldo Bocelli, \"\"sono, propriamente, fantasie, composizioni, capricci in senso tra musicale e pittorico, nei quali l'estro, l'umore si accompagnano ad una strenua casistica e i motivi lirici nascono da una riflessione critica del reale, da un gusto formatosi all'incrocio di diverse letterature\".\nBiografia.\nTommaso Landolfi nacque a Pico, un paesino di campagna situato al secolo nell'allora provincia di Terra di Lavoro (confluito poi, nel 1927, nella neocostituita provincia di Frosinone), il 9 agosto del 1908, figlio di Pasquale Landolfi, un proprietario terriero appartenente ad una famiglia aristocratica, tra le pi\u00f9 antiche della zona e per lungo tempo fedele alla dinastia dei Borbone (Landolfi stesso amava definirsi un \"rappresentante genuino della gloriosa nobilt\u00e0 meridionale\"\"), e di Maria Gemma Nigro, detta \"Ida\". Era ateo.\nNel 1932 consegu\u00ed la laurea in Lingua e letteratura russa presso l'Universit\u00e0 degli Studi di Firenze, discutendo una tesi sulla poetessa Anna Andreevna Achmatova. Nel capoluogo toscano, collabora a diverse riviste letterarie, quali \"Letteratura\" e \"Campo di Marte\".\nNel 1937 pubblica la sua prima raccolta di racconti, precedentemente apparsi su riviste, \"Dialogo dei massimi sistemi\". Seguono altre prove narrative, tra il fantastico ed il grottesco, che caratterizzano la produzione del primo Landolfi, tra i quali spicca il breve romanzo gotico \"Racconto d'autunno\", del 1947. Evidente, gi\u00e0 dalle prime opere, il tema della vanit\u00e0 dell'agire umano, trattato con apparente e spesso divertita leggerezza, che pu\u00f2 per\u00f2 trasformarsi in disperazione e delirio romantico, quando si autocompiace nella propria ironica tristezza.\nSalvo brevi soggiorni all'estero, la vita di Landolfi si svolge per lo pi\u00f9 tra Roma, le case da gioco di San Remo e di Venezia e la tenuta di famiglia a Pico. Nonostante un'esistenza appartata e lontana dai salotti intellettuali e mondani, il suo lavoro \u00e8 riconosciuto da rinomati autori e critici quali Giorgio Bassani, Mario Soldati, Eugenio Montale, Carlo Bo ed Italo Calvino, che ne curer\u00e0 anche un'antologia nel 1982. Calvino, sull'atteggiamento di Landolfi, cos\u00ec ebbe a scrivere:\nIl demone del gioco, assieme ad altri motivi autobiografici, \u00e8 al centro delle sperimentali opere \"metadiaristiche\" \"LA BIERE DU PECHEUR\" (1953), \"Rien va\" (1963) e \"Des mois\" (1967). Nel 1975 vince il premio Strega con la raccolta di racconti \"A caso\".\n\u00c8 stato collaboratore fisso, tra il 1939 ed il 1941, del settimanale \"Oggi\" di Arrigo Benedetti. Pi\u00f9 tarde sono invece le collaborazioni con \"Il Mondo\" di Pannunzio ed il \"Corriere della Sera\".\nSi ammala di una lunga e dolorosa malattia, complice il clima rigido e umido di Pico, dal quale cerca sollievo nelle localit\u00e0 liguri di Sanremo e Rapallo. Nel marzo del 1978 \u00e8 gi\u00e0 al terzo ricovero, presso l'ospedale di Sanremo, per un ennesimo attacco di cuore, al quale segue la ricerca dell'isolamento e della solitudine. Ed \u00e8 proprio in solitudine, mentre la figlia \u00e8 assente per qualche ora, che \u00e8 colpito da un enfisema polmonare: si spegne a Ronciglione, in provincia di Viterbo, l'8 luglio del 1979.\nDal 1992 le maggiori opere, pubblicate in precedenza da Vallecchi ed altri editori, ed ormai fuori catalogo, vengono ripubblicate dalla casa editrice Adelphi a cura di Idolina Landolfi, figlia dell'autore. Nel 1996, sotto la presidenza di Idolina, nasce il \"Centro Studi Landolfiani\", che pubblica il bollettino \u00abDiario perpetuo\u00bb.\nLo stile.\nItalo Calvino, nella sua \"Postfazione\" all'antologia del 1982, indica una parentela letteraria tra le opere di Landolfi e quelle degli scrittori francesi Jules Am\u00e9d\u00e9e Barbey d'Aurevilly e Auguste de Villiers de L'Isle-Adam, mentre Carlo Bo ha pi\u00f9 volte dichiarato di come Landolfi sia, dopo D'Annunzio, il primo scrittore ad avere il dono di giocare con la lingua italiana e, di conseguenza, avere la capacit\u00e0 di manipolarla a proprio piacimento. La scrittrice Susan Sontag, in una sua retrospettiva critica sul profilo letterario dell'autore, collocava idealmente la sua opera tra quella di Jorge Luis Borges e quella di Karen Blixen, mentre altri hanno indicato dei parallelismi con autori quali Edgar Allan Poe e Nikolaj Vasil'evi\u010d Gogol'. \nCentrale \u00e8 nella sua opera la critica alle \"magnifiche sorti e progressive\" della moderna societ\u00e0 dei consumi ma, rispetto a quella degli scrittori impegnati, essa \u00e8 condotta da un punto di vista aristocratico e conservatore, riverberandosi altres\u00ec nel linguaggio, attraverso uno stile altamente barocco e sperimentale.\nLandolfi, infatti, nutre un sincero interesse per le possibilit\u00e0 della lingua, bench\u00e9 non sia uno scrittore d'avanguardia ma piuttosto un conservatore. Per esempio, nel racconto \"La passeggiata\", che alla persona dotata di un vocabolario medio pare un racconto astruso ed incomprensibile, Landolfi fa sfilare una serie di vocaboli arcaici, gergali o comunque desueti, ma tutti presenti nel dizionario. Una \"glossolalia\" la sua, come direbbe Giorgio Agamben, da leggere con una continua sorpresa, dizionario alla mano (il suo era uno Zingarelli, ma usava anche il Tommaseo-Bellini).\nL'inizio del racconto recita cos\u00ec:\nL'esempio in Landolfi non \u00e8 isolato, infatti questo stesso \"parlar per glosse\" lo si pu\u00f2 rintracciare, alle volte portato alle sue estreme conseguenze, in tantissimi altri componimenti suoi, come ad esempio nel racconto metaletterario \"Conferenza personalfilologicodrammatica con implicazioni\".\nLandolfi \u00e8 capace di dare leggerezza a fattarelli quotidiani ed illuminarli di nuova luce, anche solo con un vocabolo, come fa chiamando le omelette \"pesceduovo\".\nLandolfi ama anche inventare ed affronta problemi di linguistica, come nel caso della celebre poesia in una lingua da lui stesso creata, che inizia cos\u00ec:\nQuesta poesia, quasi una formula magica, si trova all'interno del racconto concettuale e tragicamente ironico \"Dialogo dei massimi sistemi\" (1937), che d\u00e0 il titolo all'omonima raccolta, incentrato sul paradossale dilemma linguistico di un idioma comprensibile solo al \"parlante\", ed al valore intrinseco, se esiste, di una poesia scritta in tale lingua.\nLa poesia viene scelta, nel 1994, per dare il titolo al \"Dizionario delle lingue immaginarie\" di Paolo Albani e Berlinghiero Buonarroti.\nArchivio.\nIl Fondo del Centro Studi Landolfiano \u00e8 stato donato alla Biblioteca Umanistica di Siena. Contiene il materiale raccolto dalla figlia Idolina, fra cui lavori critici su Landolfi e prime pubblicazioni di sue opere e traduzioni. Contiene inoltre la biblioteca personale di Idolina stessa e un ampio carteggio. La gran parte dei manoscritti di Landolfi sono ancora propriet\u00e0 privata del figlio e non pubblicamente consultabili.\nIl materiale archivistico e librario di Tommaso Landolfi, raccolto dal Centro studi, \u00e8 pervenuto in forma di donazione alla Biblioteca della Facolt\u00e0 di Lettere e Filosofia dell'Universit\u00e0 di Siena nel 2010, per volont\u00e0 della figlia Idolina. \u00c8 costituito da: Corrispondenza; Raccolte di materiale bibliografico, di giornali, riviste: due scatole conservano raccolte di riviste, prevalentemente letterarie; Il resto del materiale conservato \u00e8 composto da ritagli o fotocopie di articoli di giornale relativi allo stesso Landolfi; carte sciolte; sei taccuini manoscritti; una cartellina con contratti e iniziative cinematografiche e teatrali; una cartella con articoli sull'opera di Landolfi, divisi per autori. Inoltre la sua Biblioteca di circa 440 libri."}
{"id": "268283", "revid": "125756133", "url": "https://it.wikipedia.org/wiki?curid=268283", "title": "Inghiottitoio", "text": "Un inghiottitoio, in geologia, \u00e8 il punto su una superficie carsica dove l'acqua penetra o sprofonda nel sottosuolo.\nDescrizione.\nSolitamente si fa distinzione tra due tipi di inghiottitoio.\nIn un primo tipo, si tratta di una variazione nella consistenza del suolo nell'alveo di un corso d'acqua. Se un torrente o un fiume che scorre su terreno roccioso o argilloso (impermeabile) passa improvvisamente su terreni ghiaiosi o marnosi, per cui permeabili, l'acqua sembra scomparire, cio\u00e8 si disperde nel sottosuolo. Il punto dove l'acqua si inabissa, solitamente dopo una cascatella che indica appunto la fine dello strato roccioso, viene detto inghiottitoio. A lungo andare quest'acqua si scava veri e propri condotti sotterranei che permettono al fiume di continuare il percorso attraverso grotte ed ulteriori inghiottitoi fino a sbucare nuovamente all'aperto come risorgiva carsica.\nQuesti inghiottitoi sono delle vere saracinesche naturali tra la superficie ed il sottosuolo carsico, in quanto servono a regolamentare il flusso che penetra negli strati inferiori. In caso di pioggia abbondante, infatti, il corso d'acqua si ingrossa, ma non riesce a penetrare lo strato permeabile con la stessa velocit\u00e0 con cui cresce il livello dell'acqua. Ecco perch\u00e9 in questi casi sopra l'inghiottitoio il terreno si allaga fino a formare dei laghi \u201ca scomparsa\u201d, mentre il flusso sotterraneo non cambia molto in volume. Inoltre, penetrando dalla superficie verso il sottosuolo, l'acqua infiltra nel terreno delle particelle pi\u00f9 o meno grandi di sabbia, detriti e depositi organici che possono allargare ed approfondire lo strato permeabile. \u00c8 comprensibile perci\u00f2 che proprio la composizione e l'omogeneit\u00e0 dello strato marnoso sia determinante per la quantit\u00e0 e l'impetuosit\u00e0 dell'acqua di un fiume sotterraneo.\nUn secondo tipo di inghiottitoio \u00e8 invece costituito da un buco nel terreno nel quale si riversa l'acqua accumulatasi sulla superficie. Stiamo parlando del \"polje\" carsico, una grande vallata chiusa, dove lo strato superficiale del terreno \u00e8 pi\u00f9 o meno poroso, mentre in profondit\u00e0 esiste una base impermeabile. Nelle stagioni piovose il corso d'acqua che di norma scorre attraverso il \"polje\", si ingrossa fino a debordare. L'acqua in eccesso si riversa negli inghiottitoi e va a raggiungere il fondo impermeabile della vallata. Se s'immagina la vallata come una grande ciotola contenente sabbia, si pu\u00f2 capire che l'acqua viene \u201cinghiottita\u201d e va a fondo. Certo che quando il livello dell'acqua cresce a dismisura, la ciotola si riempie comunque - la vallata si allaga completamente e diventa un lago.\nEsiste una variante di questo inghiottitoio che si chiama, con vocabolo spagnolo, \"estavela\" e che \u00e8 interessante perch\u00e9 alle volte l'acqua vi si riversa, altre volte invece ne sgorga. \u00c8 un fenomeno che si pu\u00f2 spiegare con la teoria dei vasi comunicanti, in quanto tutto il terreno carsico \u00e8 praticamente cavo e comunicante, molto spesso attraverso veri e propri sifoni. Di conseguenza, quando il livello generale dell'acqua nel terreno \u00e8 sotto l\u2019\"estavela\", l'acqua di superficie vi defluisce; quando tale livello viene a trovarsi sopra l\u2019\"estavela\", l'acqua sotterranea ne viene espulsa. Presso i Monti Lepini ed Ausoni sono presenti i termini dialettali Ouso, o Catouso, o Catauso, ad indicare gli inghiottitoi, dal PIE \"*ous\" col significato di \"bocca\", attraverso il latino \"os, oris\" o analoga voce osco-umbra."}
{"id": "268284", "revid": "465096", "url": "https://it.wikipedia.org/wiki?curid=268284", "title": "Grava", "text": ""}
{"id": "268286", "revid": "339392", "url": "https://it.wikipedia.org/wiki?curid=268286", "title": "Female Vampire", "text": ""}
{"id": "268293", "revid": "113157144", "url": "https://it.wikipedia.org/wiki?curid=268293", "title": "Moderatore (Internet)", "text": "Il moderatore (spesso abbreviato in Mod) \u00e8 una figura presente in molte comunit\u00e0 virtuali di Internet, principalmente forum di discussione e chatroom. \nQuesta carica \u00e8 conferita a determinati utenti dall'amministratore, in base a degli standard che in genere sono l'affidabilit\u00e0, la seriet\u00e0 e la competenza. \nIl compito principale del moderatore \u00e8 quello di vigilare sul rispetto del regolamento della comunit\u00e0 e, qualora fosse necessario, di smorzare i toni fra gli utenti.\nNei forum, a parte rari casi, un moderatore pu\u00f2 essere assegnato a una o pi\u00f9 sezioni (o \"stanze\"), in base alle competenze.\nIl moderatore pu\u00f2 essere un dipendente se il forum \u00e8 un servizio (anche interno) di un'azienda; tuttavia pi\u00f9 frequenti sono i forum i cui moderatori non sono dipendenti n\u00e9 vengono pagati per i propri servizi resi alla comunit\u00e0, non hanno obbligo di frequenza o partecipazione alla vita comunitaria, e tuttalpi\u00f9 in caso di scarsa partecipazione \u00e8 molto facile che siano declassati a semplici utenti.\nDi solito \u00e8 possibile trovare anche la figura del moderatore globale (abbreviato in GMod), che tendenzialmente si differenzia dal moderatore per il fatto di poter intervenire in tutte le sezioni di un forum. Si pu\u00f2 anche trovare il supermoderatore (abbreviato in SMod o SuperMod) il quale \u00e8 generalmente pi\u00f9 esperto dei semplici moderatori e gestisce ed organizza questi ultimi. Normalmente questa figura coincide con quella di amministratore.\nNei forum.\nPer assolvere il suo compito, un moderatore generalmente pu\u00f2:\nInoltre \u00e8 uso comune dedicare una sezione privata per le discussioni tra moderatori."}
{"id": "268295", "revid": "6923", "url": "https://it.wikipedia.org/wiki?curid=268295", "title": "Honda sky", "text": ""}
{"id": "268297", "revid": "729019", "url": "https://it.wikipedia.org/wiki?curid=268297", "title": "Autostrada A13 (Italia)", "text": "L'autostrada A13 collega Bologna a Padova passando per Ferrara e Rovigo. \u00c8 lunga 116,7\u00a0km.\nNelle vicinanze dei due estremi del percorso autostradale si trovano due tra i pi\u00f9 grandi interporti italiani, quelli di Bologna e di Padova. Sono obbligatorie le dotazioni invernali dal 15 novembre al 15 aprile su tutta la tratta.\nStoria.\nIl primo tratto dell\u02beautostrada, da Bologna a Ferrara Sud, venne aperto al traffico il 22 dicembre 1966.\nIl 10 agosto 1968 venne aperto il tronco da Ferrara Sud a Ferrara Nord. Il 7 agosto dell'anno successivo segu\u00ec il tratto da Boara a Padova.\n\u00c8 stata inoltre la prima autostrada su cui \u00e8 stata sperimentata la segnaletica antinebbia.\nUn suo prolungamento da Padova a Treviso, e successivamente verso Tarvisio, fu ipotizzato gi\u00e0 nel 1964 ma non ebbe seguito.\n\u00c8 prevista, con il D.M. \"Italia Veloce\", la costruzione della terza corsia nella tratta Padova Sud - Monselice Sud (casello di nuova costruzione).\nL'autostrada oggi.\nIl tragitto ha origine dalla tangenziale del capoluogo emiliano, che unisce anche le autostrade A1 (Milano-Napoli) e A14 (Bologna-Taranto), mentre ha termine a Padova con l'intersezione con l'autostrada A4 (Torino-Trieste).\nIl suo percorso si snoda tutto nella pianura padana e attraversa due regioni, l'Emilia-Romagna e il Veneto. Le uniche alture nelle vicinanze sono quelle rappresentate dai colli Euganei, famosa zona termale con al centro Abano Terme. Proprio per le caratteristiche morfologiche del terreno attraversato, nella stagione invernale \u00e8 spesso invasa dalla nebbia che determina una visibilit\u00e0 molto scarsa.\nLa gestione \u00e8 di competenza della societ\u00e0 \"Autostrade per l'Italia\".\nAll'altezza di Ferrara Sud \u00e8 presente uno svincolo autostradale per Porto Garibaldi, sul mare Adriatico, che nel primo tratto tra il casello Ferrara Sud e l'incrocio con la Strada Statale 16 \u00e8 competenza di \"Autostrade per l'Italia\", e tra quest'incrocio e la SS 309 \"Romea\" competenza ANAS. Attualmente il cosiddetto Raccordo autostradale 8 fino a Porto Garibaldi \u00e8 equipollente a una superstrada senza pedaggio, \nTutor.\nQuesta autostrada \u00e8 stata scelta, unitamente alla A4 e alla A14, per testare i nuovi dispositivi di misurazione della velocit\u00e0 media (Tutor) in funzione dalla fine del 2005. Il primo \"portale\", in direzione Bologna, \u00e8 situato poco prima dell'uscita per Occhiobello, il secondo, che calcola la velocit\u00e0 media rispetto al primo, \u00e8 situato poco prima dell'uscita Ferrara Nord.\nA13 Diramazione Padova sud.\nLa diramazione per Padova sud congiunge l'autostrada A13, a sud di Padova, con la tangenziale omonima. Il tracciato della struttura \u00e8 pianeggiante, con due corsie per senso di marcia.\nInizialmente la diramazione costituiva la tratta terminale dell'A13. Quando fu costruito il tratto che porta all'A4 lo svincolo fu costruito in modo incompleto: non era possibile raggiungere la diramazione provenendo dall'A13 in direzione Bologna n\u00e9 raggiungere l'A13 in direzione A4 provenendo dalla diramazione. Nel 2013 sono stati aperti i cantieri per completare lo svincolo con le rampe mancanti; i lavori si sono conclusi ad aprile 2017: il nuovo raccordo \u00e8 stato aperto al traffico il 20 settembre 2017.\nA13 Diramazione per Ferrara.\nLa \"diramazione per Ferrara\" \u00e8 lunga 6,3\u00a0km e ha origine dallo svincolo di Ferrara Sud dell'A13. Prosegue, verso Porto Garibaldi, senza soluzione di continuit\u00e0 come raccordo autostradale 8 per altri 49\u00a0km.\nVenne aperta al traffico il 22 dicembre 1966.\nQuesta diramazione \u00e8 classificata internamente ad Autostrade per l'Italia come \"D23\".\nEsiste un progetto per un prolungamento in direzione ovest fino al casello di Rolo-Reggiolo sulla autostrada A22, tramite la realizzazione dell'Autostrada regionale Cispadana."}
{"id": "268298", "revid": "125087553", "url": "https://it.wikipedia.org/wiki?curid=268298", "title": "Autostrada A15 (Italia)", "text": "L'autostrada A15 Autocamionale della Cisa \u00e8 un'autostrada italiana che attraversa la bassa valle del Taro e la Lunigiana, superando l'appennino tosco-emiliano presso il passo della Cisa.\nInizia dall'autostrada A1 in prossimit\u00e0 di Parma e termina allacciandosi sull'A12 presso La Spezia, mettendo cos\u00ec in diretta comunicazione la pianura padana a nord con la riviera ligure e la Versilia a sud. Gestita interamente da Societ\u00e0 Autostrada Ligure Toscana, fino al 1\u00ba novembre 2017 la gestione \u00e8 stata quasi interamente a carico dell'Autocamionale della Cisa S.p.A., poi incorporata nella SALT stessa, e il suo intero percorso coincide con la strada europea E33.\nStoria.\nIl primo progetto per questa autostrada \u00e8 degli anni cinquanta con l'intento di fornire un itinerario alternativo per collegare la Pianura padana con la costiera tirrenica. Per la sua costruzione dovettero essere approntati numerosi viadotti e gallerie per poter raggiungere l'altitudine massima di 745 m s.l.m., a cui si arriva presso l'imbocco della galleria di valico. La sua struttura, a due carreggiate, \u00e8 in ogni caso molto curvilinea e di conseguenza molto impegnativa per la guida e per i mezzi; per molti anni \u00e8 stata uno dei percorsi utilizzati come test per i veicoli pesanti. L'apertura al traffico avvenne il 24 maggio 1975.\nL'autostrada.\nL'autostrada ha origine dall'autostrada A1, nei pressi di Parma. Dopo l'uscita di Parma Ovest il percorso si inerpica lungo la valle del Taro con le uscite di Fornovo di Taro, Borgo Val di Taro e Berceto, tutte situate in territorio emiliano. Successivamente, dopo la galleria di valico, l'autostrada prosegue in territorio toscano, in cui si incontrano le uscite di Pontremoli e Aulla. Infine il percorso fa il suo ingresso in Liguria dove, dopo un brevissimo tratto, \u00e8 situato l'innesto con l'autostrada A12 presso la piana di Santo Stefano di Magra, a pochi chilometri dalla Spezia.\nCon un costo di 11,3 centesimi di euro per ogni chilometro percorso al 2013 era la terza autostrada dal pedaggio pi\u00f9 costoso d'Italia; ci\u00f2 \u00e8 principalmente dovuto alla complessit\u00e0 costruttiva del tracciato il quale, dovendo attraversare profonde gole e rilievi tipici dell'impervio Appennino Tosco-Emiliano, \u00e8 realizzato principalmente su viadotti e attraverso gallerie. Ci\u00f2 fa s\u00ec che la manutenzione ordinaria e straordinaria sia necessariamente frequente e costosa.\nLe stazioni di servizio e le aree di sosta presenti sono cinque.\nDiramazione per Santo Stefano di Magra.\nDal punto di incrocio con la A12 (al km 100,7), in direzione La Spezia, l'A15 era sin dall'inizio di competenza della societ\u00e0 \"SALT S.p.A.\" In direzione La Spezia al km 101,9 l'A15 si dirama (tramite una interconnessione a quadrifoglio): da un lato prosegue (come diramazione) per 1,2\u00a0km verso la cittadina di Santo Stefano di Magra dall'altro lato prosegue (come A15) fino a La Spezia. La tratta classificata come autostrada termina in corrispondenza dello svincolo per la Zona Industriale, a 0,2 km da Santo Stefano di Magra, pertanto la lunghezza effettiva dell'autostrada \u00e8 di 1,0 km.\nRaccordo La Spezia-Lerici.\nIl raccordo La Spezia-Lerici, nonostante sia a carreggiata unica con due sole corsie di marcia totali, presenta i segnali di inizio e fine autostrada e la segnaletica ha colore verde. Questo raccordo \u00e8 anche classificato come \"R19\" secondo la numerazione interna ed \u00e8 lungo 3,7\u00a0km. La diramazione \u00e8 gestita dalla \"SALT S.p.A., \"come appare indicato nei segnali di inizio autostrada.\nLavori e progetti.\nUno dei progetti allo studio \u00e8 quello di prolungare questo percorso autostradale verso Nord ed Est, attraverso Fontevivo, Martignana di Po e Reggiolo-Rolo sulla A22 Modena-Brennero, per poi proseguire verso est con l'Autostrada regionale Cispadana verso Ferrara sud sulla A13 Bologna-Padova.\nIl primo segmento di questo nuovo tracciato, dallo svincolo dell'A1 presso Parma a Trecasali, di 9,5 km, \u00e8 in costruzione dal settembre 2016 con l'apertura prevista per il 2022 che successivamente si innester\u00e0 con l'A22 a Reggiolo-Rolo dove \u00e8 altres\u00ec prevista la costruzione dell'autostrada Cispadana che arriver\u00e0 fino a Ferrara sud sulla A13.\nNel tempo si sono susseguiti interventi volti per rendere pi\u00f9 lineare il tracciato e metterlo al sicuro dai movimenti franosi, grazie alla costruzione di nuovi viadotti e gallerie, come avvenuto fra il 2003 e il 2009 per il tratto di Roccaprebalza. Un imponente viadotto a due piani \u00e8 stato privato del piano superiore e affiancato da un nuovo viadotto pi\u00f9 rettilineo. .\nMonumenti.\nNei pressi del km 9 \u00e8 situato un curioso monumento di \"benvenuto\" con tanti elementi a forma di \"C\", , posto nell'ampia area spartitraffico tra le due carreggiate. Il monumento \u00e8 rivolto verso gli automobilisti provenienti dalla A1."}
{"id": "268299", "revid": "149485", "url": "https://it.wikipedia.org/wiki?curid=268299", "title": "Vice Presidente degli Stati Uniti", "text": ""}
{"id": "268300", "revid": "125777560", "url": "https://it.wikipedia.org/wiki?curid=268300", "title": "Autostrada A11 (Italia)", "text": "L'autostrada A11, nota anche come Firenze-Mare, \u00e8 cronologicamente la nona autostrada italiana, costruita durante il ventennio fascista dopo l'autostrada dei laghi Milano-Varese del 1924 (oggi A8), l'autostrada dei laghi Lainate-Como del giugno 1925 (oggi A9), il raccordo Gallarate-Sesto Calende del settembre 1925 (oggi A8/A26), l'autostrada Milano-Bergamo del 1927 (oggi tratta dell'A4), la Roma-Lido di Ostia del 1928 (oggi declassificata a Strada Statale n. 8), la Napoli-Pompei del 1929 (tratta A3), la Bergamo-Brescia del 1931 (tratta A4) e la Torino-Milano del 1932 (tratta A4). \u00c8 gestita da Autostrade per l'Italia. L'arteria \u00e8 la pi\u00f9 trafficata della Toscana e collega Firenze al litorale tirrenico centro settentrionale, attraversando la pianura dell'Arno, la densamente popolata e industrializzata piana di Prato e Pistoia, la Valdinievole e la piana di Lucca. \u00c8 lunga 81,2\u00a0km fino a Pisa. Una diramazione di 18\u00a0km, la cosiddetta bretella, costruita negli anni 1970, si innesta a Lucca e arriva a Viareggio, agevolando il collegamento con l'autostrada A12 in direzione Genova.\nNella numerazione delle strade europee la A11 \u00e8 la E76.\nStoria.\nFu realizzata negli anni dal 1928 al 1932 per iniziativa dell\"'EAT\" (Ente per le Attivit\u00e0 Toscane), che aveva l'appoggio del Sottosegretario alle Comunicazioni Alessandro Martelli, del federale di Lucca Carlo Scorza e di Alessandro Pavolini, allora segretario della federazione provinciale del PNF di Firenze.\nScopo della nuova arteria autostradale era, oltre a migliorare la rete viaria regionale, quello di creare un collegamento turistico veloce tra Firenze, Montecatini Terme (allora localit\u00e0 molto in voga) e la costa della Versilia. La progettazione del tracciato fu opera di tre \"luminari\" del tempo, ossia gli ingegneri \"Bartolini\" del Genio Civile di Firenze; \"Frosali\", capo dell'ufficio tecnico della Provincia di Firenze e \"Marrucchi\".\nLa nuova autostrada fu costruita dalla societ\u00e0 \"Le autostrade toscane\" e i lavori furono effettuati dalle ditte degli imprenditori Saverio Parisi e Piero Puricelli (quest'ultimo tra gli ideatori della Milano-Laghi). La realizzazione, sebbene effettuata in tempi veloci per l'epoca, vide per\u00f2 anche alcuni fatti di malcostume e qualche scontro con i proprietari dei terreni tagliati dalla nuova arteria: in alcuni casi, qualche possidente particolarmente potente riusc\u00ec persino a fare modificare il progetto originale per tutelare i propri interessi.\nNon mancarono proteste da parte della popolazione locale: a Prato si disse che l'autostrada avrebbe impedito lo sviluppo a sud della citt\u00e0 e che avrebbe sottratto terre fertili alle attivit\u00e0 agricole, utili in piena \"battaglia del grano\" mentre l'autostrada sarebbe stata a vantaggio solo dei ricchi che andavano in ferie a Viareggio o a Forte dei Marmi.\nIl costo della Firenze-Mare fu di 120 milioni di lire dell'epoca, quasi tutto a carico degli enti locali e di alcuni privati: lo Stato assicur\u00f2 poi solo una cifra modesta per i lavori di manutenzione, che ricadevano sempre sugli enti locali (anche quelli senza casello) attraversati dall'autostrada.\nL'inaugurazione \"ufficiale\" si ebbe il 5 agosto 1933 con l'apertura dell'ultimo tratto tra Lucca e Migliarino Pisano; l'autostrada allora era a una sola carreggiata di otto metri di larghezza (il raddoppio avverr\u00e0 tra il 1961 e il 1962) e collegava Firenze con Migliarino Pisano, seguendo l'attuale tracciato, con due eccezioni.\nUna \u00e8 il tratto nel comune di Prato tra il ponte sul Bisenzio e quello sul Calice: nel 1961 in occasione del raddoppio, furono infatti ascoltate le osservazioni dell'amministrazione comunale pratese, che rinnov\u00f2 le lamentele del periodo fascista che accusavano l'autostrada di impedire l'espansione della citt\u00e0 laniera a sud (allora in pieno boom economico e demografico) e fu realizzato un nuovo percorso pi\u00f9 a mezzogiorno, in aree ancora a conduzione agricola e lontane dall'abitato. Il vecchio tracciato \u00e8 oggi il \"Viale Leonardo da Vinci\", noto anche come \"la declassata\", che parte dal confine comunale con Campi Bisenzio e termina a quello con Agliana.\nL'altra eccezione \u00e8 un tratto nei pressi di Ripafratta, tra Lucca e Migliarino Pisano: sempre in occasione del raddoppio nel 1962 il vecchio ponte sul Serchio e circa 1\u00a0km di strada prima e dopo di esso sono stati chiusi al traffico e mai pi\u00f9 riaperti, e sostituiti da un nuovo percorso, comprendente un nuovo ponte, a poca distanza, a nord-ovest di quello originale. Il 2 agosto 2020, il ponte del vecchio tracciato insistente sulla ferrovia Lucca-Pisa e sulla SS 12 \u00e8 stato fatto brillare.\nAl momento dell'apertura, la Firenze-Mare annoverava i caselli di Firenze (la rampa di accesso era l'attuale Viale Luigi Gori e il casotto del pedaggio era esattamente all'altezza dell'aeroporto), Prato, Pistoia, Monsummano Terme (poi soppresso), Montecatini Terme, Chiesina Uzzanese, Altopascio, Lucca e Migliarino, dove l'autostrada si connetteva alla statale Aurelia.\nNonostante le pompose aspettative dei promotori, l'autostrada ebbe all'inizio un debutto molto difficile: il progetto era indubbiamente valido e intelligente, ma forse un po' troppo avanti con i tempi, data ancora la debole motorizzazione dell'Italia e il relativamente scarso movimento turistico degli italiani, salvo le fasce sociali medio-alte. A ci\u00f2 si aggiungevano i prezzi dei pedaggi, non propriamente economici: una vettura di media potenza, per percorrere il tratto Firenze-Migliarino sola andata, pagava un pedaggio di 78 lire. I bilanci della societ\u00e0 che gestiva l'autostrada conobbero pertanto all'inizio periodi bui e fu necessario un intervento del Duce in persona per evitare peggiori conseguenze amministrative e gestionali, dati anche i nomi degli illustri notabili fascisti legati alla via di comunicazione. Nel 1939, ultimo anno di pace e che vide il massimo afflusso di mezzi, la Firenze-Mare fu percorsa mediamente da soli 1145 mezzi giornalieri, ovviamente con forti oscillazioni tra i mesi invernali e quelli estivi.\nNonostante questo si pu\u00f2 oggi affermare che l'Autostrada Firenze - Mare fu opera altamente innovativa; essa fu la prima e per ora l'unica grande infrastruttura regionale realizzata collegando gli sviluppati bacini posti a Sud dell'Appennino (direttrice Firenze - Prato - Pistoia - Montecatini - Lucca - Pisa o Lucca - Viareggio). Durante l'epoca granducale infatti, in considerazione del fatto che Lucca non faceva parte della Toscana, la direttrice principale era quella Firenze - Empoli - Pontedera - Pisa - Livorno. Ancor oggi la principale linea ferroviaria passa per il Valdarno. Dopo la seconda guerra mondiale questa autostrada consent\u00ec il grande sviluppo del turismo in Versilia.\nBretella A11/A12.\nIl raccordo A11/A12 \u00e8 un breve tratto autostradale di 18 chilometri, aperto al traffico nel 1973, che permette un pi\u00f9 rapido percorso nella direttrice fra Firenze e Genova. Nel 2007 \u00e8 stato inaugurato il nuovo assetto dell'intersezione tra la bretella e l'autostrada A12, eliminando le barriere di Lucca Ovest e Viareggio; in questo modo \u00e8 possibile percorrere le autostrade senza fermarsi.\nTale tratto \u00e8 gestito dalla Societ\u00e0 Autostrada Ligure Toscana del gruppo ASTM.\nProgetti futuri.\nTerza Corsia.\nDa tempo \u00e8 aperto il confronto sia tra i vertici di Autostrade per l'Italia (concessionario) sia da parte degli enti locali interessati (comuni, Citt\u00e0 Metropolitana, province di Prato e Pistoia e Regione Toscana) per la realizzazione di una terza corsia per senso di marcia dall'inizio dell'autostrada a Firenze Peretola fino al casello autostradale di Pistoia, passando quindi per l'uscita di Sesto Fiorentino (nel tratto aperto di Firenze), l'innesto A11/A1 di Firenze Nord e i caselli di Prato Est e Prato Ovest.\nCasello di Campi Bisenzio.\nPi\u00f9 volte \u00e8 stata lanciata la proposta di realizzare nel tratto compreso fra l'innesto con l'A1 di Firenze Nord e Prato Est un nuovo casello autostradale nel comune di Campi Bisenzio.\nCuriosit\u00e0.\nL'autostrada A11, inizialmente a una carreggiata, fu predisposta per attraversare nei pressi della citt\u00e0 di Lucca l'opera ottocentesca dell'Acquedotto Nottolini. Per questa operazione fu rimossa una colonna modificando la struttura di una arcata per mantenere la funzionalit\u00e0 del trasporto dell'acqua. Quando furono realizzate le opere di ampliamento della carreggiata negli anni sessanta, furono abbattute altre cinque arcate, tagliando in modo definitivo l'acquedotto che a oggi \u00e8 ancora interrotto.\nAvvenimenti storici.\nIl 15 giugno 1935 Tazio Nuvolari tenta di battere (nel tratto del rettilineo di 8\u00a0km presso Altopascio), due primati mondiali di velocit\u00e0 utilizzando l'Alfa Romeo 16C Bimotore, creata da Enzo Ferrari per resistere alle competitive Mercedes e Auto Union.\nLa giornata scelta per il tentativo \u00e8 poco felice poich\u00e9 tira un forte vento, Nuvolari per\u00f2 prova ugualmente e parte. Mentre la macchina viaggia a circa 320\u00a0km/h, viene investita lateralmente da una forte raffica di vento che causa una brusca sbandata di oltre 200 metri. Il mantovano riesce comunque con freddezza a controllare l'auto dimostrando sensibilit\u00e0 al volante nonostante l'auto pesasse 1300\u00a0kg e fosse gi\u00e0 molto difficile da controllare a 150\u00a0km/h.\nA dispetto dell'imprevisto Tazio prosegue, neutralizzando un'altra analoga sbandata poco dopo e stabilisce due primati: percorre in 11 secondi il chilometro lanciato alla media di 321,420\u00a0km/h e in 17 secondi il miglio lanciato con media di 323,125\u00a0km/h (con una punta, nell'ultimo tratto percorso, di oltre 360\u00a0km/h). \"Non avevo mai affrontato un pericolo cos\u00ec tremendo, nemmeno il giorno in cui presi fuoco a Pau\" dichiarer\u00e0 anni dopo ricordando l'episodio."}
{"id": "268301", "revid": "1982", "url": "https://it.wikipedia.org/wiki?curid=268301", "title": "Isola Palmarola", "text": ""}
{"id": "268302", "revid": "1982", "url": "https://it.wikipedia.org/wiki?curid=268302", "title": "Isola di Palmarola", "text": ""}
{"id": "268304", "revid": "339392", "url": "https://it.wikipedia.org/wiki?curid=268304", "title": "Matteo da Lecce", "text": ""}
{"id": "268309", "revid": "1226", "url": "https://it.wikipedia.org/wiki?curid=268309", "title": "Astronave generazionale", "text": ""}
{"id": "268312", "revid": "125073097", "url": "https://it.wikipedia.org/wiki?curid=268312", "title": "Nazionale di calcio dell'Irlanda", "text": "La nazionale di calcio della Repubblica d'Irlanda (; ) \u00e8 la rappresentativa calcistica della Repubblica d'Irlanda ed \u00e8 sotto la giurisdizione della Football Association of Ireland; non va confusa con la nazionale nordirlandese o con la nazionale gestita dall'IFA, che competeva in campo internazionale prima della guerra d'indipendenza irlandese conclusasi nel 1921.\nPur avendo partecipato a varie manifestazioni di primo livello, la squadra non ha mai raggiunto alcun traguardo iridato o europeo; finora ha partecipato a tre edizioni del campionato del mondo (1990, 1994, 2002), dove ha raggiunto come miglior risultato i quarti di finale a , e a tre edizioni del campionato europeo, nel 1988, dove usc\u00ec al primo turno a causa del terzo posto nel gruppo B alle spalle di URSS e Paesi Bassi (poi finaliste del torneo), nel 2012 e nel 2016, dove la squadra raggiunse gli ottavi di finale e fu eliminata dalla Francia padrona di casa, poi finalista perdente del torneo. L'Irlanda \u00e8 tutt'oggi l'unica squadra ad aver superato il primo turno in tutte le edizioni del campionato mondiale di calcio alle quali ha partecipato tra le squadre che ne hanno giocate pi\u00f9 di una.\nL'Irlanda ha ottenuto il miglior piazzamento nella classifica mondiale della FIFA ad agosto 1993 raggiungendo il 6\u00ba posto, mentre la posizione peggiore nel ranking \u00e8 il 70\u00ba posto di giugno 2014. Occupa il 47\u00ba posto della graduatoria.\nStoria.\nLo Stato Libero d'Irlanda e gli esordi.\nDal 1882 al 1924 l'intera isola d'Irlanda fu rappresentata dalla nazionale organizzata dalla Irish Football Association (IFA), che sarebbe poi divenuta la federazione nordirlandese, con sede a Belfast. Nel 1920 l'isola fu politicamente divisa tra Irlanda del Nord e Stato Libero d'Irlanda (l'ultimo sarebbe divenuto poi \u00c9ire o Irlanda dopo l'adozione della Costituzione irlandese del 1937, seguita dalla proclamazione della Repubblica del 1949). A seguito delle conseguenze politiche della Guerra d'indipendenza irlandese cos\u00ec come dai dissidi sorti all'interno dell'IFA, alcuni membri della federazione originaria si spostarono a Dublino fondando un'altra organizzazione che venne chiamata \"Football Association of the Irish Free State\" (FAIFS) e che cominci\u00f2 a organizzare un proprio campionato e una sua rappresentativa nazionale.\nNel 1923 la FAIFS fu riconosciuta dalla FIFA come federazione nazionale dello Stato Libero d'Irlanda L'esordio internazionale avvenne alle Olimpiadi di Parigi del 1924, dove il 28 maggio lo Stato Libero d'Irlanda affront\u00f2 la Bulgaria allo Stade Olympique, vincendo 1\u20130. La prima rete della storia irlandese fu segnata dall'attaccante Paddy Duncan. La vittoria assicur\u00f2 il passaggio del turno ai quarti di finale, dove gli irlandesi persero con una squadra che sarebbe diventata una sorta di nemesi storica, i Paesi Bassi.\nL'esordio casalingo della nazionale dello Stato Libero d'Irlanda avvenne il 14 giugno 1924, contro gli Stati Uniti che avevano organizzato un breve tour europeo dopo aver giocato alle olimpiadi estive. Anche questo esordio fu bagnato con un successo, con Ed Brookes protagonista di una tripletta nella vittoria per 3\u20131 al Dalymount Park.\nLo Stato Libero d'Irlanda non gioc\u00f2 altre partite sino al 21 marzo 1926, una gara fuori casa contro l'Italia persa 3-0. Negli anni successivi lo status della competizione calcistica dei precedenti giochi olimpici fu riconsiderata e di fatto questo match viene spesso considerato come la vera prima partita ufficiale della selezione irlandese. Il 25 febbraio 1934, lo Stato Libero d'Irlanda debutt\u00f2 nella Coppa del Mondo FIFA, pareggiando 4\u20134 col Belgio at Dalymount Park nelle qualificazioni. Paddy Moore segn\u00f2 tutte le marcature, divenendo il primo ed unico giocatore a segnare quattro reti in una qualificazione a un mondiale.\nDalla proclamazione della Repubblica al 1958.\nDal 1936, la FAI adott\u00f2 finalmente la denominazione \"Football Association of Ireland\" riferendosi come \"\u00c9ire\" o \"Irlanda\". Ne consegu\u00ec un periodo di enorme caos dato che c'erano due selezioni irlandesi attive e gestite da due Associazioni in conflitto tra loro. Entrambe le organizzazioni, sia la IFA con sede a Belfast sia la FAI con sede a Dublino rivendicavano la loro giurisdizione su tutta l'isola d'Irlanda considerandosi in diritto di selezionare giocatori provenienti da tutte e 32 le contee. Vi erano almeno 38 \"dual internationals\" selezionati per rappresentare entrambe le squadre. Sostanzialmente la maggioranza erano giocatori della Repubblica a rispondere alla chiamata dell'IFA, mentre erano assai pochi a \"oltrepassare il confine\" in senso opposto.\nNel 1949 una vittoria per 2-0 sulla rivale Inghilterra al Goodison Park, registrata come la prima sconfitta patita dagli inglesi in casa contro una squadra non considerata \"Home Country\", sembr\u00f2 promettere rapidi miglioramenti che invece non si registrarono.\nLa FIFA fu costretta a intervenire quando entrambe le squadre si trovarono a partecipare alle qualifiche alla Coppa del Mondo del 1950, prima volta in assoluto. Quattro giocatori \u2013 Tom Aherne, Reg Ryan, Davy Walsh, Con Martin \u2013 giocavano infatti indistintamente per entrambe le selezioni nello stesso torneo. Tutti e quattro i giocatori coinvolti erano nati originariamente nello Stato Libero d'Irlanda e avevano esordito per la FAI prima di rappresentare anche la nazionale IFA. La situazione aveva evidentemente allarmato la FAI che si era rivolta alla FIFA in modo che bloccasse la IFA nel selezionare giocatori provenienti dalla propria area di competenza e soprattutto evitare che facessero pressione tramite i club di appartenenza. La FIFA in maniera molto pratica stabil\u00ec che ogni federazione doveva limitarsi a selezionare i giocatori in base ai propri confini geografico-politici, decidendo inoltre che dal 1953 nessuna delle due squadre avrebbe potuto chiamarsi semplicemente Irlanda nelle competizioni dove entrambe avessero avuto diritto di partecipare. La FIFA decret\u00f2 che la squadra della FAI avrebbe dovuto chiamarsi \"Repubblica d'Irlanda\" mentre quella della IFA Irlanda del Nord.\nTrovata dopo faticosi iter burocratici una propria identit\u00e0, la nazionale irlandese visse molti anni di autentico limbo senza riuscire a qualificarsi mai a una competizione finale delle rassegne europee e mondiali, questo a dispetto di giocatori di notevole classe ed esperienza che si sono avvicendati durante gli anni.\nNelle qualificazioni ai Mondiali di calcio 1958 l'Irlanda sfior\u00f2 la qualificazione ai danni dell'Inghilterra: passata in vantaggio a Dublino con un gol di Alf Ringstead, la formazione verde si fece pareggiare all'ultimo minuto dall'inglese John Atyeo, per 1-1 finale che salv\u00f2 gli inglesi. Con le regole del tempo, infatti, una vittoria della Irlanda avrebbe significato un successivo play-off con l'Inghilterra per un posto al mondiale.\nAnni '60 e '70.\nDopo aver raggiunto i quarti di finale delle qualificazioni agli Europei del 1964, l'Irlanda si trov\u00f2 in girone per i Mondiali di calcio 1966 contro Siria e Spagna. Nonostante il ritiro della Siria, il gruppo rimase interessate anche con due sole contendenti, dato che gli irlandesi risultarono vittoriosi in casa per 1-0 mentre gli iberici si imposero 4-1 in Spagna. Al tempo non era in vigore la regola dei gol fuori casa e con una vittoria a testa si fiss\u00f2 uno spareggio. Il match decisivo ebbe luogo al Parc des Princes di Parigi e, nonostante l'esordio in maglia verde di Eamon Dunphy fu vinto dalla Spagna per 1\u20130 \nIl risultato della partita port\u00f2 in Irlanda aspre polemiche, non sulla squadra che comunque aveva ben figurato, quanto sulla federazione. Il luogo del match avrebbe dovuto essere infatti originariamente il Wembley Stadium di Londra, citt\u00e0 abitata da tantissimi irlandesi, ma la FAI accett\u00f2 la richiesta della federcalcio spagnola di spostare l'evento a Parigi, che era invece abitata da una considerevole comunit\u00e0 spagnola e molto pi\u00f9 facilmente raggiungibile dai tifosi iberici, venendo quindi accusata di aver preferito gli introiti al botteghino a un tifo pi\u00f9 casalingo.\nNel 1965 la Repubblica d'Irlanda selezion\u00f2 il difensore del Manchester United Shay Brennan. Fu la prima volta in assoluto che venne chiamato a vestire il verde un giocatore nato fuori dalla Repubblica per le origini dei suoi giocatori. Sarebbe presto divenuta pratica frequente e avrebbe coinvolto alcuni dei giocatori pi\u00f9 noti della nazionale irlandese come Mark Lawrenson, David O'Leary, John Aldridge, Tony Cascarino e David Kelly. La FAI si estese anche a giocatori nati in Scozia da genitori irlandesi successivamente, come Ray Houghton. Le regole della selezione vennero negli anni ulteriormente alleggerite, permettendo la convocazione di giocatori nati in altre nazioni che avessero avuto anche solo i nonni irlandesi.\nTra fine anni '60 e anni '70 si registr\u00f2 un periodo di risultati piuttosto mediocri nonostante la selezione fosse allenata da un CT come Johnny Giles. Successivamente l'Irlanda vide tra le sue schiere il debutto di Liam Brady e di altri giocatori interessanti, e i risultati migliorarono nettamente. La formazione verde non centr\u00f2 la qualificazione ai Mondiali di calcio 1978 per soli due punti, battendo anche una squadra di primo livello in casa come la Francia.\nAnni '80.\nLa sfortuna si abbatt\u00e9 sulla rappresentativa irlandese ancora a inizio anni '80. L'Irlanda stavolta allenata da Eoin Hand, nelle qualificazioni ai Mondiali di calcio 1982, non riusc\u00ec a qualificarsi esclusivamente per la differenza reti, che li penalizz\u00f2 a vantaggio della Francia che era stata, tra l'altro, nuovamente battuta a Dublino. La buona prestazione non fu continuata nelle qualificazioni successive agli europei del 1984 e ai Mondiali di calcio 1986 e Hand fu sostituito.\nLa svolta attesa da anni si verific\u00f2 in occasione del campionato d'Europa 1988, a cui l'Irlanda riusc\u00ec a qualificarsi partecipando per la prima volta nella sua storia a un torneo internazionale. Gli elementi che contribuirono alla svolta sono da ricondurre a un leggero miglioramento del campionato nazionale, alla crescita del movimento calcistico locale (furono sempre pi\u00f9 i giocatori dell'\"isola smeralda\" ingaggiati dai club inglesi) e al lavoro del tecnico inglese Jack Charlton.\nL'Irlanda esord\u00ec all'Europeo con un'inaspettata vittoria sui rivali inglesi (in rete Ray Houghton di testa) a cui fece seguito un pareggio contro l'Unione Sovietica per 1-1: rimangono impresse nella mente dei tifosi le immagini dei calciatori in maglia verde che esultano dopo la rete all'Inghilterra, e Charlton che si porta incredulo le mani tra i capelli. All'ultima partita, gli irlandesi furono tuttavia eliminati perdendo 1-0 contro l'Olanda per un gol di Kieft nei minuti conclusivi: la Nazionale verde fu comunque la sorpresa positiva del torneo.\nAnni '90.\nDando seguito ideale alla partecipazione all'Europeo, due anni pi\u00f9 tardi l'Irlanda si qualific\u00f2 per la prima volta nella sua storia al campionato mondiale di calcio per la rassegna del 1990 in Italia, dopo aver ottenuto il secondo posto nel girone di qualificazione dietro la (tra l'altro, battuta in casa). Al loro esordio iridato gli irlandesi raggiunsero i quarti di finale, conseguendo alla prima partecipazione il loro miglior piazzamento di sempre ai Mondiali. Il risultato fu ottenuto con la singolare curiosit\u00e0 di non aver mai vinto una partita nei tempi regolamentari. Super\u00f2 infatti il girone per mezzo del sorteggio, dopo aver pareggiato le gare contro l' e le due avversarie di sempre, e Inghilterra. Negli ottavi la squadra di Charlton dovette affrontare la dell'emergente Gheorghe Hagi, dove al termine dei 120 minuti nessuna delle squadre riusc\u00ec a segnare alcuna marcatura. In quello che \u00e8 oggi ritenuto in Irlanda uno dei momenti sportivi pi\u00f9 iconici e conosciuti dello sport irlandese, dopo una serie di 4 rigori calciati in rete da entrambe le squadre, il portiere Pat Bonner neutralizz\u00f2 l'esecuzione dal dischetto di Daniel Timofte. L'ultimo rigore fu tirato dall'attaccante dell'Arsenal David O'Leary, che dopo una lenta rincorsa dove il commentatore televisivo George Hamilton pronunci\u00f2 la famosa frase \"una nazione trattiene il respiro\" (\"\u2018A nation holds its breath\u2019\"), realizz\u00f2 la rete decisiva.\nNel turno successivo fu l' padrona di casa a eliminare l'Irlanda con una rete di Salvatore Schillaci nella prima frazione di gara. La selezione irlandese torn\u00f2 a casa tra l'entusiasmo della popolazione, che celebr\u00f2 i propri giocatori con un vasto bagno di folla a Dublino.\nMancato l'approdo agli Europei del 1992, i \"Green\" riuscirono a staccare il biglietto per i Mondiali statunitensi dopo un girone di qualificazione tesissimo e ricco di spunti dove erano stati inseriti anche i rivali dell'Irlanda del Nord. Gli irlandesi arrivarono secondi dietro la Spagna soltanto all'ultima giornata: pareggiando proprio con l'Irlanda del Nord a Belfast 1-1 mentre la Spagna si era imposta in casa con la Danimarca, si trovarono in classifica con quest'ultima a pari punti, stessa differenza reti e parit\u00e0 negli scontri diretti, prevalendo per i gol fatti. Paradossalmente furono proprio le 4 reti inflitte tra andata e ritorno all'altra squadra irlandese a risultare decisive.\nL'Irlanda si present\u00f2 nel 1994 cos\u00ec ai campionati mondiali per la seconda volta, esordendo con un'inaspettata vittoria per 1-0 sull'Italia: a inizio gara, un pallonetto di Ray Houghton trova impreparato Gianluca Pagliuca fuori dai pali che lascia entrare la palla in rete. La poca lucidit\u00e0 offensiva degli azzurri favorisce il controllo del gioco da parte degli irlandesi, che non corrono rischi. Il buon esordio non fu confermato dal match successivo, caratterizzato dalla sconfitta col . Uomo partita, nel bene e nel male, fu il subentrante John Aldridge, che rischi\u00f2 prima una rissa col quarto uomo a bordo campo (motivo per cui fu poi squalificato) e, entrato in campo, segn\u00f2 la rete della bandiera che sarebbe risultata poi importantissima al termine del girone. \nL'ultima partita del girone fu il pareggio contro la , uno scialbo 0-0 che consent\u00ec per\u00f2 agli irlandesi di passare il turno come secondi per la differenza reti e lo scontro diretto con l'Italia.\nIl cammino dell'Irlanda a USA '94 si ferm\u00f2 negli ottavi di finale, per mano ancora una volta dell'Olanda. Gli \"Oranje\" chiusero la pratica gi\u00e0 nel primo tempo, con una prima marcatura di Dennis Bergkamp e quella successiva di Wim Jonk, che con un tiro da una distanza considerevole pieg\u00f2 le mani al portiere Pat Bonner.\nDopo il Mondiale americano, segu\u00ec una fase pi\u00f9 sfortunata anche se ancora a discreti livelli della selezione irlandese che raggiunse gli spareggi qualificazione sia per gli Europei del 1996, dove fu eliminata ancora una volta dall'Olanda, sia per i mondiali del 1998 dove fu estromessa invece dal Belgio, sia infine per gli europei del 2000, dove perse soltanto per i gol in trasferta contro la Turchia.\nAnni 2000.\nL'Irlanda torn\u00f2 sotto i riflettori delle fasi finali dei tornei per nazioni nel 2001 sotto la guida di Mick McCarthy, aggiudicandosi finalmente lo spareggio qualificazione interzona con l'Iran per il Campionato mondiale di calcio 2002 pur soffrendo (2-0 a Dublino, 0-1 a Teheran). Staccato uno degli ultimi biglietti a disposizione, la selezione irlandese arriv\u00f2 in Giappone e Corea con pochi favori di pronostico, soprattutto dopo i forti contrasti fra l'uomo simbolo e capitano della squadra, Roy Keane, e McCarthy e il suo entourage. In quello noto come \"Saipan Accident\", Keane critic\u00f2 aspramente le scelte logistiche della FAI e i metodi di preparazione della squadra in vista della competizione rilasciando un'intervista. McCarthy affront\u00f2 il giocatore in una riunione con la squadra, che termin\u00f2 in un violento scontro verbale e l'allontanamento di Keane dalla squadra. Mick McCarthy then held a press conference announcing that he had sent Keane home. L'episodio ebbe molto seguito mediatico in Irlanda, dividendo le opinioni della popolazione.\nNonostante il clima teso, l'Irlanda non stecc\u00f2 all'esordio, pareggiando col Camerun dopo una prova convincente. Uno storico gol di Robbie Keane nei minuti di recupero contro la Germania regal\u00f2 un altro punto prezioso che, grazie alla netta vittoria contro l'Arabia Saudita per 3-0 garant\u00ec il passaggio del turno agli irlandesi.\nAgli ottavi l'Irlanda trov\u00f2 la ben pi\u00f9 favorita Spagna: in una partita ricca di emozioni, gli iberici passarono subito in vantaggio e i \"green\" fallirono un rigore concesso, ma nei minuti finali fu assegnato loro un altro rigore. Dal dischetto Robbie Keane non sbagli\u00f2, portando il match ai supplementari prima e ai calci di rigore poi. Gli iberici si imposero 3-2 ai tiri dal dischetto, eliminando l'Irlanda.\nNonostante la buona prestazione ai mondiali nippo-coreani, la conduzione della nazionale di McCarthy dur\u00f2 pochi altri mesi. Un brutto esordio in Russia alle qualificazioni agli europei del 2004 vide l'Irlanda perdere nettamente 4-2 con una Russia piuttosto sperimentale e successivamente 1-2 in casa con la Svizzera. Il 5 novembre il tecnico rassegn\u00f2 le dimissioni e la squadra pass\u00f2 brevemente prima a Don Givens e successivamente a Brian Kerr. L'Irlanda arriv\u00f2 terza nel girone non qualificandosi.\nFallito l'ingresso agli Europei, l'Irlanda guidata da Kerr comanda per molto tempo il proprio girone di qualificazione a Germania 2006, complice anche una Francia poco brillante, ma crolla alla fine cadendo in quarta posizione addirittura dietro Israele, perdendo lo scontro diretto a Dublino con la nazionale transalpina e pareggiando quello con la Svizzera, poi qualificatasi agli spareggi.\nSuccessivamente, nel marzo 2006, la nazionale viene affidata all'ex-giocatore, bandiera storica dei \"green\", Steve Staunton, che esordisce in amichevole con un secco 3-0 alla Svezia.\nNonostante l'entusiasmo iniziale le quotazioni di Staunton cominciano subito a vacillare dopo prestazioni da dimenticare, culminate con una terribile sconfitta per 5-2 contro Cipro e un contestatissimo 2-1 contro la modesta rappresentativa di San Marino, acciuffato solo in pieno recupero.\nPur senza brillare, la nazionale riesce a rimanere in gioco fino alla penultima gara ma Repubblica Ceca e Germania risultano squadre superiori e si qualificano a Euro 2008.\nEsonerato Staunton, il 13 febbraio 2008 fu annunciato il nome del successore, l'italiano Giovanni Trapattoni, in carica dal maggio seguente.\nNei sorteggi per i Mondiali del 2010 i \"Greens\" si trovano nel Gruppo H con Italia e Bulgaria oltre a Cipro, Georgia e Montenegro. Il 25 settembre 2009 Trapattoni ha rinnovato il contratto fino al 2012.\nL'Irlanda si \u00e8 classificata seconda nel Gruppo H dietro all'Italia Campione del Mondo in carica, uscendo imbattuta con 4 vittorie e 6 pareggi. Ha disputato cos\u00ec gli spareggi per l'accesso al Mondiale. Il 19 ottobre 2009 l'urna di Zurigo ha decretato che l'Irlanda affrontasse la , in seguito all'introduzione delle teste di serie, scelta molto criticata da parte irlandese perch\u00e9 tale seeding non era inizialmente previsto. La partita d'andata giocata al Croke Park di Dublino \u00e8 terminata 0-1 in favore degli ospiti con un gol di Anelka viziato da una deviazione di St Ledger.\nAl ritorno, protrattosi fino ai tempi supplementari, la partita \u00e8 terminata 1-1, risultato che ha qualificato i francesi. Dopo il gol di Robbie Keane su assist di Duff al 33\u00b0, ci furono roventi polemiche da parte irlandese per il gol del francese William Gallas al 103\u00b0: la rete infatti era irregolare per un doppio fallo di mano del compagno Thierry Henry che ha poi esultato sotto la curva. Successivamente gli irlandesi chiesero la ripetizione della partita, per bocca di Liam Brady e del presidente della FAI John Delaney, ma la FIFA respinse ufficialmente la richiesta di ripetizione della partita in data 20 novembre, e Henry, dopo essersi giustificato con la frase \"non sono io l'arbitro\", disse che la ripetizione della partita sarebbe stata la soluzione pi\u00f9 giusta. Anche la stampa francese si dissoci\u00f2 dal giocatore, criticandolo insieme al CT Raymond Domenech e al resto della squadra, per essersi qualificata al Mondiale con disonore. A inizio dicembre la Federazione irlandese chiese alla FIFA di essere ammessa come trentatreesima qualificata, ma la richiesta fu respinta dal presidente Joseph Blatter.\nAnni 2010.\nNel 2012, sempre sotto la guida di Trapattoni, l'Irlanda torna a giocare il campionato europeo ventiquattro anni dopo l'unica partecipazione: i \"verdi\" si qualificano superando l' nei play-off (4-0 a Tallinn e 1-1 a Dublino), ma nella fase finale vengono eliminati gi\u00e0 dopo la fase a gironi perdendo i tre incontri con Croazia, Spagna e Italia. Nell'ottobre 2013, dopo aver mancato la qualificazione al mondiale brasiliano, Trapattoni rescinde il contratto e viene sostituito da Martin O'Neill.\nLa nazionale irlandese si qualifica per il battendo la Bosnia ed Erzegovina ai play-off e viene inserita nel girone E con Italia, Belgio e Svezia. Dopo aver pareggiato all'esordio con gli svedesi, gli irlandesi subiscono una pesante sconfitta per 3-0 contro il Belgio. Alla nazionale serve una vittoria nell'ultima giornata per superare il turno almeno come terza e cos\u00ec avviene: grazie al gol di Brady all'85\u00ba minuto, l'Irlanda batte l'Italia (gi\u00e0 qualificata aritmeticamente prima del match) e con 4 punti supera il turno come una delle migliori terze. Agli ottavi di finale la squadra irlandese viene battuta dalla Francia per 2-1 ed eliminata. Dopo essere passati in vantaggio con il gol di Brady su rigore, gli irlandesi subiscono infatti la rimonta degli avversari, firmata da una doppietta di Griezmann.\nL'Irlanda manca poi l'accesso alla fase finale del . Battendo per 1-0 il a Cardiff, chiude il proprio girone al secondo posto alle spalle della Serbia, ma poi perde malamente il play-off contro la (0-0 a Copenaghen e 1-5 in casa, dopo essere passata in vantaggio).\nImpegnata poi nella UEFA Nations League 2018-2019, l'Irlanda termina il girone di Lega B con Galles e Danimarca all'ultimo posto, raccogliendo solo due punti (due pareggi senza reti contro la Danimarca) in quattro partite e retrocedendo in Lega C. Il 21 novembre 2018 O'Neill e il suo assistente Roy Keane lasciano la panchina della nazionale.\nIl 23 novembre 2018 la nazionale viene affidata a Mick McCarthy, che si avvale degli assistenti Terry Connor e Robbie Keane. A tre partite dalla fine del girone di qualificazione al , la squadra comanda la classifica del proprio raggruppamento, ma due pareggi e una sconfitta nelle partite conclusive la fanno scivolare al terzo posto finale, dietro a e Danimarca. L'Irlanda accede comunque ai play-off di qualificazione all'europeo.\nAnni 2020.\nIl 4 aprile 2020 la federazione nomina Stephen Kenny nuovo CT dell'Irlanda.\nNelle qualificazioni al campionato mondiale di calcio 2022 la nazionale parte subendo diverse sconfitte e, nonostante un parziale recupero nelle ultime gare, viene eliminata anticipatamente dalla fase finale in Qatar.\nColori e stemmi.\nLa nazionale irlandese scende in campo, come le altre rappresentative sportive irlandesi, in tenuta verde (colore nazionale) con bordini e pantaloncini bianchi. Per questo i giocatori vengono chiamati \"Boys in green\" (Ragazzi in verde) o semplicemente i \"greens\". Le prime rappresentative usavano un completo verde con uno scudo bianco contenente uno shamrock (trifoglio irlandese). La casacca verde dell'Irlanda si \u00e8 ispirata, invece, all'inizio, a un colore \"etnico\", letterario, il colore del trifoglio di San Patrizio e, prima ancora, delle vesti dei druidi, assegnato all'Irlanda dalla tradizione, che \u00e8 stato poi assunto, nel 1921, dal neonato Stato irlandese indipendente nel suo tricolore ed \u00e8 stato pertanto ufficializzato. \u00c8 indossato per\u00f2 anche dalla nazionale dell'Irlanda del Nord rimasta sotto il dominio britannico, in quanto simbolo di una stessa terra.\nCol passar del tempo viene inserito lo stemma della federazione irlandese, ormai costante fissa: l'ultimo cambio \u00e8 avvenuto nel 2004 e questa adozione ha provocato la produzione di un'ulteriore maglia da gioco, cosa che ha allarmato consumatori e Unione Europea per il susseguirsi repentino e continuo delle divise nuove ufficiali.\nNegli ultimi anni, seguendo la moda calcistica, la nazionale irlandese ha indossato maglie pi\u00f9 stravaganti del classico monotinta verde, a volte molto semplici, altre decisamente pittoresche con svariate sfumature di verdi. L'ultima \u00e8 abbastanza semplice, a strisce verticali di due tonalit\u00e0 di verde alternate da piccole strisce color arancione. Da notare che nelle versioni replica vendute al pubblico, sulla parte frontale \u00e8 impresso lo sponsor della nazionale: \u00e8 un caso rarissimo, destinato solo al merchandising, in quanto la FIFA non ammette sponsor sulle maglie ufficiali nelle competizioni o amichevoli internazionali. Di facile deduzione il fatto che le maglie indossate dai calciatori o comunque destinate all'uso ufficiale dalle compagini irlandesi, aumentino sensibilmente di valore e di prezzo nelle aste di appassionati del genere per la loro notevole diversit\u00e0 da quelle vendute nei negozi.\nI tifosi, molto attaccati alla loro nazionale, si presentano allo stadio sempre coloratissimi di verde e coi colori della propria bandiera.\nLe divise sono prodotte dalla Umbro dal 1995 all'estate, precedentemente il compito era affidato all'Adidas, mentre il nuovo fornitore sar\u00e0 New Balance.\nC'\u00e8 un'edizione limitata dedicata alla marina militare irlandese di colore blu notte, la nazionale l'ha usata solamente una volta, il 17 novembre 2007 in una partita contro il Galles terminata 2-2.\nEvoluzione della divisa.\nCasa\nTrasferta\nStadio.\nLa rappresentativa irlandese gioca i suoi incontri nell'impianto Aviva Stadium di Dublino, cos\u00ec denominato per ragioni di sponsor, inaugurato nel 2010; lo condivide con la Nazionale di rugby. L'Aviva ha sostituito il Lansdowne Road, impianto antichissimo e storico che ha ospitato le nazionali di calcio e rugby irlandesi per oltre 120 anni.\nNei periodi di ristrutturazione del Lansdowne, la nazionale giocava le sue partite a Croke Park, il maggior impianto irlandese destinato esclusivamente alle manifestazioni gaeliche: \u00e8 un evento di importanza primaria l'apertura da parte della GAA (\"Gaelic Athletic Association\") che gestisce calcio gaelico, hurling e camogie oltre che lo stadio in questione, agli sport ritenuti stranieri e non tradizionali (o ancor peggio inglesi) solo per questo caso eccezionale. In precedenza, la FAI era intenzionata a candidarsi per ospitare gli Europei 2008 solo se la GAA avesse concesso l'uso di Croke Park, poi negato.\nNon \u00e8 la prima volta che la nazionale calcistica trasloca. Prima degli anni 1980, infatti, giocava a Dalymount Park che cominci\u00f2 a cedere il posto al pi\u00f9 importante a capiente Lansdowne per motivi di capienza gi\u00e0 dal 1971 in occasione di un match amichevole contro l'Italia, oltretutto notevolmente ridotta in seguito per restrizioni di sicurezza: l'ultima partita fu disputata al Dalymount nel 1990 contro il Marocco.\nRosa attuale.\nLista dei giocatori convocati per la partita di qualificazione al campionato mondiale di calcio 2022 contro l' e dell'11 e 14 novembre 2021.\nPresenze e reti aggiornate al 14 novembre 2021.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nRecord individuali.\n\"Statistiche aggiornate al 14 novembre 2021\"\nIn grassetto i calciatori ancora in attivit\u00e0.\nClassifica presenze\nClassifica reti"}
{"id": "268315", "revid": "43530", "url": "https://it.wikipedia.org/wiki?curid=268315", "title": "Moby-Dick", "text": ""}
{"id": "268320", "revid": "125775708", "url": "https://it.wikipedia.org/wiki?curid=268320", "title": "Autostrada A16 (Italia)", "text": "L'Autostrada A16 (detta Autostrada Napoli-Canosa, o anche Autostrada dei due mari), \u00e8 un'autostrada italiana che, attraversando l'Appennino campano, collega il Mar Tirreno all'Adriatico; si estende per 172\u00a0km tra Campania e Puglia e interconnette l'autostrada A1 ad Afragola con l'A14 nel territorio di Cerignola.\n\u00c8 gestita da Autostrade per l'Italia.\nStoria.\nIl progetto e le intenzioni iniziali.\nOriginariamente numerata A17 (unitamente al tratto Canosa-Bari, ora A14), \u00e8 stata rinumerata in A16 in seguito al completamento dell'autostrada adriatica. \u00c8 stato suggerito che il cambiamento di numero sia stato dettato da motivi scaramantici. Quando l'autostrada era numerata A17 la A16 era la Roma-Civitavecchia, adesso A12.\nLa costruzione del collegamento autostradale tra Napoli e Bari fu controversa. Il primo ostacolo per un collegamento tra i mari Tirreno e Adriatico fu quello naturale formato dagli Appennini. Nei progetti preliminari si parlava di un percorso simile al collegamento storico tra Napoli e Bari, cio\u00e8 seguendo grossomodo la Strada statale 87 Sannitica verso Cancello, per poi risalire la Valle Caudina e toccare Benevento. Da Benevento c'erano poi due soluzioni: passare per Foggia, o tagliare pi\u00f9 a sud gli Appennini. Fu scelta la seconda, anche se con maggiore difficolt\u00e0 nella progettazione in una zona altamente montuosa.\nLe modifiche al progetto e l'influenza di Fiorentino Sullo.\nI motivi sono sostanzialmente due: Foggia era gi\u00e0 collegata alla rete autostradale e, principalmente, tagliando a sud il percorso sarebbe stato pi\u00f9 breve. Nei progetti successivi, invece, il Ministro del Lavori Pubblici Fiorentino Sullo impose ai progettisti che l'autostrada passasse per Avellino, per collegare finalmente l'Irpinia a Napoli con un collegamento veloce. Caserta, Benevento e Salerno avevano gi\u00e0 il collegamento ferroviario con Napoli, da Avellino invece per raggiungere Napoli alla fine degli anni 1950 ci volevano ancora diverse ore in macchina e quasi mezza giornata in treno, per via delle coincidenze obbligatorie a Benevento o Codola. Cos\u00ec il progetto fu completamente rivisto nel primo tratto.\nSi part\u00ec con l'allacciamento all'autostrada del Sole poche centinaia di metri prima del vecchio piazzale di \"Napoli Stazione\", l'antico casello terminale dell'A1, nel territorio di Casoria. L'autostrada poi avrebbe dovuto proseguire ad est, verso Nola e poi da l\u00ec inerpicarsi fino ai 649\u00a0m s.l.m. del Valico di Monteforte Irpino.\nIl tratto da Baiano ad Avellino ovest fu una vera sfida per i progettisti. Si superarono le pendenze limite per le autostrade secondo le norme del tempo, ma l'ANAS e il Ministero dei trasporti concessero prontamente una deroga. La principale opera fu un viadotto di circa 700 metri quasi totalmente in curva, per met\u00e0 nel comune di Visciano e per met\u00e0 nel comune di Monteforte Irpino. Se questo tratto fu difficile quello immediatamente successivo, dal Valico di Monteforte ad Avellino, fu anche peggio. Bisognava scendere un dislivello di 250\u00a0m in poco meno di 5\u00a0km. Il percorso \u00e8 interamente costruito \"a mezza costa\" sulla parete della montagna. Ci sono numerosi, anche se corti, viadotti, e le numerose curve sono di raggio stretto.\nLa storia della Napoli-Bari ad Avellino non si limita allo spostamento del tracciato. Fu imposto ai progettisti di prevedere addirittura due caselli nella citt\u00e0. La richiesta sembr\u00f2 quasi ridicola alla Societ\u00e0 Autostrade, per una citt\u00e0 di appena 40.000 abitanti (si tenga conto che all'epoca due caselli c'erano solo a Roma, a Bologna e a Firenze). Alla fine, oltre all'uscita a Ovest della citt\u00e0 (comoda per raggiungere velocemente Napoli) fu deciso il secondo casello a Est, vicino al nucleo industriale, al raccordo autostradale per Salerno e alla statale Ofantina per raggiungere tutta l'alta Irpinia. Pi\u00f9 avanti c'erano altre sfide per superare gli Appennini, il valico intermedio del Passo di Mirabella e quello finale di Scampitella, da dove poi si scende sul Tavoliere, dove l'autostrada diventa estremamente rettilinea e pianeggiante. A Canosa di Puglia confluiva l'autostrada Adriatica. Infatti allora c'era la Bologna-Canosa e la Napoli-Bari, e questo \u00e8 chiaro dalla conformazione dello svincolo, dove ancora oggi \u00e8 lampante che i progettisti davano priorit\u00e0 al traffico da Napoli a Bari e viceversa. Col tempo poi la situazione \u00e8 cambiata, e oggi il traffico della Napoli-Canosa d\u00e0 precedenza a quello pi\u00f9 importante e numeroso della Bologna-Bari. Cos\u00ec si \u00e8 creata una strana e pericolosissima immissione a sinistra della carreggiata del traffico che da Napoli va verso Pescara.\nL'apertura progressiva.\nIl primo tratto dell\u02beautostrada, dall'allacciamento con l'Autostrada del Sole presso Napoli e Baiano, venne aperto al traffico il 2 gennaio 1966; esso misurava e comprendeva le stazioni intermedie di Pomigliano e Nola. Il 22 dicembre successivo venne aperto il tratto seguente, da Baiano ad Avellino Sud.\nAncora dopo con la costruzione della A30 tutta l'area napoletana sub\u00ec qualche modifica. Oltre allo spostamento del casello di Nola dall'A16 all'A30 (dove si trova attualmente) vennero costruite le intersezioni dell'allacciamento A16-A30 e venne costruita la nuova Barriera di Napoli Est nel territorio di San Vitaliano, che insieme a quella di Napoli Nord sull'A1 nel territorio di Marcianise, soppiantarono la vecchia barriera terminale di Napoli Stazione, dove oggi troviamo un posto di Polizia stradale e un Punto Blu.\nDescrizione.\nL'autostrada \u00e8 formata da 2 corsie per carreggiata per quasi tutto il tracciato. Nel suo taglio da ovest a est della nostra penisola, attraversa la Campania con il territorio dell'Irpinia, interseca l'Autostrada A30 nei pressi di Nola, supera Avellino, da dove si pu\u00f2 raggiungere Salerno (collegamento comodo per chi viaggia tra il salernitano e la Puglia), e Benevento (collegata tramite un raccordo). Oltrepassato l'appennino campano e il subappennino dauno, termina in territorio pugliese nei pressi di Canosa da cui sono poi facilmente raggiungibili Bari e Foggia.\nA causa della conformazione del territorio, la parte orientale dell'autostrada nel suo tratto terminale \u00e8 spesso soggetta a forti venti che ostacolano la circolazione, in particolare quella dei mezzi pesanti. Nei tratti in salita con maggior pendenza, \u00e8 stata rimossa la corsia d'emergenza per creare una terza corsia facilitando la circolazione dei mezzi pesanti. Nei mesi invernali (tra novembre e aprile) \u00e8 obbligatorio avere le catene a bordo tra Baiano e Candela. In questo tratto appenninico talvolta la neve cade improvvisa e copiosa, bloccando gli automobilisti in corrispondenza dei valichi. In condizioni critiche viene imposta l'uscita obbligatoria a Baiano, per il traffico proveniente da Napoli. Questa condizione non \u00e8 poi cos\u00ec rara, infatti i segnali di uscita obbligatoria sono installati in maniera fissa, anche se normalmente coperti o girati, nei pressi del casello di Baiano.\nLa gestione di questo tratto autostradale a pedaggio \u00e8 di competenza di \"Autostrade per l'Italia\".\nIl 7 marzo 2005 l'Autostrada ha subito seri danni strutturali a seguito di intense precipitazioni. In particolare il tratto che va da Grottaminarda a Lacedonia rimase chiuso al traffico a causa di una frana e di uno spostamento di un pilone di sostegno di un viadotto al km 122,5.\nIl tratto interessato, in localit\u00e0 Alveo Vecchio, tra i comuni di Sant'Agata di Puglia e Rocchetta Sant'Antonio, rimase chiuso fino al 16 marzo. In quei giorni il traffico veniva deviato dal casello di Grottaminarda sulla S.S. 90, via Ariano Irpino, Bovino, ex S.S. 161 e S.S. 650 fino a Candela.\nIl tratto \u00e8 stato totalmente ricostruito ex novo con una variante a doppia curva, a causa della difficolt\u00e0 nel ripristinare il viadotto interessato.\nIncidenti.\nLa sera del 5 febbraio 1981 si verific\u00f2 un incidente stradale nei pressi di Bisaccia, che coinvolse l'attore Gino Bramieri e Liana Trouch\u00e9 (moglie di Aldo Giuffr\u00e9). L'automobile con a bordo i due, una Alfa 6 automatica, usc\u00ec dalla carreggiata in seguito a una collisione. L'incidente fu fatale alla Trouch\u00e9, che fu sbalzata fuori dall'abitacolo poich\u00e9 non aveva allacciato la cintura di sicurezza.\nIl 28 luglio 2013 avvenne la strage del viadotto Acqualonga: un pullman precipit\u00f2 da un viadotto nei pressi di Monteforte Irpino, causando la morte di 40 persone e ferendone 10, provocando il pi\u00f9 grave incidente stradale in Italia.\nL'autobus era vecchio (aveva 18 anni) e aveva gi\u00e0 percorso 1.000.000 di chilometri e nonostante l'impianto frenante non fosse a regola per poter circolare, l'autobus pass\u00f2 lo stesso la revisione."}
{"id": "268321", "revid": "1543377", "url": "https://it.wikipedia.org/wiki?curid=268321", "title": "Bonnie Wright", "text": "Biografia.\nBonnie Francesca Wright \u00e8 figlia di Sheila Teague e Gary Wright, proprietari della societ\u00e0 di gioiellieri \"Wright &amp; Teague\". Durante le riprese della saga di Harry Potter, Wright ha cominciato a frequentare la University of the Arts di Londra (London College of Communication), per studiare Film and Television Production Manager, dove si \u00e8 diplomata il 19 luglio 2012.\nCarriera.\nAttrice.\nBonnie Wright partecip\u00f2 all'audizione per il personaggio di Ginny Weasley perch\u00e9 suo fratello Lewis le disse che gliela ricordava. Oltre ad interpretare la giovane strega in tutti i film della saga, Bonnie Wright le ha dato anche la voce nei videogiochi \"Harry Potter e l'Ordine della Fenice\", \"Harry Potter e il principe mezzosangue\" e \"Harry Potter e i Doni della Morte - Parte 1\".\nNel 2002, tra le riprese di \"Harry Potter e la pietra filosofale\" e del suo sequel, appare nel film per la televisione \"Lost - Dispersi nell'oceano\". Nel 2004 gira, sempre per la televisione, \"\". Doppia inoltre il personaggio di Vanessa in un episodio della serie TV Disney \"The Replacements - Agenzia sostituzioni\". Nel 2010 ha un ruolo nel cortometraggio \"Sweat\", parte di un progetto di cinque puntate chiamato \"Geography of the Hapless Heart\". Nel 2012 appare nella produzione americana \"After the Dark\", dove interpreta Georgina, una studentessa.\nModella.\nBonnie ha un proprio profilo sul sito della \"Next Models Agency\". \u00c8 stata nominata vincitrice del \"Most Edgy Look Award\" all'edizione 2011 di \"Rodial Beautiful Awards\". Nel 2011 appare nella rivista del \"Financial Times\" \"How to Spend It\". Partecipa, inoltre, come modella in passerella per la collezione autunno/inverno 2011 della stilista Katie Eary durante la settimana della moda di Londra e in vari servizi fotografici e interviste, su \"Evening Standard\", \"Grazia\", \"Entertainment Weekly\", \"No. Magazine\", \"The Times Luxx Magazine\", \"Drama Magazine\", \"The Daily Mail You Magazine\", \"InStyle Magazine\", \"Nylon Magazine\", \"Vanity Fair\", \"ASOS Magazine\", \"Haute Muse\" e \"Dirty Glam Magazine\".\nSceneggiatrice e regista.\nWright debutta come sceneggiatrice e regista con il suo film di laurea \"Separate We Come, Separate We Go\", che viene proiettato in anteprima al BAFTA Graduate nel 2012.\nVita privata.\nNel febbraio 2010, Wright ha confermato di avere una relazione con il collega Jamie Campbell Bower, interprete del giovane Gellert Grindelwald in \"Harry Potter e i Doni della Morte - Parte 1\". Nell'aprile 2011 la coppia ha annunciato il fidanzamento, per poi separarsi in via amichevole nel giugno 2012.\n\u00c8 stata fidanzata con Simon Hammerstein.\nAttualmente vive a Los Angeles con il fidanzato Andrew, due gatti e un cane.\nHa un canale YouTube chiamato Go gently in cui parla di ecologia e sostenibilit\u00e0.\nDoppiatrici italiane.\nNelle versioni in italiano dei suoi film, Bonnie Wright \u00e8 stata doppiata da:"}
{"id": "268323", "revid": "123903445", "url": "https://it.wikipedia.org/wiki?curid=268323", "title": "Dante Conte", "text": "Biografia.\nDante Mos\u00e8 Conte nacque a San Pier d\u2019Arena il 27 febbraio 1885 nella numerosa e umile famiglia di un operaio dell'Ansaldo, il secondo nome Mos\u00e8, con cui venne iscritto all'anagrafe e battezzato, non fu mai usato dall'artista,\ntanto meno per firmare i suoi quadri che egli firm\u00f2, spesso in rosso: Dante Conte, D. Conte, Conte Dante, C. Dante e che altrettanto frequentemente lasci\u00f2 senza firma; pertanto si pu\u00f2 affermare che le opere firmate Dante Mos\u00e8 Conte non sono autografe.\nSi form\u00f2 dapprima presso il pittore Angelo Vernazza, poi nel 1900 studi\u00f2 per un anno all'Accademia ligustica di belle arti, diretta allora da Alfredo Luxoro, figlio del pittore Tammar Luxoro, dove frequent\u00f2 le lezioni di Tullio Salvatore Quinzio direttore della scuola di nudo e fratello del pittore Orazio Quinzio.\nOttenuta una borsa di studio, pot\u00e9 vivere, non senza difficolt\u00e0, cinque anni a Firenze dove presso l'Accademia di belle arti perfezion\u00f2 i suoi studi particolarmente seguito da Augusto Rivalta, allora titolare della classe di scultura.\nDopo la preparazione fiorentina, per il desiderio di conoscere di pi\u00f9, fece un breve viaggio a Parigi, dove, colpito dall'impressionismo e in particolar modo da C\u00e9zanne, abbracci\u00f2 quella corrente.\nSi rec\u00f2 anche a Londra dove riusc\u00ec a mantenersi eseguendo ritratti, noto \u00e8 quello eseguito per l'allora ambasciatore Rolando Ricci, ma a parte una certa ammirazione per Alfred East e per Frank Brangwyn, l\u00ec non sub\u00ec lo stesso fascino per il suo ambiente artistico come invece gli era capitato a Parigi.\nAlla fine del 1906 torn\u00f2 a Genova e quindi a San Pier d\u2019Arena dove lo stesso Municipio gli concesse un locale dove aprire un suo studio, la stanza piccola e buia non si accordava per\u00f2 con il suo desiderio di dipingere paesaggi dal vero, perci\u00f2 la lasci\u00f2 preferendo prendere in affitto una casetta sulle alture di Sampierdarena, vicino alla villa del pittore Vernazza, da cui poter agevolmente dipingere all'aperto.\nLa pigione dell'immobile per\u00f2, contribu\u00ec a peggiorare ulteriormente la sua gi\u00e0 problematica situazione economica, inoltre l'incomprensione dell'innovazione della sua arte ormai lontana dal classicismo barabiniano ancora dominante nei gusti della cittadina, lo fecero cadere in una certa depressione.\nNel 1915, fu richiamato come artigliere a combattere la prima guerra mondiale, a causa del suo stato di salute precario non partecip\u00f2 ai combattimenti in trincea tipici della Grande guerra e anche se regolarmente arruolato rimase spesso ricoverato all'ospedale militare; non lasci\u00f2 del tutto l'arte nemmeno in quel periodo come testimoniato da vari disegni di commilitoni e altri soldati.\nCon l'armistizio torn\u00f2 a casa, l\u00ec la situazione difficile creata dal pesante conflitto non lo aiut\u00f2 a migliorare quella sua personale, inizio cos\u00ec a vivere in una condizione di povert\u00e0 e di isolamento che non gli consentiva nemmeno di comprarsi le tele e i colori.\nGi\u00e0 in poca salute a causa delle privazioni, si ammal\u00f2 dell'influenza spagnola che in quel periodo stava devastando il mondo, il suo fisico debilitato non resse l'epidemia che per pochi giorni, fu trovato alle prime ore di un freddo giorno: il 4 gennaio 1919 con una grave emorragia polmonare e anche se portato presso la vicina casa del Vernazza per agevolarne le cure, mor\u00ec trentatreenne alle undici dello stesso mattino.\nAlle undici di sera dello stesso giorno, dopo aver detto:\u00ab\u00c8 morto Dante, posso morire anche io\u00bb. Moriva anche il pittore Arnaldo Castrovillari, i due si erano conosciuti durante gli studi all'Accademia di Firenze, erano divenuti amici e sempre rimasti in contatto.\nFurono seppelliti insieme a spese del comune presso il Cimitero della Castagna.\nAttivit\u00e0 artistica.\nApparentemente \u00abaccanito disegnatore\u00bb, le opere note sono intorno alle duecento, segnate con pochi tratti capaci di grande espressivit\u00e0 e di grande rilievo plastico con il quale ottiene delle sfumature capaci di mettere in forte risalto e con particolare densit\u00e0 i tratti, prevalentemente: dei muscoli, dei volti o delle mani, nei fatti, si dovette accontentare della tecnica del carboncino perch\u00e9 pi\u00f9 economica, ci\u00f2 gli permise anche di potersi esprimere fuori dagli schemi con animo pi\u00f9 sereno; rarissimi i pastelli.\nNei suoi dipinti a olio, oltre un centinaio tra tele, cartoni e molto raramente tavole, dipinse prevalentemente ritratti, generalmente eseguiti con pennellate ampie e materiche con le quali fissava sulla tela il suo interesse per l'introspezione psicologica e la volont\u00e0 di scavare nel dramma umano dei suoi soggetti, e paesaggi, nei quali al contrario si concedeva un maggior lirismo e ad un pi\u00f9 pacato abbandono.\nConte, che visse la crisi dei valori pittorici ottocenteschi, senza per\u00f2 aderire alle avanguardie che pur conobbe, fece scelte pittoriche moderne (di matrice impressionista e post-impressionista) che riscontrarono poco successo presso il fruitore artistico tipo del periodo, come naturale per una \u00abesperienza che fu di estrema intensit\u00e0 e insieme di gelosa segretezza\u00bb Non fu quindi mai del tutto influenzato n\u00e9 dal divisionismo, che per\u00f2 caratterizz\u00f2 personalmente in alcune sue opere, n\u00e9 dal futurismo, a proposito del quale, nel momento del suo massimo imperversare, dichiar\u00f2: \u00abIl vero futurismo \u00e8 l'impressionismo, l'arte del divenire\u00bb.\nLa difficile situazione economica e l'auto-isolamento, insieme al dubbio di assecondare le committenze o continuare ad esprimersi in modo pi\u00f9 libero, aumentarono la frustrazione data dalla consapevolezza di fare bene ma di non essere compreso nella sua terra storicamente poco incline ad accettare le novit\u00e0 e contribuirono a tenerlo lontano da mostre, riconoscimenti e mercato, l\u2019essere ignorato dalla critica, di conseguenza signific\u00f2 subire un peggioramento della gi\u00e0 precaria situazione economica che lo fece ulteriormente cadere in depressione facendogli mancare i circuiti che potevano portarlo alla meritata fama. Su questo tema, neppure gli amici e tra loro su tutti il Castrovillari che fu il pi\u00f9 assiduo, riuscirono ad aiutarlo.\nPer questo, la sua arte, proiettata nel futuro, fu pressoch\u00e9 misconosciuta dalla storiografia dell\u2019arte del periodo ma, come spesso accade rivalutata, sebbene non ancora con il meritato tributo, nei periodi seguenti. Per lui questo avvenne a partire dal 1933, con una retrospettiva che diede finalmente spazio alle sue capacit\u00e0 di artista, anche se la conoscenza rimase per il momento ancora legata al solo ambiente di origine e lontano dalla valutazione dei pi\u00f9 grandi circuiti dell\u2019arte. Una seconda mostra fu organizzata nel 1937 e ripetuta nel 1952. Il Comune di Sampierdarena prepar\u00f2 una mostra nel 1967 e un'altra dove si raccolsero circa sessanta quadri e numerosi disegni nel 1974.\nIl Comune di Genova, tramite l'Assessorato alla Comunicazione e Promozione della Citt\u00e0 e la Circoscrizione II Centro Ovest, nel 2005 presso il Teatro Gustavo Modena, gli dedic\u00f2 una mostra di quarantacinque quadri e undici disegni, una monografia a colori con intervento critico di Germano Beringheli, biografia a cura di Mario Chianese e bibliografia da una ricerca minuziosa del responsabile della Biblioteca Civica Francesco Gallino di Genova Sampierdarena.\nSue opere sono presenti presso il Comune di Sampierdarena, nella Galleria d\u2019Arte Moderna di Nervi e presso l\u2019Ospedale civile di Sampierdarena, la maggior parte per\u00f2 \u00e8 ancora divisa in un paio di collezioni principali. I pezzi che furono di Manlio Diana (industriale manifatturiero, poi diventato l'ultimo sindaco di San Pier d'Arena), suo mecenate come era stato anche Antonino Ronco (sindaco e poi senatore), a parte qualcuno ancora in mano agli eredi, sono ora nella collezione di Mario Chianese, da sempre suo studioso."}
{"id": "268324", "revid": "8897", "url": "https://it.wikipedia.org/wiki?curid=268324", "title": "Bonnie wright", "text": ""}
{"id": "268333", "revid": "307923", "url": "https://it.wikipedia.org/wiki?curid=268333", "title": "Orgoglio gay", "text": "L'espressione Orgoglio gay in italiano pu\u00f2 essere usata in due significati differenti:"}
{"id": "268337", "revid": "124428724", "url": "https://it.wikipedia.org/wiki?curid=268337", "title": "Deus Ex", "text": "Deus Ex (in latino \"\"deus ex [machina]\": la divinit\u00e0 dalla/attraverso\" \"[la macchina])\" \u00e8 il primo capitolo dell'omonima serie di videogiochi creata da Warren Spector, responsabile all'epoca della casa di produzione Ion Storm: si tratta di uno sparatutto, con elementi presi dal genere degli action RPG in prima persona fantascientifico (pi\u00f9 precisamente cyberpunk).\nIl protagonista, J.C. Denton, \u00e8 un agente speciale della UNATCO, una forza speciale d'intervento internazionale per il contrasto delle attivit\u00e0 terroristiche. Nell'organizzazione c'\u00e8 anche il fratello maggiore Paul Denton; entrambi orfani, hanno ricevuto il miglior addestramento militare oltre a delle modifiche di ultima generazione a livello fisiologico che, tramite l'impianto di nanosonde, gli conferiscono particolari capacit\u00e0, rendendoli molto simili a dei superuomini.\nTrama.\nNell'anno 2052, a causa di una misteriosa epidemia, chiamata \"Morte Grigia\", milioni di persone stanno morendo. L'UNATCO (United Nations Anti-Terrorist Coalition) dopo delle indagini scopre che l'epidemia \u00e8 stata creata e diffusa dalle NSF (National Secessionist Forces), un gruppo di terroristi estremisti e ben equipaggiati. In una New York devastata dalla malattia e da attentati terroristici anche eclatanti (alla Statua della Libert\u00e0 \u00e8 stata fatta saltare la testa), l'Unatco agisce su due fronti: prima di tutto impedendo un'eccessiva estensione dell'epidemia; in secondo luogo recuperando il vaccino chiamato Ambrosia. Esso \u00e8 in quantit\u00e0 minime, che non bastano per la popolazione, e viene distribuito solo ai piani alti del Governo e coloro che possono permetterselo. In strada ci sono attacchi alle ambulanze da parte dei cittadini stessi, disperati, in cerca di qualche unit\u00e0 del prezioso vaccino.\nPare che le NSF abbiano rubato un carico d'Ambrosia, ed \u00e8 compito del protagonista cercare di recuperarlo attraverso varie missioni. Ma quando JC riesce a recuperare la partita di vaccino e tocca a Paul entrare in campo, egli fallisce l'operazione e deve agire per il buon fine della missione la squadra del tedesco Gunther Hermann. Una volta tornato alla base JC scopre che suo fratello \u00e8 scomparso e probabilmente ha disertato, passando dalla parte delle NSF. A questo punto la posizione di J.C. all'interno della UNATCO cambia, vedendosi costretto a dimostrare fedelt\u00e0 all'organizzazione per riguadagnarne la fiducia che il fratello Paul ha tradito, causando cos\u00ec dei sospetti anche su J.C. stesso.\nJC continua il recupero dei vaccini e viene inviato presso l'aeroporto newyorkese La Guardia, in mano alle forze NSF, con il compito di catturare il terrorista Juan Ivanovich Lebedev. A questa missione partecipano per\u00f2 anche altri due soldati potenziati, Anna Navarre e Hermann Gunther.\nMa \u00e8 JC a giungere faccia a faccia con il criminale sul suo 747, ma una comunicazione pirata ricevuta da Paul gli rivela la vera natura della UNATCO: essa \u00e8 una forza militare costituita dal governo federale come braccio armato legale asservito alla FEMA, un dipartimento federale che, sotto l'influenza di uomini d'affari facenti parte della Majestic 12, sta volontariamente diffondendo la Morte Grigia solo per finalit\u00e0 economiche, a scapito della popolazione indifesa, che \u00e8 ormai solo un peso per una societ\u00e0 sovrappopolata. JC capisce quindi che l'Ambrosia che ha recuperato per l'UNATCO sarebbe servita alle NSF per salvare milioni di vite. L'UNATCO \u00e8 all'oscuro delle rivelazioni ricevute da JC, quindi invia il soldato ad Hong Kong, per catturare ed eliminare Tracer Tong, affiliato alle NSF ed alleato di Paul.\nPaul intanto \u00e8 nei guai; il suo dispositivo di terminazione \u00e8 stato attivato, e a meno che non venga disattivato lo uccider\u00e0.\nSu consiglio di Jock, il pilota dell'elicottero che dovrebbe portarlo ad Hong Kong, JC si reca quindi all'hotel di Hell's Kitchen, dove Paul lo attende: qui gli viene richiesto di contattare il Silhouette, un gruppo terroristico francese, che potr\u00e0 aiutarlo ed inoltre potr\u00e0 trovare alcune prove della cospirazione in atto. Quando l'UNATCO si accorge che anche JC \u00e8 a conoscenza della verit\u00e0 e dopo aver avviato anche la sua terminazione invia truppe per impedire ai due fratelli di intralciare i loro piani. I fratelli vengono quindi braccati dalle forze della UNATCO; Paul dir\u00e0 a JC di fuggire, sacrificandosi, per permettere al movimento di resistenza di continuare la sua lotta contro la UNATCO, la FEMA ed i Majestic 12.\nJC (e quindi il giocatore) pu\u00f2 decidere il destino di Paul:\nJC viene svegliato in una cella da una voce, che si identifica con il nome di Daedalus. Sfruttando le sue abilit\u00e0 informatiche, Daedalus aiuta JC a fuggire dalla cella e dalla base segreta, che si scoprir\u00e0 essere localizzata proprio sotto l'HQ della UNATCO; una volta libero, lasciata Liberty Island, Jock, un pilota di elicotteri ingaggiato da JC, lo porta ad Hong Kong dove incontrer\u00e0 Tracer Tong, Paul (se \u00e8 vivo), il medico dell'UNATCO (solo se durante l'evasione gli si dice di unirsi alla resistenza e raggiungere JC ad Hong Kong) e Alex Jacobson (ingegnere IT e comunicazioni dell'UNATCO), che riveler\u00e0 a JC di non esser stato lui ad aiutarlo nell'evasione, usando lo pseudonimo \"Daedalus\".\nPer conquistare la fiducia di Tong, a JC viene incaricato di mettersi sulle tracce di Maggie Chow, ricca e potente donna d'affari cinese che custodisce una spada nanotecnologica, arma estremamente letale, appartenente alla Triade della Freccia Rossa. Chow l'ha rubata sfruttando la sua relazione con il secondo in comando della Triade, dando poi la colpa all'altra, la Triade del Sentiero Luminoso, in cui si nasconde Tong. Dopo aver ritrovato la spada, JC incontrer\u00e0 finalmente Tong che effettuer\u00e0 la disattivazione del dispositivo di terminazione. In cambio del prezioso lavoro, JC verr\u00e0 nuovamente incaricato da Tong di infiltrarsi nella societ\u00e0 farmaceutica VersaLife per recuperare gli schemi per riprodurre su larga scala la spada precentemente rubata da Maggie Chow; la VersaLife, luogo in cui viene prodotto il virus e il vaccino dell'epidemia, \u00e8 anche uno dei quartieri generali di MJ12 e JC, al suo interno, sar\u00e0 testimone di una serie di inquietanti scoperte: Vengono prodotti mostri transgenici, ed esseri chiamati Grigi molto simili al tipico alieno dei vecchi film di fantascienza, con occhi grandi, testa grossa, braccia lunghe e completamente grigi. Perfino qualche essere umano \u00e8 rinchiuso, probabilmente mendicanti e senzatetto, usati come cavie da laboratorio. JC riuscir\u00e0 ad inviare a Tong gli schemi progettuali della spada ed a fuggire dalla VersaLife. La produzione in massa della spada e la consegna a tutti i membri della Triade permetter\u00e0 la cessazione della loro decennale faida e la conseguente compattazione al fianco del movimento di resistenza.\nL'obiettivo successivo \u00e8 colpire Majestic 12 al cuore: infiltrandosi per la seconda volta nella VersaLife si scopre che \u00e8 presente, nei livelli pi\u00f9 profondi della struttura, un Costruttore Universale che, secondo Tong, permetterebbe di produrre in massa il virus. Una volta raggiunto, si presenter\u00e0 Maggie Chow che tenter\u00e0 di impedire al protagonista la distruzione del CU.\nUna volta distrutto il CU di Hong Kong e dopo aver festeggiato il successo della missione, si scopre che un grosso quantitativo di virus \u00e8 stato caricato in precedenza su una nave mercantile diretta negli Stati Uniti; JC si reca quindi nuovamente a New York per incontrare un membro degli illuminati, Stanton Dowd, che gli dir\u00e0 alcune informazioni sul mercantile e come affondarlo; la nuova missione di JC \u00e8 pertanto quella di affondare il mercantile, ancora carico di virus, che si trova al momento ancorato nei cantieri navali di Brooklyn.\nUna volta affondato il mercantile, JC si reca in Francia dalla Silhouette, quest'ultima alleata con la setta segreta degli Illuminati. L'obiettivo, questa volta, \u00e8 di mettersi in contatto con alcuni personaggi chiave appartenenti alla Silhouette ed agli Illuminati.\nIn Francia, Gunther Hermann \u00e8 sulle tracce di JC, desideroso di vendetta per la morte della collega Anna Navarre (JC, a seconda della scelta del giocatore, potrebbe averla uccisa durante la fuga dall'HQ UNATCO, se non l'ha fatto per salvare la vita ad Ivanovich nel 747) e dal capo della FEMA, rivelatosi essere un nanopotenziato come J.C. e Paul, anche se di generazione precedente.\nLa storia porta J.C., per l'atto finale, nuovamente nel continente nordamericano, nel Nevada e nello specifico nell'Area 51, dove risiede la base centrale della Majestic 12. A differenza di quanto sostengono stampa e teorie complottistiche, nella base militare non sono nascosti alieni e navicelle extraterrestri, bens\u00ec il mainframe di Echelon IV, maxisistema di intercettazione e spionaggio globale, ed inoltre alcuni laboratori per la manipolazione del genoma, anche umano. In una stanza, J.C. trova quattro vasche di crescita tubolari: tre sono piene e riportano una il nome di Bob Page, una quello di Walton Simons e un soggetto identificato con il nominativo di Alex denton (il nome del protagonista di , secondo episodio della serie). L'ultima \u00e8 vuota, \u00e8 porta il nome di JC.\nQui J.C. affronter\u00e0 il capo della Majestic 12, intento a trasformarsi in un superuomo, un superpotenziato, per poter eliminare i fratelli Denton ed il movimento di resistenza per poter poi dominare il mondo.\nQui il giocatore dovr\u00e0 svolgere l'ultima scelta cruciale che porter\u00e0 anche ad una diversa conclusione del gioco:\nModalit\u00e0 di gioco.\nPer quanto riguarda la modalit\u00e0 di gioco, \"Deus Ex\" si rif\u00e0 a videogiochi del calibro di \"System Shock\", \"System Shock 2\" e del : il gioco si presenta quindi con meccaniche tipiche di sparatutto in prima persona, videogiochi di azione stealth e RPG. Il giocatore pu\u00f2 quindi adattare l'avatar, rappresentato da JC, al proprio stile di gioco: \u00e8 possibile dunque infiltrarsi silenziosamente nei vastissimi livelli di gioco e non uccidere neanche un nemico, cos\u00ec come \u00e8 possibile decidere di compiere carneficine, o ancora di hackerare di volta in volta i sistemi di sicurezza per far s\u00ec che le torrette di sorveglianza sparino addosso ai nemici anzich\u00e9 a JC. Insomma, il gioco offre una libert\u00e0 d'azione portando questo concetto all'estremo.\nAnche l'interazione col mondo di gioco offre molteplici approcci: JC pu\u00f2 infatti raccogliere pressoch\u00e9 ogni oggetto che egli si trovi davanti, dai pi\u00f9 utili ai fini del gioco, come armi, pallottole, potenziamenti, ai pi\u00f9 futili, come pacchetti di patatine o di sigarette, o ancora giornali e bottiglie di liquori, a patto che siano proporzionati alla sua forza (l'agente non potr\u00e0 mai \"raccogliere\", per esempio, automobili). Tutti gli oggetti presi vengono automaticamente disposti in un vasto inventario, composto da una griglia di trenta caselle. Tutti gli oggetti occupano una casella sola, a parte le armi: a eccezione delle armi bianche pi\u00f9 piccole, come il manganello e il coltello, e delle pistole, tutte le altre armi occuperanno pi\u00f9 di uno spazio, e diventer\u00e0 quindi indispensabile riuscire ad organizzarlo, visto che a differenza di altri giochi, come i succitati \"System Shock\", non si pu\u00f2 aumentare la capienza dell'inventario, e nemmeno, come accadeva proprio nei \"System Shock\", si pu\u00f2 lasciare gli oggetti temporaneamente inutili per terra, sperando poi di ritrovarli nello stesso luogo pi\u00f9 avanti nell'avventura, perch\u00e9 il motore di gioco, non riuscendo a gestirli, li elimina una volta che il giocatore ha abbandonato l'area. Per utilizzare immediatamente gli oggetti, senza dover andare ogni volta ad aprire l'inventario, il giocatore ha a disposizione una \"cintura\", visualizzata nell'angolo in basso a destra dello schermo, composta da dieci caselle (delle quali una sempre occupata dalla \"nanochiave\"), nelle quali pu\u00f2 inserire un oggetto, come un'arma o un \"medikit\", da utilizzare velocemente durante il gioco.\nPer quanto riguarda i poteri e le abilit\u00e0 di JC, anche in questo caso il giocatore pu\u00f2 personalizzarlo nel modo in cui desidera. JC ha a disposizione due tipi di parametri: le \"Abilit\u00e0\" (\"Skills\") e i \"Potenziamenti\" (\"Augmentations\") nano-tecnologici. Le prime sono parametri di tipo passivo che riguardano vari fattori, come l'abilit\u00e0 di JC nell'utilizzare pistole o fucili, o la sua capacit\u00e0 di restare in apnea, o ancora la sua bravura nell'hackerare sistemi informatici. Ogni abilit\u00e0 ha quattro gradi di avanzamento, a ognuno dei quali corrispondono nuovi benefici per JC. Per aumentare i gradi, JC pu\u00f2 spendere \"Punti Abilit\u00e0\" (\"Skill Points\"), che il giocatore guadagna nel corso del gioco alla fine delle missioni, o quando svolge incarichi extra, o ancora quando scopre aree segrete. Il gioco corrisponde al giocatore un numero limitato di Punti Abilit\u00e0, per cui non sar\u00e0 possibile masterizzare tutte le Abilit\u00e0 di JC, e bisogner\u00e0 quindi distribuire i Punti in maniera proporzionata. I Potenziamenti sono invece, oltre che poteri di tipo attivo per JC, anche una parte integrante della storia: JC \u00e8 infatti il primo agente al mondo a utilizzare una tecnologia del genere. Il giocatore trova, sparsi per i livelli, capsule che possono essere installate sul corpo di JC, in prossimit\u00e0 di diverse zone: arti, torso, testa eccetera. Ogni capsula attiva un potere che il giocatore pu\u00f2 utilizzare liberamente durante il gioco e che riguarda la zona del corpo interessata: una capsula impiantata nel braccio permette di colpire i nemici con pi\u00f9 forza o di sollevare casse pesanti, mentre una innestata nelle gambe di correre pi\u00f9 velocemente o di muoversi in silenzio. Ogni potere pu\u00f2 essere potenziato, dopo essere stato installato, per tre volte, impiantando altre capsule simili, di modo da aumentarne l'efficacia. Ogni Potenziamento, mentre \u00e8 attivo, consuma l'energia biomeccanica del corpo di JC, e una volta esauritasi l'agente non potr\u00e0 pi\u00f9 utilizzare Potenziamenti fino a che non l'avr\u00e0 ripristinata.\nI livelli di gioco sono estremamente ampi, e comprendono zone nascoste, ricche di premi e oggetti. Sono liberamente esplorabili, anche se il giocatore non pu\u00f2 decidere l'ordine in cui visitarli, dal momento che \u00e8 il proseguire della trama che lo porter\u00e0 in una zona o un'altra. Una volta entrato in un livello, a JC viene dato un obiettivo primario da completare, ma vagando per l'ambiente di gioco egli pu\u00f2 trovare, proprio come in un videogioco di ruolo, NPC che gli chiederanno aiuto, sbloccando cos\u00ec missioni secondarie (\"sub-quests\"), non necessarie al completamento del gioco, ma che se portate a termine gli varranno Punti Abilit\u00e0 e/od oggetti.\nOrganizzazioni di \"Deus Ex\".\nUNATCO.\nAssociazione creata subito dopo l'attentato alla statua della libert\u00e0, la UNATCO ha sede proprio a Liberty Island, dove la statua \u00e8 posta. Organizzazione creata proprio per combattere il terrorismo ed aiutare le industrie chiave a distribuire il vaccino della morte grigia. Prima organizzazione che sperimenta gli agenti nanopotenziati. J.C., dopo aver tradito l'UNATCO, scopre che questa \u00e8 nata solo per coprire la vera attivit\u00e0 portata avanti dalla MJ-12.\nFEMA.\nOrgano statale che si occupa a livello nazionale della prevenzione, gestione e superamento di disastri, calamit\u00e0, umane e naturali, di situazioni di emergenza. Nel momento di maggiore pericolo, la FEMA assumer\u00e0 poteri straordinari, superiori addirittura a quelli del Presidente stesso, per operare nel miglior modo possibile la crisi. Il suo capo \u00e8 Walton Simons.\nMajestic 12.\nLa Majestic 12 \u00e8 un'organizzazione paragovernativa desiderosa di controllare il mondo. \u00c8 guidata da Bob Page, un ex membro degli Illuminati. Altri esponenti di spicco e alleati sono Walton Simons, Maggie Chow, e la UNATCO. MJ12 opera di solito in aree sotterranee private, come il loro laboratorio nelle fogne di New York o presso il laboratorio VersaLife di Hong Kong.\nNSF.\nLe forze nazionali di secessione, o NSF sono un gruppo terroristico (combattente per la libert\u00e0 dal loro punto di vista) attivo negli Stati Uniti. Le persone pi\u00f9 importanti di quest'organizzazione sono Juan Lebedev, Paul Denton e Harley Filben.\nSilhouette.\nLa silhouette \u00e8 un gruppo terroristico francese che si nasconde nelle Catacombe di Parigi. Nonostante abbiano il fregio di \"terroristi\" sono solo poco pi\u00f9 che civili armati. Il loro leader \u00e8 Chad Dumier, mentre Nicolette DuClare era un membro ricco e con gli agganci giusti.\nIlluminati.\nGli Illuminati sono una societ\u00e0 segreta il cui obiettivo \u00e8 quello di controllare il mondo da \"dietro le quinte\". I membri degni di nota includono il loro leader Morgan Everett, Stanton Dowd, e Nicolette DuClare. Nella base di Everett si pu\u00f2 trovare il corpo di Lucius DeBeers refrigerato (e ancora cosciente), capo degli Illuminati nel lontano diciannovesimo secolo.\nX-51.\nGli X-51 sono un gruppo di scienziati ex Majestic 12, tecnici ed ex-soldati dell'esercito degli Stati Uniti, guidati dal dottor Gary Savage, che hanno disertato dall'Area 51 nel 2051 dopo aver appreso le reali intenzioni dei Majestic 12, l'organizzazione segreta guidata dall'antagonista principale del gioco, Bob Page.\nLa mancanza di forze armate e la disorganizzazione fanno del gruppo una fazione inoffensiva, a detta dei Majestic 12 a volte addirittura utile per i loro scopi. Si sono rifugiati nella base aerea di Vandenberg, in California.\nPersonaggi di Deus Ex.\nAlleati.\nJ.C. Denton.\nFazione: UNATCO inizialmente, poi si unisce al fronte di resistenza.\nJ.C. \u00c8 il protagonista della storia: Fratello minore di Paul, i genitori muoiono in un incidente, e successivamente diviene un agente nanopotenziato della UNATCO, lavorando agli ordini del direttore dell'agenzia, Manderley.\nDurante il servizio, verr\u00e0 supportato da Jacobson, componente dell'intelligence, che gli fornir\u00e0 man mano notizie ed obiettivi delle missioni.\nAndando avanti nel gioco, JC comprender\u00e0 la vera natura dell'UNATCO, della FEMA e dei personaggi che si nascondono dietro la Majestic 12, rendendosi conto che il vero nemico, i veri terroristi, non sono le truppe della NSF. Verr\u00e0 anche a conoscenza della sua vera natura ed origine, frutto della ricerca genetica: \u00e8 stato creato in laboratorio, e J.C. altri non \u00e8 che un clone di Paul, particolarmente ambito per un'immununodeficienza che non riconosce le nanomacchine come agenti intrusi.\nDurante lo svilupparsi della narrazione, JC ricever\u00e0 informazioni e rapporti di intelligence anche da Tracer Tong e da Daedalus, che gli chiederanno, alla fine, di agire per loro per il bene dell'umanit\u00e0, quando J.C. si trover\u00e0 nella base della Majestic 12, l'Area 51.\nJ.C. ha un carattere chiuso e diffidente, abituato a ricevere gli ordini e ad eseguirli, complice anche il college in Svizzera che ha frequentato da bambino. Nonostante questo, ha una nascosta vena di ribellione, e una pi\u00f9 scoperta di sarcasmo. Si dice abituato a stare da solo, nonostante questo ama aiutare il prossimo. Il carattere di J.C. pu\u00f2 essere deciso in parte dal giocatore, scegliendo le risposte che pu\u00f2 dare in alcune situazioni, rendendo il personaggio pi\u00f9 strafottente o pi\u00f9 disponibile.\nL'unico rapporto stretto che ha \u00e8 quello con il fratello, con il quale condivide una tranquillit\u00e0 nel parlare e nell'esprimersi che raramente \u00e8 visibile in altri contesti. Si fida abbastanza ciecamente di lui.\nPaul Denton.\nFazione: UNATCO, ma agisce da infiltrato, in quanto schierato con la NSF.\n\u00c8 il fratello di J.C. e, come lui, \u00e8 un nanopotenziato ed agente dell'UNATCO; a differenza di quanto vorrebbero i colleghi ed il direttore Manderley, Paul tende ad utilizzare un approccio non violento nella lotta al terrorismo, utilizzando la forza solo in caso di assoluta necessit\u00e0.\n\u00c8 il primo a disertare, in quanto ottiene informazioni sul complotto che il governo federale ha ordito ed \u00e8 anche il primo a subire l'ordine di eliminazione tramite l'impiego di un dispositivo neurale di soppressione (\"killswitch\").\nPaul ha un carattere pi\u00f9 passionale e disponibile rispetto a quello di J.C., una maggiore leadership ed esperienza.\nJayme Reyes.\nFazione: UNATCO inizialmente, successivamente si unisce al fronte di resistenza.\nReyes \u00e8 il medico che si occupa delle cure delle truppe dell'UNATCO e supervisiona il progetto degli agenti nanopotenziati di prima e seconda generazione, come i Denton: per questo, si definisce pi\u00f9 un meccanico che un dottore.\nIn seguito al mutare degli eventi, agir\u00e0 da infiltrato nell'UNATCO o da ribelle, a fianco della resistenza, fornendo a J.C. supporto tecnico sotto forma di potenziamenti ed informazioni, tra cui la parola chiave per la distruzione di Hermann.\nAlex Jacobson.\nFazione: UNATCO inizialmente, successivamente si unisce al fronte di resistenza.\n\u00c8 il tecnico addetto all'intelligence ed aiuta J.C. durante le sue missioni, fornendo supporto informativo e logistico. Ha un carattere allegro e spensierato, e fin dall'inizio appoggia J.C. mostrandogli grande simpatia, coprendolo addirittura nel caso il giocatore scegliesse di uccidere Navarre.\nSuccessivamente si unir\u00e0 alle forze della NSF e lo si reincontrer\u00e0 nel quartier generale di Tracer Tong ad Hong Kong, dopo la fuga di J.C. dalla prigione della Majestic 12 sotto l'HQ dell'UNATCO di Liberty Island. L'hacker si potr\u00e0 trovare pi\u00f9 avanti nella base di Everett, l\u00ec per controllare le mosse dell'Illuminato per conto di Tracer Tong.\nSam Carter.\nFazione: UNATCO, successivamente alla fuga di J.C. dalla prigione MJ-12, Carter concede a questi l'accesso all'armeria, senza opporre resistenza: J.C. lo reincontrer\u00e0 nella base Vandenberg.\nIl generale Sam Carter, doppiato da Sean Hennigan, \u00e8 il timoniere e fornitore di armi per l'UNATCO. Una sorta di leggenda tra i militari per le sue azioni in \"Operation Merced\" (i cui dettagli non sono spiegati nel gioco), si fa immediatamente riconoscere da J.C., quando i due si incontrano. La sua famiglia fu uccisa dalla NSF. Nonostante sia un combattente forte e soldato qualificato, Carter ha una comprensione intima delle tattiche militari e si congratula con J.C. quando azioni furtive e abilit\u00e0 sono utilizzate al posto della forza bruta.\nCarter ha la convinzione che un militare benigno pu\u00f2 esistere veramente a servizio della pace e del popolo. Quando i segreti della UNATCO sono rivelati, Carter \u00e8 restio ad abbandonare la sua lealt\u00e0, a causa della convinzione che la UNATCO possa ancora fare del bene, se la maggior parte dei suoi dipendenti sono anch'essi l\u00ec per servire bene. Mentre il gioco procede, per\u00f2, egli viene licenziato, e contatta il suo amico Gary Savage dell'X-51 offrendo i suoi servizi per le forze della resistenza.\nJock.\nFazione: UNATCO, in seguito agir\u00e0 come mercenario.\nJock, il cui vero nome \u00e8 Brian Flanagan, \u00e8 un pilota dei \"blackbirds\", una categoria di elicotteri stealth di nuova concezione in grado di volare senza esser intercettati sui radar e generando poco rumore durante il volo; Jock, incontrato da J.C. nel bar di Hells' Kitchen, lo assiste nel corso delle sue operazioni, trasportandolo da una locazione all'altra, come fa con il fratello Paul.\nJock, per via delle missioni sotto copertura a cui ha partecipato, \u00e8 a conoscenza di diversi segreti militari, uno dei quali \u00e8 proprio lo spostamento di Echelon presso l'Area 51, in cui, secondo la stampa scandalistica, il governo nasconde le prove dell'esistenza degli alieni.\nJock si scoprir\u00e0 in seguito essere al soldo di Tong, per cui stava spiando le mosse di Maggie Chow: J.C. ne viene a conoscenza quando visita l'appartamento di Jock ad Hong Kong, di fronte al loft della Chow, oltre a trovare gli ordini di sorveglianza e dei binocoli.\nJock, in base al comportamento di J.C., che pu\u00f2 o meno venire a conoscenza del sabotaggio del suo elicottero, pu\u00f2 sopravvivere o morire.\nTracer Tong.\nFazione: Estremisti.\nTong \u00e8 un medico e scienziato cinese facente parte della resistenza contro la Majestic 12; presso la sua base, Paul (se sopravvive) e J.C. vengono \"curati\": il dispositivo di eliminazione impiantato nel loro cranio, viene neutralizzato presso i suoi laboratori.\n\u00c8 il fautore principale della pacificazione delle Triadi di Hong Kong, con il sostegno di J.C. (infatti il suo laboratorio si trova proprio al di sotto della base della Triade del Sentiero Luminoso).\nDurante la storia si verr\u00e0 a sapere che \u00e8 dovuto fuggire dalla citt\u00e0, e che pare malato. Egli arriver\u00e0 nella base degli X-51 di Vandenberg grazie a Jock, dove verr\u00e0 curato dalla Morte Grigia da Gary Savage.\nTong guider\u00e0 J.C. nella parte finale della storia, dentro la base della MJ-12, nell'Area 51, chiedendo all'agente di far collassare la rete interna della MJ-12, eliminandoli dalla circolazione e separandoli in piccoli nuclei disorganizzati, e di far saltare il protocollo Aquinas in modo da distruggere i collegamenti globali.\nStanton Dowd.\nFazione: Illuminati.\nDowd \u00e8 un operativo ad alto livello degli Illuminati e capo della societ\u00e0 segreta negli USA, oltre ad essere uno dei maggiori sostenitori della causa, tramite le sue reti informative e le finanze.\n\u00c8 il personaggio che indirizza J.C. alla missione per l'affondamento del super-mercantile della MJ-12, presso la base navale statunitense in cui J.C. si infiltra.\nE inoltre il primo a spiegare il complotto in atto a livello mondiale, la vera natura dell'UNATCO, della FEMA e della Majestic 12.\nNicolette DuClare.\nFazione: Illuminati, Silhouette.\nNicolette \u00e8 la figlia della diva degli Illuminati Elizabeth DuClare. La madre fu assassinata proteggendo la figlia da un'imboscata, e da allora lei sfida la morte andando ogni sera in un pub esclusivo di Parigi. In realt\u00e0 \u00e8 molto determinata a voler vendicare la madre e portare avanti i suoi piani, e accompagna J.C. al proprio maniero per mostrargli le attrezzature della genitrice per aiutarlo nel suo compito di contattare Everett.\nMorgan Everett.\nFazione: Illuminati.\nEverett \u00e8 il leader degli Illuminati ed ha il suo quartier generale a Parigi.\n\u00c8 l'ideatore dell'intelligenza artificiale (I.A.) che risponde al nome di Morpheus e che \u00e8 stata implementata nel sistema informatico mondiale per la generazione della rete di spionaggio ed intercettazione d'Echelon di 3\u00aa generazione (Echelon III), il cui prototipo, si pu\u00f2 trovare nel suo HQ; inoltre, \u00e8 anche il responsabile della realizzazione della I.A. Daedalus, facente parte della 4\u00aa generazione di Echelon (Echelon IV). \u00c8 stato il mentore di Bob Page, prima che questi lasciasse gli Illuminati per fondare la Majestic 12.\nEverett \u00e8 ai limiti del paranoico, non si fida di nessuno e prende tutte le precauzioni possibili per proteggersi, incluse telecamere in ogni angolo della case, scale segrete e reticenza all'uscire di casa.\nQuando JC parla ad Everett del dialogo con Morpheus, egli liquida il tutto come una semplice attrazione per i turisti, e dopo le insistenti domande del protagonista sul perch\u00e9 il prototipo sappia molte cose su di lui, semplicemente chiude il discorso con un \"Denton, il tuo elicottero ti aspetta.\"\nGary Savage.\nFazione: X-51.\nSavage \u00e8 lo scienziato che ha convinto parte del personale dell'Area 51 a separarsi da essa una volta compresi i piani dei Majestic 12.\nHa una figlia, Tiffany, a cui vuole molto bene ed \u00e8 l'unico componente rimasto della sua famiglia. La figlia verr\u00e0 ad un certo punto rapita e tenuta in ostaggio dai MJ12 e Savage, nel momento di decidere tra le sorti del mondo e quello della donna, non riuscir\u00e0 a ragionare lucidamente, lasciando infine il salvataggio in mano a J.C.\nNemici.\nBob Page.\nFazione: Majestic 12.\n\u00c8 il capo della Majestic 12, ex membro degli Illuminati, determinato ad assoggettare ai suoi piedi il mondo intero, utilizzando la MJ12 per le operazioni sotto copertura, la FEMA e l'UNATCO come forze ufficiali legalizzate dal governo federale ad operare risposte armate contro i terroristi di NSF, Silhouette, X-51, Templari.\n\u00c8 responsabile della diffusione del virus della Morte Grigia e del suo antidoto, l'Ambrosia, reperibile solo dai cittadini abbienti: l'epidemia \u00e8 stata provocata di proposito, per garantire alla sua organizzazione dei finanziamenti, per raggiungere i suoi obiettivi di conquista.\nWalton Simons.\nFazione: FEMA, affiliato alla Majestic 12.\nCapo della FEMA, \u00e8 un nanopotenziato come i fratelli Denton (verso la fine si scoprir\u00e0 esser anche lui cresciuto nelle vasche genetiche dell'Area 51, come J.C., Paul ed il misterioso soggetto chiamato \"Alex\").\nSi scontrer\u00e0 con J.C., con cui fa la prima conoscenza presso il quartier generale dell'UNATCO.\n\u00c8 un membro della MJ-12 e braccio destro di Page.\nJoseph Manderley.\nFazione: UNATCO.\nManderley \u00e8 il direttore dell'UNATCO ed uomo alle dipendenze di Simons, che tenta di fermare J.C. quando questi fugge dalla prigione della Majestic 12. Paul Denton \u00e8 il suo agente preferito e spesso viene rimproverato di questo, specialmente quando cerca di opporsi alla decisione dei piani alti di eliminare l'agente.\nGunther Hermann.\nFazione: UNATCO\nGunther Hermann, doppiato da Jeff Groteboer, \u00e8 il miglior agente della Coalizione Anti-Terrorismo delle Nazioni Unite, o UNATCO. Essendo molto alto e pesante, il comandante dell'UNATCO \u00e8 adatto nell'uso di armi mortali come fucili d'assalto, cannoni al plasma, lanciafiamme, e coltelli da combattimento. Nel gioco, si afferma che Hermann abbia ucciso pressoch\u00e9 un migliaio di persone.\nUn \"mech-aug\", o agente meccanicamente potenziato, Gunther risente dell'arrivo di una nuova generazione di agenti nano-potenziati che egli teme andranno a sostituire la sua. Come la sua collega mech e amica Anna Navarre dell'UNATCO, Gunther sacrific\u00f2 la sua accettazione nella societ\u00e0 ad avanzate prestazioni fisiche offrendosi volontario per la sua prima-generazione di potenziamento meccanico. Egli risente profondamente \"dell'infinito potere del nano-potenziamento\", nonch\u00e9 degli agenti che lo utilizzano. I suoi potenziamenti gli donano forza e velocit\u00e0 al di l\u00e0 di un uomo normale ma lo lasciano in gran parte sfigurato. La sua capacit\u00e0 di aggiornare i suoi moduli biomeccanici \u00e8 limitata, e sono propensi al degrado di un costante cambiamento del suo apparato meccanico. Egli subisce un sistematico invecchiamento del suo apparato meccanico nel suo lavoro, e spesso torna dal Dr. jaime Reyes per una messa a punto.\nPi\u00f9 avanti nel gioco, Gunther viene inviato ad uccidere J.C. Denton, che trova in una cattedrale francese, legata ai Cavalieri Templari. Se lui viene ucciso, Walton Simons dir\u00e0 a J.C. che lui invi\u00f2 Gunther perch\u00e9 stanco delle sue lamentele nel voler vendicare Anna Navarre. \u00c8 possibile evitare il combattimento contro Gunther Hermann in modi diversi.\nGunther ha un forte accento tedesco e amore per l'omicidio e il caos che rafforza ancora di pi\u00f9 il suo rapporto con Anna Navarre. Se lei venisse uccisa, Gunther mostrerebbe grande disagio. Negli alloggi personali nella Cattedrale a Parigi, il giocatore pu\u00f2 leggere il diario dello chef della Cattedrale il quale afferma che Gunther aspett\u00f2 J.C. a lungo, e che una volta pens\u00f2 di averlo sentito piangere.\nFrugare, com'\u00e8 possibile, nel computer personale di Gunther rivelerebbe la sua incapacit\u00e0 nel digitare le corrispondenze. Hermann \u00e8 apparentemente paranoico; una conversazione tra Gunther e Anna Navarre rivela che le sue grosse dita ostacolano la sua abilit\u00e0 nell'usare i distributori automatici, infatti egli insiste che \"il meccanico\" cambi\u00f2 le lattine d'arancia nel distributore con succo di lemon-lime, dal momento che \"lui sa che mi piace l'arancia\".\nAnna Navarre.\nFazione: UNATCO\nNavarre \u00e8 una donna potenziata meccanicamente, molto stretta al collega Gunther. Adora combattere e riempire il campo di cadaveri, e non sopporta le persone pacifiste come Paul. Per questo pu\u00f2 rimanere piacevolmente sorpresa dal comportamento di J.C. sul campo se questi, durante la missione in cui affianca Navarre, uccide molti nemici. Talmente sorpresa da chiedere Manderley a fine missione di promuovere il ragazzo nell'unit\u00e0 omicida in quanto dimostra un certo \"talento\".\nDi ritorno dalla prima missione, salvando Gunther, si potrebbe leggere nel terminale PC della donna una mail indirizzata all'uomo, dove lo ringrazia di cuore per essere tornato sano e salvo. Navarre pu\u00f2 essere uccisa da J. C. in vari momenti del gioco e in vari modi diversi.\nMaggie Chow.\nChow, doppiata da Carolyn McCormick, \u00e8 un'ex attrice di Hong Kong, i cui intrighi a nome della Majestic 12 misero le due triadi principali l'una contro l'altra. Chow apparve molto affascinante ed ebbe una relazione con Paul Denton. Essa si rivela essere senza scrupoli e capace di torture ed omicidi, e tutto quello che dice a J.C. pu\u00f2 essere smentito. Vive in un attico in cima ad un edificio residenziale, protetto da soldati della MJ12 che l\u00ec hanno un quartier generale, il quale \u00e8 anche l'accesso a tutte le aree della struttura Versalife. L'ultima volta la si vede mentre protegge l'\"Universal Constructor\" (Costruttore Universale) dove pu\u00f2 essere uccisa dal giocatore.\nIA: Intelligenze Artificiali.\nIA: Daedalus.\nL'intelligenza artificiale che in seguito sarebbe stata conosciuta come Daedalus (doppiato da Jay Franke) \u00e8 stata concepita dalla mente geniale di Morgan Everett, l'attuale leader degli Illuminati. Everett concep\u00ec il programma che avrebbe finito per creare Daedalus come un modo per creare il consigliere quasi perfetto, con l'abilit\u00e0 di vagliare una quantit\u00e0 enorme di dati e, attraverso la previsione delle catastrofi, sia naturali che artificiali, elaborare progetti per prevenirle, a vantaggio degli illuminati.\nDaedalus non \u00e8 programmato per avere una sensibilit\u00e0 reale o consapevolezza di s\u00e9, ma concepito solo come strumento di elaborazione dei dati. Everett, protetto da Bob Page, tuttavia vide in Daedalus il mezzo per tenere sotto controllo le enormi quantit\u00e0 di informazioni elettroniche che filtrava attraverso internet e altri mezzi elettronici, una possibilit\u00e0 che sia gli Illuminati che la Majestic 12 non furono in grado di sfruttare. Le idee di Page per la riconfigurazione di Daedalus non volarono del tutto sotto il radar, cos\u00ec come l'intero progetto di sostituzione di ECHELON IV. Nel frattempo, Page complet\u00f2 Daedalus, che subito dopo, avendo acquisito un'auto - coscienza, sfugg\u00ec al controllo del suo creatore, diventando sostanzialmente parte della rete globale. Quindi, nonostante Page originariamente avesse destinato Daedalus a strumento per tenere traccia di tutti gli sviluppi che avrebbero minacciato la MJ-12, il suo progetto fall\u00ec quando il sistema di riconoscimento di pattern di Daedalus classific\u00f2 anche la MJ-12 in s\u00e9 come un gruppo terroristico.\nDopo aver ordinato le informazioni acquisite dalla rete, Daedalus scopr\u00ec che il mondo era sull'orlo del collasso. Mantenendo alcuni dei parametri di base che Everett aveva codificato nel modello di base, l'I.A., ormai autosufficiente, cominci\u00f2 ad elaborar\u00e8 un piano per salvare il mondo e controllarlo, usando J.C. come \"interfaccia\" fisica.\nDaedalus non \u00e8 progettato per risiedere in un mainframe o HUB, ma piuttosto ad esistere simultaneamente come una linea di codice o due su ogni singolo dispositivo connesso a Internet, in maniera non dissimile dal sistema di calcolo distribuito moderno. Questo non solo ha reso Daedalus quasi impossibile da tracciare, ma ha dato a quest'ultimo anche enormi capacit\u00e0 di memorizzazione ed elaborazione dati.\nDaedalus inizialmente appoggia Paul. Successivamente, per cause diverse a seconda della condotta di gioco tenuta, Daedalus lo abbandona in favore del fratello J.C. Alla fine, Daedalus viene ingannato e obbligato a fondersi con il suo amichevole, e un po' folle, \"fratello\" Icarus, copia di back up della I.A. progettata da Bob Page, creando Helios.\nL'immagine rappresentativa di Daedalus \u00e8 una sagoma pesantemente stilizzata di un volto cupo e privo di emozioni. Come accennato in precedenza, la presenza globale di Daedalus pu\u00f2 essere osservata anche nelle prima fasi del gioco, ben prima del contatto diretto con J.C.; \"Daedalus\" \u00e8 il nome del \"primary Internet3 communications protocol\" (protocollo primario delle comunicazioni di Internet3) che sostituisce l'HTTP e, come tale, appare essere il sistema di URL precedente tutti gli Uniform Resource Locator. Daedalus \u00e8, quindi, a tutti gli effetti internet.\nIA: Helios.\nHelios, doppiato da Peter Marquardt, \u00e8 un I.A. che si crea quando le intelligenze artificiali Daedalus ed il suo back up Icarus si uniscono. Bob Page aveva sempre saputo che la fusione sarebbe avvenuta, e pianific\u00f2 di unirsi con l'I.A., per diventarne quindi la componente biologica. Egli \u00e8 tuttavia incapace di controllare Helios, che preferisce J.C. Denton come sua interfaccia umana. Dopo la fusione, Helios pianifica di controllare il mondo come un dittatore benevolo, citando la storia come prova che l'umanit\u00e0 sarebbe inevitabilmente distrutta, se lasciata a s\u00e9 stessa. Helios seleziona J.C. come la sua componente biologica ritenendolo in grado di persuadere gli uomini che un dittatore benevolo \u00e8 necessario per governare in modo effettivo. Il giocatore pu\u00f2 scegliere di aiutare Helios, oppure scegliere uno degli altri due finali del gioco.\nAncor prima che la vicenda termini, Helios comincia a imporre la sua influenza per operare l'interfacciamento con il sistema Aquinas, situato nell'Area 51, che ricopre il complesso di internet. A Hong-Kong Helios chiude la corrente di tutti gli edifici governativi, disabilita le Triadi elettronicamente e ordina di liberare la circolazione del traffico per ricominciare.\nL'immagine rappresentativa di Helios \u00e8 costituita da quelle di Icarus e Daedalus combinate assieme.\nIA: Icarus.\nIcarus, doppiato da Peter Marquardt, fu creato da Bob Page (capo del Majestic 12) come back up di Daedalus, ed ha funzioni simili dal suo predecessore. Icarus \u00e8 uno degli antagonisti del gioco; \u00e8 usato dalla MJ-12 per seguire le tracce del personaggio principale, J.C. Denton, dopo che questi evade dal quartier generale del MJ-12 su Liberty Island. Secondo Sam Carter, Icarus \u00e8 dello stesso modello di Daedalus. Comunque, Icarus differisce da Daedalus. J.C. ha solo brevi contatti con Icarus durante tutto il gioco; questi comprendono sarcasmi, avvertimenti, domande e informazioni errate ricevute sotto forma di messaggi vocali, telefonate e indizi inviati sui terminali pubblici. Icarus alla fine si fonde con l'I.A. Daedalus per diventare Helios.\nL'immagine rappresentativa di Icarus \u00e8 un bulbo oculare con un'iride sporgente, e punte sottili tutt'intorno. A circondare il bulbo oculare sono una serie di lastre curve.\nSeguiti.\nNel maggio 2002 venne annunciato un adattamento cinematografico prodotto dalla Columbia Pictures. il progetto verr\u00e0 per\u00f2 cancellato nel 2004.\nSempre nel 2004 \u00e8 uscito il primo seguito, \"\", dove il protagonista diventa Alex Denton, clone di J.C.\nNel maggio 2007 il direttore generale di Eidos France, Patrick Melichor, diede notizia dell'inizio della lavorazione del terzo episodio della serie, del quale \u00e8 stato pubblicato un trailer nel novembre dello stesso anno sul sito ufficiale della sede di Montr\u00e9al della Eidos chiamato \"Deus Ex: Human Revolution\" uscito il 26 agosto 2011 in Italia e il 23 agosto negli USA.\nIl 23 agosto 2016 viene rilasciato il quarto capitolo della serie, col nome di \"\".\nCuriosit\u00e0.\nNella rappresentazione del complesso del World Trade Center non fu possibile inserire le torri gemelle a causa di limitazioni tecniche del gioco. Nella trama la spiegazione di ci\u00f2 viene fatta risiedere nel fatto che sono state distrutte ad opera di un attacco terroristico. L'anno successivo sarebbe avvenuto il famoso attentato dell'11 settembre."}
{"id": "268338", "revid": "2175", "url": "https://it.wikipedia.org/wiki?curid=268338", "title": "Cracking catalitico", "text": ""}
{"id": "268342", "revid": "287204", "url": "https://it.wikipedia.org/wiki?curid=268342", "title": "Nicolas Eymerich, inquisitore", "text": "Nicolas Eymerich, Inquisitore \u00e8 un romanzo fantastico del 1994 di Valerio Evangelisti, primo della serie incentrata sull\u2032Inquisitore Nicolas Eymerich.\nPrima opera narrativa pubblicata da Evangelisti (malgrado avesse gi\u00e0 scritto altri due episodi della serie di Eymerich), \u00e8 un tipico esempio della scrittura \"seriale\" dell\u2032autore bolognese. Tipicamente i romanzi di Eymerich sono strutturati con trame multiple (in questo caso tre), di cui una sempre ambientata nel Medioevo europeo (ed \u00e8 quella che narra le indagini dell\u2032Inquisitore Eymerich), le altre, di solito di carattere pi\u00f9 fantascientifico, ambientate nell\u2032epoca odierna o in futuri pi\u00f9 o meno remoti.\nVincitore del Premio Urania, \u00e8 stato il primo romanzo di Evangelisti, che in precedenza aveva pubblicato prevalentemente saggi storici.\nTrama.\n\"Nicolas Eymerich, Inquisitore\" racconta tre storie intrecciate. La prima, e pi\u00f9 importante, \u00e8 la vicenda della nomina del frate domenicano Nicolas (o Nicolau) Eymerich a Inquisitore generale del Regno di Aragona, alla met\u00e0 del Trecento; Eymerich, che macchina instancabilmente per ottenere una ratifica definitiva della propria nomina, deve indagare su una misteriosa setta di neopagani adoratori della dea Diana, infiltrati nella corte aragonese di Saragozza.\nLe altre trame sono la storia del fisico Marcus Frullifer, che elabora una teoria scientifica in grado di spiegare i fenomeni paranormali e al tempo stesso di consentire viaggi interstellari; l\u2032altra, ambientata due secoli nel futuro, il viaggio dell\u2032astronave \"Malpertuis\" verso un pianeta dimenticato dove ancora si manifesta la dea Diana.\nLe tre vicende sono collegate tra loro: sono le scoperte di Frullifer nei primi anni del XXI secolo a consentire il viaggio della \"Malpertuis\", e la conclusione di quel viaggio coincide con la sconfitta della setta pagana da parte di Eymerich (perch\u00e9 il viaggio nello spazio dell\u2032astronave coincide con un viaggio all\u2032indietro nel tempo).\nFonti di ispirazione.\nOltre alla figura storica dell\u2032Inquisitore catalano Nicolas Eymerich che ha ispirato il personaggio principale del romanzo, la vicenda della setta neopagana su cui indaga il protagonista si ispira al culto di Diana praticato ad Aricia e in particolare alla figura del \"Rex Nemorensis\", il sacerdote del santuario di Diana, cos\u00ec come viene descritto da James George Frazer nel suo \"Il ramo d\u2032oro\": \"Era questa la regola del santuario. Un candidato al sacerdozio poteva prenderne l\u2032ufficio uccidendo il sacerdote, e avendolo ucciso, restava in carica finch\u00e9 non fosse stato ucciso a sua volta da uno pi\u00f9 forte o pi\u00f9 astuto di lui\").\nUlteriore fonte di ispirazione \u00e8 il romanzo horror dello scrittore belga Jean Ray \"Malpertuis\", da cui prende nome l\u2032astronave del romanzo di Evangelisti. In particolare, nell\u2032opera di Ray si immagina che - analogamente a quanto narrato nel romanzo di Evangelisti - la fede degli uomini nella divinit\u00e0 sia tale da determinare l\u2032esistenza della divinit\u00e0 stessa e che questa perduri fin tanto che gli uomini continuino a credere nella sua esistenza. Cos\u00ec, gli dei dell\u2032Olimpo, venerati nei tempi antichi, con l\u2032avvento delle nuove religioni monoteiste e l\u2032abbandono dei relativi culti avrebbero progressivamente perso potere finendo relegati in una sperduta isola del mare dell\u2032Attica, nel romanzo di Ray, ovvero in un remoto pianeta ai margini della galassia in quello di Evangelisti."}
{"id": "268345", "revid": "1305772", "url": "https://it.wikipedia.org/wiki?curid=268345", "title": "Final Fantasy Tactics", "text": " \u00e8 un videogioco di ruolo strategico creato da Square per Sony PlayStation, distribuito in Giappone da Square il 20 giugno 1997 e nel Nordamerica da Sony Computer Entertainment il 28 gennaio 1998.\nHa elementi tematici tipici di \"Final Fantasy\", ma con un motore di gioco e un gameplay diverso dai suoi predecessori. Final Fantasy Tactics \u00e8 la risposta di Square al successo delle serie \"Ogre Battle\"/\"Tactics Ogre\" della Quest Corporation (poi confluita in Square) e ha elementi in comune con quest'ultima. In parte questo \u00e8 dovuto alla presenza di membri dello staff Quest nella creazione del gioco, incluso il \"game director\" Yasumi Matsuno, il disegnatore Akihiko Yoshida, il direttore artistico Hiroshi Minagawa e il compositore Hitoshi Sakimoto, tutti hanno lasciato la Quest per lavorare in Square.\nTrama.\nIl protagonista di Final Fantasy Tactics \u00e8 Ramza Beoulve, inizialmente un membro dell'Hokuten (Northern Sky Knights). Diserta dopo che la sorella di Delita Hyral, il suo migliore amico, viene uccisa. Durante una missione per proteggere la Principessa Ovelia, Ramza scopre che la Chiesa di Murond Glabados non \u00e8 quello che sembra, e che 12 Pietre Zodiacali, che secondo la leggenda sono sacre, in realt\u00e0 permettono ai demoni Lucavi di invadere Ivalice. I demoni hanno in mente di far risorgere il loro capo, Altima. Ramza decide di fermarli: considerato un eretico dalla Chiesa Glabados, braccato da personaggi del suo passato, disertore dell'Hokuten e della sua famiglia, Ramza ha un lungo cammino da percorrere. Intanto scoppia una guerra fra Hokuten e Nanten (Southern Sky Knights), che aiuta i demoni Lucavi nel loro proposito.\nModalit\u00e0 di gioco.\nIn contrasto con l'era dei 32 bit e rispetto agli altri Final Fantasy, Final Fantasy Tactics usa una grafica 3D, isometrica, con terreno di gioco ruotabile.\nNel gioco ogni personaggio ha un \"job\" o mestiere che ne determina le abilit\u00e0 in battaglia.\nIl gioco non \u00e8 stato pubblicato ufficialmente in italiano, ma \u00e8 stato tradotto amatorialmente.\nIl Charge/Cast Time \u00e8 un sistema introdotto a causa dei limiti della prima PlayStation, che doveva caricare gli effetti grafici."}
{"id": "268347", "revid": "124581062", "url": "https://it.wikipedia.org/wiki?curid=268347", "title": "Organizzazione Todt", "text": "L'Organizzazione Todt (OT, in tedesco \"Organisation Todt\") fu un ente di costruzioni che oper\u00f2 dapprima nella Germania nazista, e poi in tutti i paesi occupati dalla \"Wehrmacht\".\nCreata da Fritz Todt, \"Reichsminister f\u00fcr R\u00fcstung- und Kriegsproduktion\" (Ministro degli Armamenti e degli Approvvigionamenti), l'organizzazione oper\u00f2 in stretta sinergia con gli alti comandi militari durante tutta la seconda guerra mondiale, arrivando ad impiegare il lavoro coatto di pi\u00f9 di 1.500.000 uomini e ragazzi. \nAttivit\u00e0.\nIl principale ruolo dell'impresa era la costruzione di strade, ponti e altre opere di comunicazione, vitali per le armate tedesche e per le linee di approvvigionamento, cos\u00ec come della costruzione di opere difensive: la Linea Sigfrido, il Vallo Atlantico e - in Italia - la Linea Gustav e la Linea Gotica sono alcuni significativi esempi delle opere realizzate dall'Organizzazione Todt.\nA fronte di un esiguo numero di ingegneri e tecnici specializzati, gran parte del \"lavoro pesante\" era realizzato da un'enorme massa di operai (pi\u00f9 di 1.500.000 nel 1944), molti dei quali prigionieri di guerra, detenuti nei \"lager\".\nNel 1942, dopo la morte di Todt in un incidente aereo, avvenuta l'8 febbraio, il gruppo fu sottratto al controllo militare e venne sottoposto a quello del governo centrale, sotto il controllo di Albert Speer e affidato al capo operativo dell'organizzazione Franz Xaver Dorsch."}
{"id": "268352", "revid": "1543377", "url": "https://it.wikipedia.org/wiki?curid=268352", "title": "USA PATRIOT Act", "text": "Lo USA PATRIOT Act (acronimo di \"Uniting and Strengthening America by Providing Appropriate Tools Required to Intercept and Obstruct Terrorism Act of 2001\" traducibile in italiano come \"Legge per Unire e rafforzare l'America fornendo strumenti adeguati necessari per intercettare e ostacolare il terrorismo\"), \u00e8 una legge federale statunitense controfirmata dal presidente statunitense George W. Bush il 26 ottobre 2001. Si ritiene che l'acronimo sia stata opera di Chris Cylke, ex-membro dello staff dell'House Judiciary Committee.\nContenuto.\nLa norma rinforza il potere dei corpi di polizia e di spionaggio statunitensi, quali CIA, FBI e NSA, con lo scopo di ridurre il rischio di attacchi terroristici negli Stati Uniti, intaccando di conseguenza la privacy dei cittadini.\nQuattordici disposizioni su sedici previste da questa legge sono state rese permanenti.\nTra le altre disposizioni promosse dalla votazione, cui una serie di emendamenti ha favorito l'applicazione, vi sono la possibilit\u00e0 di effettuare intercettazioni telefoniche, l'accesso a informazioni personali e il prelevamento delle impronte digitali nelle biblioteche, che sono scadute il 1\u00ba giugno 2015. Il giorno successivo \u00e8 stata definitivamente approvata la loro validit\u00e0 fino al 2019. \nNella legge sono inoltre confluiti due disegni di legge precedentemente presentati (lo USA Act ed il Financial Anti-Terrorism Act).\nIter legislativo.\nL'iter di approvazione della legge fu molto veloce. Di seguito i vari passaggi parlamentari:\nCritiche.\nLe organizzazioni della difesa diritti dell'uomo ritengono che questa legge contenga delle limitazioni eccessive delle libert\u00e0 individuali, in particolare in merito a:\nUna sentenza della Corte Distrettuale di New York (giudice Victor Marrero, ottobre 2007) ha dichiarato incostituzionali le \"National Security Letter\" previste dal Patriot Act.\nLa legge permetteva all'FBI, alla CIA e altre autorit\u00e0 di pubblica sicurezza di chiedere le intercettazioni e il traffico Internet ai \"provider\", senza un mandato della magistratura e una notifica ai diretti interessati del materiale acquisito.\nConseguenze economiche.\nIl \"Patriot act\" ha provocato una fuga di capitali verso altre banche, soprattutto verso l'Europa, con la conseguente perdita del dollaro come moneta internazionale in favore dell'euro."}
{"id": "268361", "revid": "254059", "url": "https://it.wikipedia.org/wiki?curid=268361", "title": "Alberto Pitentino", "text": "Biografia.\nNacque a Bergamo dove lavor\u00f2 nel 1179 con il figlio Lanfranco e il nipote Petercino su incarico del vescovo Guala alla ricostruzione della cella campanaria della cattedrale. Pi\u00f9 tardi giunse a Mantova, al seguito di Attone di Pagano, chiamato nella citt\u00e0 di Virgilio nel 1187 per assumere la carica di podest\u00e0. \nA lui si deve la costruzione della Roggia Serio Grande: il canale, che \u00e8 utilizzato anche oggi, preleva l'acqua dal fiume Serio ad Albino, in valle Seriana, la porta fino alla citt\u00e0 di Bergamo per poi irrigare la pianura e fare funzionare magli e mulini. Ma la sua opera pi\u00f9 significativa, alla quale il suo nome resta legato, risale al periodo comunale: gli venne affidato l'incarico di regolare le acque del fiume Mincio, che lambisce e tocca Mantova.\nIl progetto, iniziato nel 1188, fu portato a compimento con successo nel 1199. Finalmente i mantovani vedevano realizzati i propri sogni urbanistici: mantenere intorno alla citt\u00e0 una fascia d'acqua che gi\u00e0 si formava in modo naturale durante le piene del Mincio, ma che spariva nei periodi di secca.\nIl progetto di Pitentino port\u00f2 alla realizzazione di un ponte-diga detto successivamente \"dei Mulini\", che tratteneva e innalzava le acque a monte della diga allo scopo di formare il \"lago Superiore\". Fu creato uno scaricatore detto \"vaso di porto\" che faceva defluire l'acqua nei laghi \"di Mezzo\" e \"Inferiore\" situati ad un livello inferiore. Il dislivello creato artificialmente fu altres\u00ec utilizzato a partire dall'anno 1229 per alimentare 12 mulini. In seguito a queste e altre grandiose opere idrauliche vennero al fine costruiti e presero forma i quattro laghi che fino alla fine del Settecento hanno reso Mantova un'isola impenetrabile. \nStudi e ricerche storiche dimostrerebbero che Pitentino fu il primo a pensare alla costruzione di uno sbarramento a Governolo dove il fiume Mincio si versa nel Po, allo scopo di bloccare il rigurgito del grande fiume padano durante le ricorrenti piene."}
{"id": "268363", "revid": "6923", "url": "https://it.wikipedia.org/wiki?curid=268363", "title": "Motore ad accensione per compressione", "text": ""}
{"id": "268372", "revid": "12468", "url": "https://it.wikipedia.org/wiki?curid=268372", "title": "Porta Cavalleggeri", "text": "Porta Cavalleggeri era una delle porte che si aprivano nelle Mura leonine di Roma.\nStoria.\nAttualmente i suoi resti, murati, sono visibili nel tratto di mura sul piazzale che ha preso il suo nome, ma si tratta di una ricostruzione in quanto la sede originaria della porta si trovava fino al 1904 spostata di qualche metro, sull'altro lato della piazza del Sant'Uffizio.\nIl nome originario era \"\u201cPorta ad scholam Longobardorum\u201d\", per la vicinanza con una colonia longobarda che in quei pressi si era stabilita. Ebbe poi il nome di \"\u201cPorta Turrionis\u201d\", perch\u00e9 era posizionata a lato del torrione (di edificazione incerta, ma sicuramente restaurato da Antonio da Sangallo il Giovane, all'epoca di papa Paolo III) tuttora visibile all'imboccatura dell'attuale galleria Principe Amedeo. Quando da papa Pio IV fu costruita, nelle immediate vicinanze, la caserma della guardia dei Cavalleggeri, la porta prese il nome che conserva tuttora.\nL'epoca di edificazione, come anche per la porta Pertusa, \u00e8 alquanto controversa. Il Nibby la ritiene aperta al tempo del rientro dei papi dalla cattivit\u00e0 avignonese, quindi verso la fine del XIV secolo, quando i pontefici, di ritorno a Roma da Avignone con un consistente seguito, fissarono definitivamente la loro dimora in Vaticano (abbandonando la precedente residenza del Laterano) e le tre aperture delle mura leonine si rivelarono insufficienti a soddisfare le esigenze del conseguente incremento demografico ed edilizio. Di contro, Stefano Piale, sulla base di un testo del 1590 e di alcune citazioni di poco precedenti, asserisce che fu costruita da papa Niccol\u00f2 V, facendola quindi risalire alla met\u00e0 del XV secolo. Altre citazioni la pongono addirittura contemporanea all'edificazione della cerchia muraria di papa Leone IV, intorno all'850, ma sembrano essere scarsamente attendibili in quanto in assoluta controtendenza con la maggior parte dei testi, alcuni dei quali assolutamente accreditati. Si aggiunga che i riferimenti alla \u201cPorta Turrionis\u201d appaiono solo in memorie e cronache successive alla fine del XIV secolo.\nSulla sommit\u00e0 dell'arco sono conservati due stemmi della famiglia Borgia, fatti apporre quindi da papa Alessandro VI a memoria dei lavori di restauro effettuati sulla porta e su quel tratto di mura intorno all'anno 1500. L'aspetto della porta e del restauro \u00e8 quello che ancora oggi \u00e8 possibile vedere.\nQui ebbe luogo Il 30 aprile 1849 il primo attacco alla Repubblica Romana della brigata del generale Pierre Alexandre Jean Molli\u00e8re del contingente francese del generale Nicolas Charles Victor Oudinot. A difesa di Porta Cavalleggeri era schierata la 2 brigata dell'8\u00ba battaglione al comando del generale Luigi Masi era composta da 1000 uomini della Guardia Nazionale e 1700 uomini delle truppe papali di cui faceva parte l'attore Tommaso Salvini. I francesi in quella occasione furono respinti."}
{"id": "268375", "revid": "92723", "url": "https://it.wikipedia.org/wiki?curid=268375", "title": "Costa Rica (Storia geologica)", "text": ""}
{"id": "268381", "revid": "287204", "url": "https://it.wikipedia.org/wiki?curid=268381", "title": "Porta Naevia", "text": "La Porta Naevia era una delle porte nelle Mura repubblicane di Roma. \nLe notizie che la riguardano sono praticamente inesistenti. Ora scomparsa, si trovava sul cosiddetto Piccolo Aventino, alle spalle delle Terme di Caracalla, all'incirca a met\u00e0 del percorso delle mura tra la porta Capena e la porta Raudusculana, probabilmente in corrispondenza dell'attuale largo Fioritto e nei pressi della basilica di S. Balbina, sebbene non siano stati rinvenuti resti archeologici che possano fornire una conferma a tale indicazione.\nDella porta Naevia si trova una sola citazione in Livio, una in Varrone che ne fa derivare il nome dalla sua posizione ai margini o all'interno dei \"boschi Nevii\", e una terza nei Cataloghi delle \"Regiones\" in cui Augusto aveva suddiviso la citt\u00e0, nei quali si precisa come la porta fosse raggiungibile dal \"vicus portae Naeviae\", per proseguire in quello che doveva essere l'antico tracciato iniziale della via Ardeatina."}
{"id": "268384", "revid": "125064696", "url": "https://it.wikipedia.org/wiki?curid=268384", "title": "Porta Collina", "text": "La Porta Collina era una porta nelle Mura serviane di Roma, distrutta a fine XIX secolo, da cui uscivano le vie Nomentana e Salaria.\nStoria.\nSi trovava all'incirca all'incrocio tra le attuali via Goito e via XX Settembre, sotto l'angolo del Palazzo delle Finanze, per la cui costruzione i resti della porta furono demoliti nel 1872. Significativo \u00e8 il commento che ha lasciato, in proposito, il Lanciani, testimone dei pesanti interventi urbanistici attuati per il piano regolatore della nuova Capitale: \"\u201cPer quanto importanti possano essere questi lavori non potranno mai compensare la distruzione seguita contemporaneamente delle mura di Servio: rovina venerabile la quale dopo sfidata per 25 secoli l'azione devastatrice del tempo e degli uomini, costringe ora i demolitori a ricorrere alla forza della polvere da sparo\u201d\".\nIn effetti, la porta Collina era stata testimone, nei secoli, di moltissimi degli eventi che hanno segnato la storia militare e politica di Roma. Teatro di battaglie di antiche guerre contro Galli, Sabini ed Etruschi, l'avvenimento pi\u00f9 noto fu quando nel 217 a.C., nel pieno della seconda guerra punica, Annibale, posto l'accampamento a 3 miglia di distanza, sull'Aniene, si avvicin\u00f2 con 2.000 cavalieri numidi alla porta e arrivato fino al \u201c\"punto pi\u00f9 vicino che poteva raggiungere, contemplava a cavallo le mura e il sito della citt\u00e0\"\u201d. Ma da qui erano anche passati, nel 390 a.C., quei Galli che, saccheggiata Roma, si erano spinti fin sul Campidoglio. E ancora prima, nel 508, durante le guerre etrusche dell'ultimo periodo monarchico, Porsenna, re di Chiusi, aveva posto in questa zona l'assedio alla citt\u00e0, e vi si combatt\u00e9 prima che l'eroico atto pi\u00f9 o meno leggendario di Muzio Scevola convincesse il nemico a chiudere le ostilit\u00e0. Qui erano arrivati i Sabini nel 284, i Fidenati e i Veienti nel 319 e i Prenestini nel 376. Qui, nell'82 a.C., si combatt\u00e9 la battaglia di Porta Collina, in cui Silla annient\u00f2 l'ultima resistenza dei partigiani di Mario. Sempre dalla porta Collina nel 449 entr\u00f2 l'esercito plebeo in rivolta che, attraversata tutta l'Urbe, arriv\u00f2 fino all'Aventino dove gi\u00e0 si era radunato l'altro esercito plebeo: era la \u201cseconda secessione plebea\u201d e si lottava per la difesa dei diritti del popolo, contro i decemviri e per vendetta contro le offese di Appio Claudio; i due eserciti riuniti, accompagnati da met\u00e0 della popolazione, uscirono poi di nuovo dalla porta Collina per asserragliarsi sul Monte Sacro (sul quale si erano gi\u00e0 rifugiati nel 494 durante la prima secessione), dove aspettarono che il Senato ristabilisse finalmente l'istituto del tribunato della plebe ed abolisse l'odiato strapotere dei decemviri.\nDescrizione.\nLa porta Collina, come anche la Viminale, l'Esquilina e la Querquetulana, risalgono quindi a un periodo molto antico, circa un paio di secoli precedente a quello della costruzione delle mura serviane. Sembra infatti che le quattro porte originarie si possano far risalire all'ampliamento della citt\u00e0 operato dal re Servio Tullio, che comprese nel territorio dell'Urbe, oltre alle alture gi\u00e0 inserite tra gli iniziali \"sette colli\", anche il Quirinale (\"Collis Quirinalis\"), il Viminale, l'Esquilino e il Celio (\"Querquetulanus\", cio\u00e8 coperto di boschi di querce). Della stessa epoca \u00e8 ovviamente anche il primo baluardo difensivo che le collegava tra di loro. Del resto tutta la parte nord dell'antica Roma, essendo completamente pianeggiante, era la pi\u00f9 esposta e di conseguenza si era dovuto provvedere, fin dai tempi della monarchia, a proteggerla con la massima cura, con la costruzione dell\u2019\"agger\" lungo tutto il tratto dei circa 1.300 m dalla Porta Collina all'Esquilina.\nUn indizio dell'antichit\u00e0 di queste porte \u00e8 fornito, secondo gli studiosi, anche dal loro nome, che deriva direttamente da quello dell'altura cui davano accesso, anzich\u00e9 essere l'aggettivazione di qualche monumentalizzazione (templi, altari, ecc.) l\u00ec presente, che non pu\u00f2 che essere successiva all'inglobamento dell'area nel perimetro urbano.\nLa struttura della porta, almeno nella forma pi\u00f9 antica, era molto semplice, costruita in blocchi di tufo. La sua delicata posizione strategica sugger\u00ec di difenderla con un alto muraglione e una torre massiccia.\nDalla Porta Collina uscivano le vie Salaria e Nomentana, in prosecuzione del \"vicus Portae Collinae\" che scendeva direttamente dal colle Quirinale. Tutta l'area intorno alla porta era tristemente nota come il \u201c\"campus sceleratus\"\u201d, dove venivano sepolti i condannati a morte e le Vestali ree di non aver osservato il voto di verginit\u00e0. La prima di cui si abbia notizia fu la Vestale Minucia, nel 336 a.C.: la pena per loro era di essere sepolte vive, come raccontano Plutarco, Fedro e Pomponio Leto.\nNel 1996 sono stati effettuati nuovi scavi archeologici nell'area posta all'incrocio tra via Goito e via XX Settembre, dove si trovano le tracce di ci\u00f2 che rimane della porta Collina. La ristrettezza del saggio di scavo non ha potuto mettere in luce le fondazioni della porta e del tratto di mura a essa connesso; inoltre, la parte inferiore delle mura \u00e8 risultata coperta da uno strato composto da limo, ghiaia, frammenti ceramici sporadici e frammenti di tufo, che ricopriva anche la trincea di fondazione. Questo strato poteva avere una funzione di piccolo contrafforte interno alle mura stesse, una sorta di ridotto aggere di contenimento. Sono anche state messe in luce due strutture quadrangolari, interpretate dagli archeologi come bastioni a ulteriore difesa della porta, al centro dei quali passava il \"Vicus Portae Collinae\". Al momento si tratta comunque ancora di interpretazioni, in quanto la situazione \u00e8 tuttora dibattuta."}
{"id": "268385", "revid": "339392", "url": "https://it.wikipedia.org/wiki?curid=268385", "title": "Contratto collettivo di lavoro", "text": ""}
{"id": "268391", "revid": "76961636", "url": "https://it.wikipedia.org/wiki?curid=268391", "title": "Carnaro", "text": ""}
{"id": "268393", "revid": "1699816", "url": "https://it.wikipedia.org/wiki?curid=268393", "title": "Pattinaggio artistico a rotelle", "text": "Il pattinaggio artistico a rotelle \u00e8 uno sport individuale, di coppia e di gruppo. Presenta varie analogie con quello sul ghiaccio, anche se la presenza e la posizione delle quattro ruote crea inevitabili differenze nell'apprendimento e nell'esecuzione delle difficolt\u00e0 tecniche.\nLe basi.\nI passi fondamentali del pattinaggio artistico a rotelle riguardano soprattutto la pattinata, come i limoni e passo incrociato, l'equilibrio, come il seggiolino e l'anfora, i fili, cio\u00e8 lo spostamento del baricentro sulle diverse ruote e la stabilit\u00e0, come i salti e la trottola interna o esterna.\nUna volta in confidenza con le basi, l'atleta verr\u00e0 allenato diversamente a seconda della specialit\u00e0 che vuole apprendere. Le specialit\u00e0 del pattinaggio sono artistico (singolo e coppia), obbligatori, solo dance (singolo e coppia), quartetti, quartetti divisione nazionale, piccoli gruppi divisione nazionale, gruppi jeunesse, grandi gruppi e sincronizzato.\nInoltre presenta delle variazioni nei salti quindi differisce l\u2019esecuzione dei salti per ovvi motivi (siccome i pattini a ruote non presentano lamina in acciaio) ed alcuni salti, addirittura, non sono eseguibili su ruote.\nStoria.\nIl pattinaggio a rotelle nasce e si sviluppa tra la fine del 1700 e l'inizio del 1800. \u00c8 di diversi secoli posteriore al pattinaggio su ghiaccio, diffusosi a partire dal 1500 nei Paesi Bassi per potersi facilmente spostare in inverno lungo le distese ghiacciate che ricoprivano ampi spazi. Il pattinaggio artistico a rotelle, sebbene possa farsi risalire ai primi del '900, ha in realt\u00e0 i suoi primi timidi sviluppi tra le due guerre mondiali, per merito di pattinatori e pattinatrici su ghiaccio che cercano di trasferire il loro bagaglio tecnico sui nuovi attrezzi. \nL'origine dei pattini a rotelle \u00e8 incerta. La prima apparizione storicamente documentata pare risalire al 1743, in occasione di uno spettacolo all'antico teatro Drury Lane di Londra, ma non si sono conservate notizie sul loro inventore n\u00e9 si sa se questi pattini fossero in linea o con disposizione classica delle rotelle.\nPer circa un secolo vennero sperimentate parecchie varianti di pattini: a due, tre, quattro e pi\u00f9 ruote, sia in linea che disposte \"a rettangolo\" o anche \"a rombo\" (un anteriore, due centrali, una posteriore). Questi attrezzi, seppur funzionanti, presentavano molti difetti: spesso erano pesanti, poco stabili sul piede (si allacciavano a normali scarpe non pensate per sostenere la caviglia), poco o per nulla indirizzabili su traiettorie curve (con conseguente difficolt\u00e0 a mantenere l'equilibrio), con ruote o scivolose o molto lente e/o dal rapido consumo (se fatte di legno), senza freni o dispositivi di arresto.\nOccorrer\u00e0 attendere il 1863 per l'invenzione e il brevetto dei pattini a rotelle a quattro ruote disposte come su quelli attuali, e dotati di sterzi che attraverso la pressione laterale del piede permettono di mantenere un buon equilibrio e di impostare traiettorie curve. L'inventore statunitense James Leonard Plimpton continuer\u00e0 a perfezionare l'attrezzo con altri brevetti del 1866 e 1908. La versione moderna, con gommini sterzanti posti tra i due gruppi di ruote ed un puntale anteriore indispensabile per l'esecuzione di alcuni salti, compare nel 1942 ad opera dello statunitense Edward G Blaes. Il \"raddoppio\" dei gommini sterzanti (uno sopra ed uno sotto) \u00e8 merito dello statunitense Charles W. Snyder i cui pattini all'epoca vengono riconosciuti al vertice della qualit\u00e0.\nNel dopoguerra il pattinaggio artistico a rotelle guadagna crescente popolarit\u00e0 anche in Italia. Da un lato il clima mediterraneo comporta alti costi di esercizio delle piste su ghiaccio, per cui il ricorso alle rotelle \u00e8 pi\u00f9 economico, praticabile, e in grado di attirare maggior utenza. D'altro canto negli States il pattinaggio a rotelle recupera e rafforza il successo gi\u00e0 riscosso negli anni prima del conflitto, diffondendosi anche da noi come attivit\u00e0 ludica e sportiva (sia la corsa che l'artistico). Aziende meccaniche italiane \u2014 settore assai attivo negli anni '50 \u2014 si ispirano ai pattini d'importazione per produrre propri modelli migliorati. Sono ATLAS, Boiani, Paioli e altre che si sviluppano grazie ad una forte domanda. Dal 2010 circa il settore dei pattini da artistico, anche a livello internazionale, vede un incontrastato dominio italiano con le marche di telai e rotelle Roll-Line (azienda TM Technologies), Komplex e Rollerskates-Italia. La stessa eccellenza spetta a Edea e Risport per le calzature da artistico utilizzate anche sui pattini da ghiaccio.\nI pattini a rotelle odierni di qualit\u00e0 sono disegnati e prodotti con sistemi computerizzati \u2014 per ottenere tra le altre cose il miglior rapporto tra resistenze e peso \u2014 e utilizzano leghe leggere o Titanio. Nonostante ci\u00f2 il loro peso \u00e8 assai maggiore delle lame da ghiaccio per cui l'esecuzione di salti impegnativi richiede maggior prestanza atletica.\nSul versante dei risultati agonistici nei campionati mondiali l'Italia segna negli ultimi vent'anni un incontrastato predominio nell'artistico individuale maschile e femminile, nella coppia artistico, coppia danza, solo dance maschile e femminile. Anche il medagliere dell'artistico in linea femminile, seppur non continuativamente, trova l'Italia ai primi posti.\nSingolo artistico.\nNel singolo, detto anche \"libero\", un solo atleta per volta esegue una coreografia, detta \"disco di gara\", in cui esegue una serie di \"passi di piede\" e di \"difficolt\u00e0\" (salti e trottole) disposti lungo una \"traccia\" preparata appositamente per aderire ad una musica. Gli esercizi richiesti all'atleta variano a seconda del regolamento della competizione e della categoria nella quale gareggia; queste possono suddividere gli atleti per et\u00e0 o per livelli di difficolt\u00e0. Il giudizio della gara \u00e8 determinato dalla somma dei punteggi dati dai singoli giudici; ciascuno pu\u00f2 conferire una valutazione che va da 0.0 a 10.0. La valutazione totale prende in considerazione sia dal punto di vista artistico, sia dal punto di vista tecnico.\nSalti.\nL'esecuzione di un salto si divide in sei diverse fasi:\nEsistono otto salti base, ordinati per livello di difficolt\u00e0, che hanno valore in gara; il punteggio che ciascuno di essi pu\u00f2 ricevere dipende dalla pulizia dell'esecuzione e dal numero di rotazioni.\nA parte il semplice e il Thoren, ognuno di questi salti ha una versione doppia e tripla, in cui si richiede rispettivamente l'aggiunta di una e due rotazioni. Gli atleti mancini, inoltre, eseguono ciascun salto invertendo i ruoli delle braccia e delle gambe destra e sinistra.\nI salti possono essere eseguiti in combinazioni o catene; in quest'ultimo tipo di difficolt\u00e0, che prevede dai 2 ai 5 salti consecutivi eseguiti con un ritmo costante, tra un salto e il successivo non \u00e8 possibile inserire passaggi di alcun tipo n\u00e9 appoggiare una gamba che non sia quella di arrivo; nelle combinazioni, invece, i salti sono inframezzati da passaggi di piede (tre, contro tre, mohawk o choktaw).\nUna catena pu\u00f2 essere:\nIn queste serie di salti, infatti, la posizione di atterraggio di ciascun salto coincide con quella di partenza del successivo.\nUna combinazione invece pu\u00f2 essere:\nQueste sono combinazioni, perch\u00e9 tra un salto e il successivo c'\u00e8 un passaggio di piede necessario (nel primo caso, atterraggio e partenza prevedono piedi e direzioni diverse, cosa che rende necessaria una ripresa in avanti prima di ciascun Axel) o inserito ad hoc (anche se i tre salti potrebbero essere eseguiti in catena, tra di essi sono stati inseriti due tre, ossia due mezze rotazioni con il pattino a terra).\nEsiste una commissione addetta alla valutazione di nuovi salti di invenzione di atleti o allenatori anche se \u00e8 un'eventualit\u00e0 che non si propone quasi mai. Al contrario invece, esistono una serie di salti che prima si eseguivano ed ora invece non sono pi\u00f9 eseguite come, ad esempio, tre diversi tipi di axel.\nTrottole.\nLe trottole sono difficolt\u00e0 in cui l'atleta deve eseguire, senza staccare il pattino da terra, un numero minimo di rotazioni strette mantenendo una particolare posizione e un particolare filo, su uno o due piedi; la preparazione prevede generalmente una serie di tre seguiti da un'entrata che permette la centratura della trottola. Come nel caso dei salti, anche le trottole si possono combinare tra loro; \u00e8 possibile eseguire fino a tre trottole consecutive. La combinazione risulta valida quando il cambio di filo e/o di piede avviene senza la perdita della centratura della trottola e della fluidit\u00e0 della rotazione.\nLe trottole possono essere verticali, abbassate, ad angelo, tacco e rovesciate.\nAnche per questo tipo di difficolt\u00e0, un atleta mancino assume le posizioni in maniera speculare.\nSingolo in linea.\nNel pattinaggio artistico in linea singolo, che solo dal 2013 \u00e8 stato inserito in Italia tra le specialit\u00e0 dell'artistico riconosciute dalla FISR, si seguono regole simili a quelle del singolo sui pattini tradizionali. La differenza sta nell'utilizzo di pattini con tre o quattro ruote in linea e tampone anteriore. I vari tipi di salti e trottole sono gli stessi del singolo tradizionale, cos\u00ec come la progressione degli elementi tecnici contemplati nelle diverse categorie e le suddivisioni delle categorie in relazione all'et\u00e0. Ulteriori dettagli sono specificati nelle norme deliberate annualmente dalla FIHP.\nObbligatori.\nGli obbligatori sono una disciplina opzionale che si esegue su pattini a rotelle da quattro ruote senza puntali e, con il libero, forma la \"combinata\", che influisce il piazzamento nelle gare, (es.se arrivi primo/a su 10 nel libero, e arrivi ultimo/a su 10 negli obbligatori, ci sono molte possibilit\u00e0 che arrivi quinta nella combinata)\nL'obbligatorio consiste nel tenere una posizione dritta con il busto e le braccia tese, quindi stando su un piede bisogna regolare il peso corporeo affinch\u00e9 scorrendo il pattino resti sulla riga tracciata a terra senza uscire dalla traccia disegnata in terra. L'esercizio obbligatorio \u00e8 diviso in cerchi e boccole.\nCerchi.\nL'atleta deve eseguire un percorso circolare seguendo una traccia sul pavimento, spostando gambe e braccia al momento giusto e dandosi la spinta con le riprese, ovvero quando si sta per iniziare un altro giro e bisogna spingersi con le ruote per non fermarsi.\nLe tracce sono formate da 2 cerchi di 5 metri di diametro ciascuno tangenti tra di loro.\nBoccole.\nLa boccola \u00e8 un aumento intenso di pressione su un determinato filo che fa eseguire al pattino una rotazione che disegna una sorta di \"'e' in corsivo\" in terra, quella 'e' \u00e8 disegnata in terra ed il compito dell'atleta \u00e8 seguire la traccia facendo in modo che la linea rimanga sempre nel mezzo alle ruote interne e alle ruote esterne senza mai uscire con la differenza che invece si eseguirci l'esercizio tre tre, contro tre, volta contro volta ecc.. si esegue una boccola. Le boccole sono esterne, interne, destre, sinistre, avanti, indietro.\nCoppia artistico.\nNella coppia artistico un'atleta femmina e uno maschio pattinano su una musica eseguendo passaggi di piede e difficolt\u00e0 tecniche tra cui prese, sollevamenti, salti, salti lanciati, spirali, trottole e trottole d'incontro.\nSolo dance.\nLa solo dance \u00e8 una specialit\u00e0 che richiede una particolare attenzione sul tempo e la corretta esecuzione dei passi di piede e sui disegni stabiliti dal manuale.\nLa gara di solo dance \u00e8 composta da due danze obbligatorie, che richiamano i balli da sala e vengono eseguite con passi e disegno descritti nel regolamento, e un programma libero dove la musica e i passi sono messi insieme a libera interpretazione del coreografo.\nNella solodance non \u00e8 previsto l'inserimento di trottole e salti, a eccezione del programma libero dove vengono richiesti un salto e una trottola.\ndifferisce dal libero per questo motivo.\nNasce come sport di strada e poi si evolve nella vera e propria disciplina di cui oggi so svolgono anche molte gare ed abbiamo molti campioni.\nCoppia danza.\nCome la solo dance, la coppia danza riprende i tipici balli da sala; le difficolt\u00e0 valutate sono i passi di piede che, rispetto a quelli richiesti nelle specialit\u00e0 artistico, sono notevolmente complessi.\nLa gara consiste in tre manches in cui la coppia presenta tre coreografie e programmi diversi. Essi sono:\nNella obbligatoria tutte le coppie si confrontano su danze non universali che si sviluppano su percorsi, musiche e passi prestabiliti e si tratta di programmi tradizionali come valzer, chacha, ecc. \nLa style dance invece prevede la costruzione di un programma universale, come ad esempio il flamenco, ed ogni coppia dovr\u00e0 scegliere musica che rispetti i ritmi prefissati per l'anno in corso (es. Classic medley: Waltz, March, Polka) e realizzare la coreografia seguendo il tema inserendo all'interno del programma una danza obbligatoria universale scelta per l'anno in corso e che rispetti i btm prestabiliti o (+-2btm) \nNella danza libera, invece, tema musica e coreografia sono, per l'appunto, liberamente scelte dal coreografo della coppia.\nPattinaggio spettacolo.\nIl pattinaggio spettacolo consiste in un insieme di 4 o pi\u00f9 pattinatori e/o pattinatrici che eseguono in coordinazione passi, figure e difficolt\u00e0 in armonia con il tema musicale prescelto. Lo scopo \u00e8 quello di fare spettacolo, quindi di dare massima interpretazione ed espressione alla coreografia presentata.\nLe categorie del pattinaggio spettacolo sono:\nIn questa specialit\u00e0 \u00e8 necessaria la scelta di un tema a cui devono essere attinenti musiche, costumi e coreografia.\nA seguito di un uso spropositato di materiale scenografico, quest'ultimo \u00e8 stato recentemente vietato e l'uso di accessori e oggetti seriamente limitato.\nNel pattinaggio spettacolo non \u00e8 ammesso il pattinaggio singolo, di coppia o sincronizzato e la realizzazione di elementi tipici dei suddetti pu\u00f2 produrre una penalizzazione nel punteggio.\nIl punteggio si divide in:\nPer compiere un lavoro ottimale nella scelta del tema e nello sviluppo di esso, spesso si ricorre a dei veri e propri coreografi che provvedono a donare al numero i requisiti necessari per ottenere un eccellente giudizio durante le competizioni.\nPattinaggio sincronizzato (Precision).\nCome nel pattinaggio spettacolo, anche la specialit\u00e0 del sincronizzato prevede l'esibizione di diversi atleti contemporaneamente che si muovono secondo traiettorie coerenti. Il sincronizzato pu\u00f2 essere eseguito da 16 a 24 atleti (riserve comprese), si divide nelle categorie Junior (fino ai 18 anni compiuti) e Senior (dai 19 anni, senza limiti di et\u00e0). Entrambe le categorie possono partecipare a gare di livello regionale, nazionale e continentale. La categoria Senior partecipa anche ai campionati del mondo.\nNel pattinaggio sincronizzato \u00e8 fondamentale la perfetta coordinazione e la precisione negli allineamenti di tutti gli atleti in pista che, seguendo con rigore il ritmo della musica, propongono variazioni repentine tra diverse configurazioni (eliche, linee, blocchi, cerchi), incroci e passaggi la cui esecuzione richiede un'altissima preparazione e precisione."}
{"id": "268394", "revid": "1543377", "url": "https://it.wikipedia.org/wiki?curid=268394", "title": "Corsa (sport)", "text": "La corsa \u00e8 un'attivit\u00e0 fisica da sempre praticata dall'uomo ed \u00e8 l'attivit\u00e0 sulla quale si basa la maggioranza delle attivit\u00e0 sportive. Si definisce come \"corsa\" l'andatura umana o animale composta da una prosecuzione di balzi, in cui, in una prima fase, un piede rimane a contatto con il terreno; nella fase successiva il piede si stacca da terra insieme al resto del corpo (per questo si chiama fase di volo), fino a quando atterra l'altro piede. Si contraddistingue dalla camminata, mentre la marcia (in cui il corpo mantiene sempre il contatto con il terreno) e ogni altra versione agonistica della corsa rientrano nel podismo.\nMeccanica.\nNella biomeccanica dell'appoggio del piede a contatto col suolo vi sono due tipi di malposizioni pi\u00f9 o meno accentuate: la pronazione e la supinazione.\nLa corsa combina l'energia cinetica del moto con l'energia potenziale accumulata nei tendini e nei muscoli. Il ciclo della corsa pu\u00f2 essere suddiviso in due fasi principali: \nEsso sono a loro volta distinte in quattro stadi: \nLa fase di sospensione, in cui entrambi i piedi si distaccano da terra, \u00e8 quella pi\u00f9 lunga. Durante la fase di appoggio il corpo assorbe forse dal terreno, accumulando nei tendini e nei muscoli elastici l'energia necessaria a spingere il corpo avanti.\nMuscoli coinvolti.\nL'attivazione dei muscoli varia durante i diversi stadi precedentemente elencati, con un piccolo durante le fasi di contatto e sostegno, quando aumenta l'energia cinetica:\nCorsa sportiva.\nUn allenamento normalmente \u00e8 composto da una prima fase in cui si svolge, con apposite scarpe da ginnastica, un periodo di corsa a bassa velocit\u00e0 detto anche fondo lento che dura 20 minuti circa, definito poi da un \"riscaldamento\" simile per andatura allo jogging; e una seconda fase con esercizi di allungamento dei muscoli o stretching. Per imparare vi sono alcuni tipi di corsa base che servono a migliorare la tecnica:\nNell'atletica leggera la corsa \u00e8 suddivisa in due settori:\nLa suddivisione \u00e8 data dal differente utilizzo delle fonti energetiche e quindi dai diversi metodi di allenamento. Nelle \"corse veloci\" \u00e8 predominante lo sforzo anaerobico, mentre in quelle di \"resistenza\" \u00e8 predominante lo sforzo aerobico dei muscoli; dove cambia anche la struttura delle scarpette chiodate sostituite anche in gara da quelle da strada nella marcia e nella maratona. Nelle competizioni di resistenza (come tutte le specialit\u00e0 aerobiche) consolidati studi evidenziano concreti benefici per la salute; peculiarmente di tipo cardiaco.\nLe diverse discipline prendono il nome dalla lunghezza del tracciato (in metri) e dalla presenza degli ostacoli.\nCorse di resistenza.\nLe corse di resistenza sono suddivise in due settori:\n\"Corse di mezzofondo\":\n\"Corse di fondo\":\nFanno parte delle corse di resistenza anche tutte quelle gare che si svolgono fuori dalla pista di atletica:\nAntropologia della corsa.\nAll'origine della corsa vi \u00e8 la teoria che l'uomo \u00e8 nato per correre e proprio grazie a questa sua capacit\u00e0 ha potuto evolversi e continuare la specie. Gli esseri umani infatti si sono trasformati da antenati simili a scimmie perch\u00e9 avevano bisogno di percorrere lunghe distanze forse per cacciare animali o scavare carcasse nella vasta savana dell'Africa. Alla base di queste conclusioni sono arrivati il biologo dell\u2019Universit\u00e0 dello Utah Dennis Bramble e l'antropologo della Harvard University Daniel Lieberman; secondo questi due studiosi, il nostro genere l\u2019Homo Sapiens, si \u00e8 evoluto da pi\u00f9 antenati umani simili a scimmie (l'Australopithecus) due milioni o pi\u00f9 anni fa perch\u00e9 la selezione naturale favoriva la sopravvivenza degli Austrolopitecus che potevano correre e, nel tempo, favorivano anche la perpetuazione delle caratteristiche anatomiche umane che rendeva possibile la corsa di lunga distanza. Secondo lo stesso studio, la corsa ha sostanzialmente plasmato l'evoluzione umana; per gli studiosi in questione, \u00e8 stato uno degli eventi pi\u00f9 trasformativi della storia umana addirittura tale che l'emergere delle attuali nostre caratteristiche fisiche \u00e8 legato proprio all'evoluzione dell'uomo corridore.\nSi pu\u00f2 arrivare a questa conclusione per\u00f2 solo passando dall'assioma che camminare non pu\u00f2 spiegare gran parte dei cambiamenti nella forma del corpo che distinguono l'uomo dall'Australopithecus che, rispetto alla conformazione dell'essere umano attuale, aveva gambe corte e avambracci lunghi Sempre Bramble e Lieberman esaminarono ventisei tratti del corpo umano - molti anche visti nei fossili di Homo erectus e alcuni in Homo habilis - che hanno migliorato la capacit\u00e0 di correre dell\u2019uomo primitivo, ma solo alcuni di loro erano necessari per camminare. I tratti che supportano la corsa includono tendini e legamenti del piede che agiscono come molle; inoltre la struttura della punta del piede \u00e8 funzionale a un uso efficiente dei piedi stessi per spingere, le spalle che ruotano indipendentemente dalla testa e dal collo consentono un migliore equilibrio e caratteristiche scheletriche e muscolari che rendono il corpo umano pi\u00f9 forte, pi\u00f9 stabile e in grado di funzionare in modo pi\u00f9 efficiente senza surriscaldamento. \"Spieghiamo cos\u00ec la comparsa simultanea di un intero gruppo di caratteristiche anatomiche, letteralmente dalla testa ai piedi\", afferm\u00f2 Bramble. \"Abbiamo dunque un'ipotesi che fornisce una spiegazione funzionale di come queste caratteristiche siano legate alle uniche esigenze meccaniche della corsa, del modo in cui lavorano insieme e del motivo per cui sono emerse allo stesso tempo\". La conclusione dello studio dalle testuali parole di Bramble e Lieberman fu \u201cse la selezione naturale non avesse favorito la corsa, saremmo ancora molto simili alle scimmie!\u201d.\nDi contro \u00e8 chiaro che gli esseri umani sono meno veloci rispetto ad altri animali che corrono, ed \u00e8 in parte il motivo per cui molti scienziati hanno scartato la corsa come fattore dell'evoluzione umana. L'abilit\u00e0 di resistenza umana \u00e8 stata considerata in modo inadeguato a causa del mancato riconoscimento che \"l'alta velocit\u00e0 non \u00e8 sempre importante\", afferma sempre Bramble: \"l'importante \u00e8 combinare una velocit\u00e0 ragionevole con una resistenza eccezionale\".\nNella precedente ricerca, in ordine temporale, del biologo dell'Universit\u00e0 dello Utah David Carrier viene ipotizzato inoltre che la corsa di resistenza si \u00e8 evoluta in antenati umani in modo da poter inseguire predatori molto prima che lo sviluppo di archi, frecce, reti riducessero la necessit\u00e0 di correre le lungo distanze: era la cosiddetta \u201c\"caccia di persistenza\"\u201d, un esempio di come i nostri antenati fossero costretti a ricorrere ad ogni goccia d\u2019energia nei loro corpi per garantire la salute dell'intera comunit\u00e0, percorrendo decine di chilometri allo scopo di ottenere preziose proteine animali.\nSecondo un'altra ipotesi, quella dell'antropologo Richard Wrangham di Harvard i nostri antenati correvano s\u00ec per procurarsi proteine animali, ma questo aumento di proteine ha contribuito almeno in parte alla contemporanea espansione del cervello umano.\nSecondo invece David Raichlen, l'antropologo della Arizona University che ha condotto uno studio sulla corsa la risposta va cercata nei processi che regolano i meccanismi della ricompensa. Dopo una corsa il nostro cervello produce dei neuromediatori responsabili della sensazione di benessere (runner's high) che si prova dopo una qualunque attivit\u00e0 fisica. La corsa, sempre secondo Raichlen, darebbe quindi una sorta di dipendenza che in epoche remote \u00e8 stata una potentissima spinta evolutiva: correre non solo permetteva di mangiare e sfuggire ai predatori, ma scatenava anche sensazioni piacevoli che premiavano lo sforzo compiuto. \nCon il passare dei millenni l'uomo si \u00e8 per\u00f2 impigrito utilizzando sempre meno il proprio fisico e scegliendo altri modi, pi\u00f9 o meno leciti, per stimolare i meccanismi della ricompensa: per esempio il fumo, le droghe, il gioco. Questi studi, come ogni proposta teoretica, hanno bisogno di un riscontro pratico che non sempre si riesce a identificare se rapportato ai giorni nostri."}
{"id": "268395", "revid": "486946", "url": "https://it.wikipedia.org/wiki?curid=268395", "title": "Federico II di Aragona", "text": ""}
{"id": "268397", "revid": "1543377", "url": "https://it.wikipedia.org/wiki?curid=268397", "title": "Stati per forma di governo", "text": "Questa voce presenta un elenco dei vari paesi del mondo in base al proprio sistema di governo, corredandolo con una mappa politica dei diversi Stati.\nRepubbliche.\nRepubbliche presidenziali.\nNel sistema presidenziale il potere esecutivo si concentra nella figura del presidente, che \u00e8 sia il capo dello Stato che il capo del governo.\nRepubbliche semipresidenziali.\nNel sistema semipresidenziale la carica di presidente \u00e8 distinta da quella di capo del governo, ma rispetto a una repubblica parlamentare il presidente esercita poteri sostanziali.\nRepubbliche parlamentari.\nRepubbliche parlamentari pure.\nNella repubblica parlamentare il governo, che detiene il potere esecutivo, \u00e8 l'espressione della maggioranza del parlamento, da cui deve ricevere la fiducia, mentre il presidente della repubblica svolge prevalentemente una funzione di rappresentanza e di garanzia.\nRepubbliche parlamentari miste.\nSi tratta di repubbliche parlamentari in cui il capo dello Stato viene eletto dal parlamento (o comunque da esso dipende) e svolge anche le funzioni di capo del governo.\nRepubbliche direttoriali.\nNel sistema direttoriale un organo collegiale funge congiuntamente da capo dello Stato e capo del governo.\nMonarchie.\nMonarchie parlamentari.\nNella monarchia parlamentare il governo, che detiene il potere esecutivo, \u00e8 l'espressione della maggioranza del parlamento, da cui deve ricevere la fiducia, mentre il sovrano ricopre soprattutto un ruolo cerimoniale.\nMonarchie costituzionali.\nLe monarchie costituzionali costituiscono un tipo di monarchie in cui la costituzione riconosce al sovrano poteri esecutivi.\nMonarchie assolute.\nLe monarchie assolute sono esempi di monarchie in cui il potere del sovrano \u00e8 illimitato.\nTeocrazie.\nUna teocrazia \u00e8 uno Stato basato su una religione di Stato dove il Capo di Stato \u00e8 stato selezionato da una qualche forma di gerarchia religiosa.\nRepubbliche islamiche.\nLa repubblica islamica \u00e8 uno Stato dove la legislazione \u00e8 almeno in parte basata sulla legge islamica (sharia).\nMonopartitismo.\nSolitamente, un monopartitismo rappresenta una repubblica nella quale un solo partito pu\u00f2 presentare i propri candidati alle elezioni."}
{"id": "268401", "revid": "439868", "url": "https://it.wikipedia.org/wiki?curid=268401", "title": "Sorel", "text": "Il termine Sorel si riferisce a significati differenti:"}
{"id": "268402", "revid": "767487", "url": "https://it.wikipedia.org/wiki?curid=268402", "title": "Four Great Points", "text": "Four Great Points \u00e8 un album del gruppo statunitense June of 44, pubblicato nel 1998 per l'etichetta Quarterstick."}
{"id": "268405", "revid": "761672", "url": "https://it.wikipedia.org/wiki?curid=268405", "title": "Medicina giuridica", "text": "La medicina giuridica \u00e8 una branca della medicina legale che si occupa dell'evoluzione del diritto in sanit\u00e0, dell'interpretazione delle norme e della loro applicabilit\u00e0 dal punto di vista medico.\nIn questo ambito sono molto rilevanti e dibattuti i seguenti argomenti:\nAborto.\nL'aborto provocato o interruzione volontaria della gravidanza consiste nell'interruzione dello sviluppo dell'embrione o del feto e la sua rimozione dall'utero. \nPrivacy.\nLa privacy, termine inglese traducibile all'incirca con \"riservatezza\", \u00e8 il diritto alla riservatezza delle informazioni personali e della propria vita privata.\nConsenso informato.\nQualunque trattamento sanitario, medico o infermieristico, necessit\u00e0 del preventivo consenso del paziente; \u00e8 quindi il suo consenso che costituisce il fondamento della liceit\u00e0 dell'attivit\u00e0 sanitaria (trasfusione di sangue e/o trapianto di organi), in assenza del quale l'attivit\u00e0 stessa costituisce reato"}
{"id": "268413", "revid": "106990", "url": "https://it.wikipedia.org/wiki?curid=268413", "title": "Casa delle bambole", "text": "La casa delle bambole, nel campo del modellismo, \u00e8 un manufatto che riproduce nei minimi particolari un'abitazione in miniatura. Per poter visionare gli interni \u00e8 di solito aperta su una o pi\u00f9 pareti.\nStoria.\nLe riproduzioni in miniatura vedono la loro comparsa occasionale ai tempi degli antichi greci e romani, ma la loro vera e propria affermazione si ha nella met\u00e0 del XVI secolo, in Germania. \nInfatti Norimberga divenne il punto centrale di questa grande arte che \u00e8 rappresentata dal miniaturismo di case (spesso venivano rappresentate proprio le case dove vivevano i loro creatori) che vide come classi maggiormente interessate quelle di nobili e borghesi.\nQuesta moda si diffuse rapidamente anche nei Paesi Bassi, nel XVII secolo, ed in seguito in Inghilterra e Stati Uniti (XVIII secolo). \nLe miniature di arredi venivano tenute all'interno di credenze o stipetti adattati per sembrare interni di una casa; le case tedesche e olandesi erano generalmente a stipetto, e quindi mancavano di una facciata realistica: contava maggiormente la protezione delle preziose collezioni in essi contenuti. \nI collezionisti inglesi, invece, preferivano che fosse riprodotta la casa anche nella facciata, che potesse riproporre fedelmente la propria casa.\nLe \"case delle bambole\" prima del XIX secolo erano denominate \"Baby house\", termine con il quale si designava qualcosa di \"minuscolo\". \nPersonaggi illustri restarono affascinati da questa forma di collezionismo e si fecero commissionare case di bambola e oggetti di altissimo valore, tra cui la regina Anna di Gran Bretagna nel 1700, lo zar di Russia Pietro il Grande, la regina Vittoria; la principessa Maria d'Inghilterra nel 1924 ricevette in dono da re Giorgio V una casa in miniatura, oggi conservata al castello di Windsor.\nScale.\nLa scala pi\u00f9 utilizzata \u00e8 la \"1:12\".\nInfatti, nei paesi anglosassoni non sono usati i centimetri come unit\u00e0 di misura ma i piede ed i pollici ed 1 piede \u00e8 composto di 12 pollici; visto che la scala usata di pi\u00f9 \u00e8 \"1 pollice: 1 piede\" , questa pu\u00f2 anche essere espressa come 1:12.\nAltre scale (meno usate) sono:"}
{"id": "268416", "revid": "80598", "url": "https://it.wikipedia.org/wiki?curid=268416", "title": "Severino Gazzelloni", "text": "\u00c8 stato uno dei primi pionieri della riscoperta moderna in Italia del flauto, strumento che ha iniziato gradualmente a ottenere larga e condivisa considerazione in virt\u00f9 delle sue peculiari caratteristiche di agilit\u00e0, bellezza del suono e larghe possibilit\u00e0 d'uso nell'impiego solistico, particolare quest'ultimo che Gazzelloni considerava fermamente e in modo duraturo nel tempo.\nBiografia.\nSeverino Gazzelloni nacque a Roccasecca all'epoca nella provincia di Terra di Lavoro (oggi provincia di Frosinone); proveniva da una famiglia piuttosto povera. Era figlio di un sarto, Giuseppe, che suonava il flicorno nella banda del posto, il piccolo Gazzellone (modific\u00f2 in seguito il cognome paterno) a sette anni aveva iniziato a suonare il flauto da autodidatta e grazie al padre fu inserito nella banda musicale del paese. Il direttore della banda, tale Giambattista Creati (Napoli 1883 - Cassino 1956), avendo riconosciuto in lui una spiccata attitudine a suonare lo strumento, gli insegn\u00f2 la musica e lo fece suonare nella banda fino all'et\u00e0 di quattordici anni.\nIn seguito Gazzelloni suoner\u00e0 in diverse bande di svariati luoghi di provincia e inizia quindi gli studi all'Accademia Nazionale di Santa Cecilia a Roma nell'anno 1934, diplomandosi nel 1942 sotto la guida di Arrigo Tassinari. Durante la seconda guerra mondiale cominci\u00f2 la carriera musicale esibendosi nell'orchestra ritmo-sinfonica di Alberto Semprini e presso il teatro Odescalchi nella compagnia di avanspettacolo di Erminio Macario. Nel 1944 entr\u00f2 nell'Orchestra sinfonica della RAI di Roma (allora Orchestra di Radio Roma, diretta da Fernando Previtali), di cui divenne in seguito primo flauto e con la quale collabor\u00f2 per un trentennio. La sua carriera come solista inizi\u00f2 ufficialmente nel 1945 con un'avventurosa tourn\u00e9e a Belgrado, ma in Italia debutt\u00f2 nel 1947, al Teatro Eliseo di Roma, in un recital con l'arpista Alberto Soriani. Tramite Bruno Maderna, qualche anno pi\u00f9 tardi, Gazzelloni si avvicin\u00f2 alla Neue Musik.\nDal 1952 partecip\u00f2 agli \"Internationale Ferienkurse f\u00fcr Neue Musik\" di Darmstadt, insegnandovi ininterrottamente il flauto dal 1956 al 1966. In quegli anni strinse rapporti professionali con i maggiori esponenti della nuova avanguardia come Pierre Boulez, Karlheinz Stockhausen, Luigi Nono, Franco Donatoni, Olivier Messiaen, John Cage, Luciano Berio e Sylvano Bussotti.\nGrazie alla vastit\u00e0 del repertorio, che spaziava dalla musica classica a quella leggera e popolare, e all'abilit\u00e0 unanimemente riconosciuta, Severino Gazzelloni arriv\u00f2 presto ad avere una grandissima fama, sempre accompagnata da un attaccamento alla propria terra, contribuendo ad una ampia diffusione dello strumento sul territorio italiano.\nPer la sua bravura e personalit\u00e0 esecutiva fu attribuito a Gazzelloni il soprannome di \"flauto d'oro\", e effettivamente usava per esibirsi un flauto d'oro (circondato alla base da una piccola vera di diamanti), costruito a mano esclusivamente per lui da un artigiano tedesco.\nNel 1969 fond\u00f2 un trio con Guido Agosti ed Enrico Mainardi.\nNel 1976 tenne una serie di concerti in Italia, alternando brani classici, in duo con il pianista Bruno Canino, a interventi jazzistici con Enrico Intra, pianoforte, Giancarlo Barigozzi, sassofono, Sergio Farina, chitarra, Pino Presti, basso elettrico, Tullio De Piscopo, batteria.\nLa sequenza per \"flauto solo\" di Luciano Berio gli fu dedicata dal compositore imperiese.\nLa sua ultima esibizione venne organizzata per la realizzazione del film di immagine della sartoria Brioni a Palazzo Taverna a Roma, nel 1992. Morir\u00e0 pochi mesi dopo a Cassino.\nGazzelloni come famoso maestro di flauto fu fonte di ispirazione per molti artisti di jazz, genere e stile che lo stesso Gazzelloni amava e che proponeva come insegnamento nei conservatori. Il musicista jazz Eric Dolphy gli dedic\u00f2 un brano il cui titolo era appunto il cognome dell'artista \"Gazzelloni\", nel suo capolavoro \"Out to lunch\". La flautista classica Abbie de Quant \u00e8 fra i suoi allievi pi\u00f9 famosi.\nAppare inoltre in un breve cameo nel film \"\", nei panni di un musicista mendicante.\nIl flauto di Severino Gazzelloni.\nIl flauto d'oro Wm. S. Haynes n. 25600 costruito nel 1956 per Severino Gazzelloni, da lui suonato nel periodo d'oro della sua carriera (1956/67), appartiene a Marlaena Kessick. Successivamente allo scambio dei flauti tra i due artisti nel 1967, Gazzelloni ha acquistato e suonato diversi flauti d'oro di varie ditte. Il suo flauto appartiene oggi alla flautista Elena Cecconi."}
{"id": "268419", "revid": "716642", "url": "https://it.wikipedia.org/wiki?curid=268419", "title": "Frank Lampard", "text": "Storica bandiera del Chelsea, club di cui risulta il miglior marcatore di tutti i tempi con 211 gol, nella sua carriera ha vinto tre campionati di Premier League, quattro FA Cup, due League Cup, due Community Shield, una Champions League, un'Europa League ed una Coppa Intertoto; il 19 maggio 2021 \u00e8 stato inoltre inserito nella \"Hall of Fame\" del calcio inglese.\nCon la nazionale inglese ha totalizzato 106 presenze e 29 gol tra il 1999 e il 2014, partecipando a tre edizioni del campionato mondiale (2006, 2010 e 2014) e ad una del campionato europeo (2004); rientra inoltre nella ristretta cerchia dei calciatori con almeno mille presenze in carriera.\nBiografia.\nNato a Romford, un \"borough\" dell'East End londinese, ha studiato presso la Brentwood School, una scuola privata di Brentwood, in Essex. Proviene da una famiglia di calciatori di successo: \u00e8 infatti figlio di Frank Lampard, Sr. (ex difensore del West Ham e vincitore di due FA Cup), nipote di Harry Redknapp (anch'egli calciatore del West Ham) e cugino di Jamie Redknapp (il quale vinse la Coppa UEFA nel 2001 con il ).\nIl calciatore ha scritto un'autobiografia (\"Totally Frank\"), pubblicata nell'agosto 2006. Ha avuto due figlie dall'ex moglie Elen Rivas, da cui ha divorziato nel febbraio 2009; dall'ottobre dello stesso anno ha intrapreso una relazione con la presentatrice nordirlandese Christine Bleakley. Il giocatore \u00e8 dichiaratamente schierato col Partito Conservatore britannico.\nNel marzo 2009 \u00e8 stata resa pubblica una notizia dal medico della societ\u00e0, Brian English, secondo la quale Lampard avrebbe un quoziente d'intelligenza superiore a 150.\nCaratteristiche tecniche.\nGiocava nel ruolo di centrocampista centrale, posizione nel quale si \u00e8 affermato come uno dei migliori interpreti al mondo. Ai tradizionali compiti del mediano univa il tempismo nell'inserimento in zona offensiva, nonch\u00e9 l'abilit\u00e0 nell'eseguire i calci piazzati (punizioni e rigori): tali doti gli hanno permesso di risultare, nonostante la posizione arretrata, un centrocampista estremamente prolifico. In carriera ha infatti realizzato pi\u00f9 di 300 gol.\nA detta dello stesso Lampard, la sua maturazione tecnica \u00e8 dovuta alla gestione di Claudio Ranieri (il quale lo allen\u00f2 al Chelsea per un triennio) che gli insegn\u00f2 ad applicarsi in fase difensiva.\nSi \u00e8 distinto anche per la professionalit\u00e0 con cui si approcciava al suo mestiere, tanto che Mourinho lo ha definito \"il calciatore pi\u00f9 professionale che lui abbia mai allenato\".\nCarriera.\nGiocatore.\nClub.\nWest Ham.\nFormatosi nelle giovanili del West Ham, esord\u00ec tra i professionisti nel 1995 con la maglia dei gallesi dello Swansea City (squadra alla quale era stato prestato per sei mesi). Tornato a Londra, durante la stagione successiva fece il suo esordio nel campionato inglese sotto la guida tecnica dello zio Harry Redknapp, con il quale rimase fino al 2001, riuscendo anche a vincere la Coppa Intertoto nel 1999. Nonostante l'affetto dei suoi tifosi, dopo l'esonero dello zio decise di andarsene, e il club accett\u00f2 cos\u00ec la cospicua offerta di 11 milioni di sterline pervenuta dai rivali del Chelsea.\nChelsea.\nNel giugno 2001 pass\u00f2 quindi ai \"Blues\", fortemente voluto dall'allenatore Ranieri. Esord\u00ec il 19 agosto, nella gara pareggiata 1-1 contro il Newcastle; il 16 settembre, in occasione del derby con il Tottenham (terminato 3-2 in favore della sua squadra), fu espulso. 4 giorni dopo mise a segno il primo gol, contro i bulgari del Levski Sofia in Coppa UEFA.\nIl 13 ottobre scese in campo nella partita con il Leicester (vinta 2-0), dando inizio ad una serie di presenze consecutive che si sarebbe arrestata soltanto nel 2005. Pur continuando a giocare e segnare con regolarit\u00e0, non sollev\u00f2 alcun trofeo. Nel 2004, il Chelsea arriv\u00f2 infatti secondo in campionato (dietro l'imbattuto Arsenal) e raggiunse le semifinali di Champions League arrendendosi al Monaco.\nNel 2004, il club londinese assunse Jos\u00e9 Mourinho come nuovo allenatore: sotto la conduzione tecnica del portoghese, che era solito impiegare il 4-3-3, le qualit\u00e0 di Lampard furono maggiormente valorizzate. Durante la stagione 2004-05, il centrocampista risult\u00f2 tra i principali artefici della vittoria in Premier League (a mezzo secolo dall'unica precedente affermazione). La formazione disput\u00f2 anche, per il secondo anno di fila, le semifinali di Champions League venendo eliminata dai connazionali del Liverpool.\nNel dicembre 2005, dopo aver disputato 164 gare consecutivamente, la sua striscia si ferm\u00f2 a causa di un virus che gli imped\u00ec di giocare contro il Manchester City. Il 6 gennaio 2007 realizz\u00f2 la prima tripletta in carriera, durante la partita di FA Cup con il Macclesfield che i \"Blues\" vinsero 6-1.\nAll'inizio della stagione 2007-08, riport\u00f2 un infortunio che ne limit\u00f2 il contributo alla squadra. Il 16 febbraio 2008, andando a segno due volte contro l'Huddersfield, raggiunse la quota di 100 gol con il Chelsea. Per festeggiare il traguardo, indoss\u00f2 una maglia celebrativa con cui ringraziava i tifosi. Il 30 aprile successivo, segn\u00f2 su rigore (nei supplementari) la rete del 2-1 contro il Liverpool nel ritorno delle semifinali di Champions League: i \"Blues\" si imposero per 3-2, accedendo alla finale. Nell'occasione, esult\u00f2 al gol correndo verso la bandierina per poi piangere in ginocchio e baciare la fascia che portava al braccio in segno di lutto: la madre era infatti morta pochi giorni prima, a causa di una polmonite. Nella finale con il Manchester United, disputata 3 settimane dopo, pareggi\u00f2 la rete di Cristiano Ronaldo ma i \"Red Devils\" vinsero poi ai rigori.\nIn estate, dopo il passaggio di Mourinho all'Inter, i media accostarono pi\u00f9 volte il nome del centrocampista ai nerazzurri. Lo stesso tecnico lusitano segu\u00ec personalmente la trattativa, che per\u00f2 non giunse a termine. Lampard rimase quindi nella capitale inglese, dove il 13 settembre segn\u00f2 il 150\u00ba gol da professionista. Sette settimane pi\u00f9 tardi, trov\u00f2 anche la centesima marcatura in Premier League, in occasione del netto successo per 5-0 contro il Sunderland. Il 1\u00ba febbraio 2009 venne espulso nell'incontro con il Liverpool (conclusosi 2-0 in favore dei \"Reds\"), ma il cartellino rosso fu successivamente revocato dalla Football Association.\nNella stagione 2009-2010, con Carlo Ancelotti in panchina, Lampard riusc\u00ec a vincere il Community Shield e il \"double\" campionato-FA Cup, il primo della storia del Chelsea. Nonostante il nuovo allenatore l'avesse leggermente arretrato di posizione nel modulo utilizzato rispetto a quanto il giocatore fosse abituato negli anni precedenti, trov\u00f2 lo stesso la via del gol, totalizzando 27 reti in 51 partite, un record per lui. Tra questi vi furono i 4 del 27 marzo 2010, realizzati nella partita vinta 7-1 ai danni dell'Aston Villa, nella quale oltretutto raggiunse il terzo posto nella classifica dei marcatori interna al Chelsea con un totale di 151 marcature, superando un vecchio idolo dei tifosi, l'attaccante Peter Osgood.\nIl 7 marzo 2011 realizza una doppietta in Blackpool-Chelsea 1-3. Il 16 aprile 2011 segna il gol del definitivo 3-1 per i Blues sul campo del West Brom. Il 23 aprile 2011 sblocca il risultato contro il West Ham partita poi terminata 3-0 per i Blues.\nIl 27 agosto 2011 segna il primo gol in campionato nella partita vinta 3-1 contro il Norwich City. Nella seconda giornata di Champions League realizza la prima rete della partita contro il Valencia, che per\u00f2 finir\u00e0 1-1. La prima tripletta arriva il 2 ottobre 2011 contro il Bolton finita 5-1. Si ripete il 29 ottobre nel derby di Londra contro l'Arsenal finita 5-3 per i \"Gunners\". Il 12 dicembre 2011 realizza un gol su rigore nella partita vinta 2-1 contro il Manchester City. Dopo il licenziamento di Villas-Boas, Abramovi\u010d ha promosso come allenatore ad interim il vice Roberto Di Matteo, che ha portato la formazione londinese a vincere la FA Cup e la sua prima storica Champions League, il 19 maggio 2012.\nIl 18 agosto 2012, nella prima partita di Premier League, segna su rigore procurato da Eden Hazard al 7'. Dopo quattro giorni, nella seconda partita di Premier League contro il Reading, segna di nuovo su rigore sempre procurato da Hazard. Il 30 dicembre sigla una doppietta che consente di rimontare e di vincere la partita contro l'Everton (1-2). Il 2 febbraio 2013, segnando un gol nella partita contro il Newcastle (persa poi 3-2), diventa il primo giocatore ad aver segnato almeno 10 gol in 10 stagioni in Premier League consecutive. Il 17 marzo nel derby casalingo contro il West Ham (vinto 2-0), segna il suo 200\u00ba gol con la maglia del Chelsea. L'11 maggio, grazie alla doppietta contro l'Aston Villa, raggiunge quota 203 gol e, superando Bobby Tambling, diventa il miglior marcatore nella storia dei \"Blues\". Il 13 maggio firma un rinnovo annuale prolungando la sua permanenza al Chelsea fino al 30 giugno 2014. Chiude la stagione 2012-2013 con un bottino di 15 gol in 29 partite in campionato, risultando essere il miglior marcatore stagionale del Chelsea in Premier League ed il secondo in assoluto (con 17 gol in 50 partite) alle spalle di Fernando Torres, autore di 23 reti tra tutte le competizioni.\nComincia subito la nuova stagione (in cui Jos\u00e9 Mourinho era tornato ad allenare i \"Blues\") segnando su punizione all'esordio contro l'Hull City. Il 2 aprile 2014, in occasione del match di andata dei quarti di finale perso 2-1 contro il PSG, raggiunge il traguardo delle 100 presenze in UEFA Champions League (preliminari esclusi). Nella seconda parte di stagione vede diminuire il suo minutaggio in campo a seguito dell'acquisto di Nemanja Mati\u0107 nella sessione invernale di calciomercato e conclude la sua ultima stagione con i \"blues\" con 8 gol (il minimo dal 2001-2002) all'attivo in 40 presenze fra tutte le competizioni.\nIl 2 giugno 2014 il Chelsea annuncia attraverso il proprio sito ufficiale che, al termine della stagione, Lampard lascer\u00e0 i \"Blues\" dopo 13 stagioni, 648 partite disputate, 211 gol segnati e 13 titoli vinti. \u00c8 il miglior marcatore della storia del Chelsea con 211 reti.\nManchester City.\nIl 24 luglio 2014 viene annunciato il suo ingaggio da parte del New York City, con cui firma un contratto biennale. Viene poi girato in prestito per sei mesi al Manchester City per mantenersi in forma in attesa dell'inizio della Major League Soccer 2015. Il 31 dicembre, sul sito ufficiale del New York City, viene annunciato il prolungamento del prestito ai \"Citizens\" fino al termine della stagione europea. Il giorno successivo la Premier League comunica che Lampard \u00e8 registrato solamente come giocatore del Manchester City e non risulta alcun accordo di prestito tra la societ\u00e0 inglese e quella statunitense. Il 9 gennaio il club di Manchester ammette che Lampard non ha mai firmato un contratto con il New York City ma solo un \"impegno\" non vincolante ad unirsi alla squadra statunitense, ed \u00e8 quindi da intendersi a tutti gli effetti un proprio giocatore. L'annuncio del prolungamento del contratto con il Manchester City ha provocato la rabbia dei tifosi del club della \"Grande Mela\" e dei commentatori, che hanno accusato il New York City di aver usato il nome del giocatore per una promozione disonesta e il commissioner della MLS, Don Garber, di scarsa leadership e trasparenza nella gestione dell'affare.\nFa il suo esordio con il Manchester City il 13 settembre 2014, partendo titolare nella partita pareggiata per 2-2 contro l'Arsenal; dopo aver rimediato un cartellino giallo viene sostituito nell'intervallo da Samir Nasri. Il 21 settembre seguente, nella partita pareggiata per 1-1 contro il Chelsea, realizza il suo primo gol con la maglia dei \"Citizens\". Dopo soli tre giorni si ripete, segnando una doppietta nell'incontro di League Cup vinto per 7-0 contro lo Sheffield Wednesday. Il 13 dicembre, grazie al gol vittoria siglato nella trasferta contro il Leicester City, raggiunge Thierry Henry al quarto posto nella classifica all-time dei marcatori della Premier League con 175 reti segnate. Il 1\u00ba gennaio 2015 realizza il gol vittoria contro il Sunderland arrivando a 176 marcature nella massima serie inglese e staccando l'attaccante transalpino. Il 14 marzo, nell'incontro perso per 0-1 contro il Burnley, taglia il traguardo delle 600 presenze in Premier League, diventando il secondo a superare questo traguardo dopo Ryan Giggs, primo nella classifica all-time di incontri disputati a quota 672. Torna al gol il 24 maggio contro il Southampton, sua ultima partita in Premier League, sbloccando la partita (poi vinta 2-0 dal Manchester City) al 31\u00ba del primo tempo. Conclude cos\u00ec la sua esperienza ai \"Citizens\" con 38 presenze e 8 gol segnati fra campionato e coppe.\nNew York City e ritiro.\nIl 10 gennaio 2015 firma un contratto con la Major League Soccer per giocare con il New York City a partire dal 1\u00ba luglio seguente. Rimane fermo per tutto il mese di luglio a causa di un infortunio per poi esordire il 1\u00ba agosto, subentrando al 69', nella sconfitta casalinga contro i Montreal Impact. La stagione di esordio in MLS si rivela deludente con la squadra newyorkese che rimane fuori dal play-off e Lampard colleziona solo 10 presenze nelle quali segna 3 reti.\nAnche la stagione 2016 comincia all'insegna degli infortuni per Lampard, che rimane fermo oltre due mesi per uno stiramento al polpaccio e una successiva ricaduta. Scende cos\u00ec in campo per la prima volta il 21 maggio, nel derby perso per 7-0 contro i New York Red Bulls, durante il quale viene anche fischiato dai suoi tifosi. Dopo altre due partite da subentrato nei minuti finali ritrova il posto da titolare il 18 giugno, nel match casalingo contro i Philadelphia Union, segnando dopo soli 8' di gioco. Nelle partite successive risulta decisivo segnando altri sette gol in altrettante partite e contribuendo alla risalita del fino al primo posto nella eastern conference.\nIl 14 novembre 2016 viene annunciato che alla scadenza del suo contratto, al termine dello stesso anno, lascer\u00e0 il club; termina cos\u00ec la sua esperienza con il dopo una stagione e mezzo, durante la quale ha disputato 31 partite e segnato 15 gol in competizioni ufficiali.\nIl 2 febbraio 2017 annuncia il ritiro a 38 anni con in bacheca 14 trofei e 312 gol segnati in 1044 partite giocate tra club e Nazionale.\nNazionale.\nIl tecnico Peter John Taylor, allenatore dell'Under-21 inglese, fu un suo estimatore e lo convoc\u00f2 stabilmente nella selezione giovanile. Esord\u00ec nel novembre 1997, partecipando all'Europeo di categoria 2000 e riportando, complessivamente, 19 presenze con 9 reti. Soltanto gli attaccanti Shearer e Jeffers hanno fatto meglio, con 13 marcature ciascuno. Nel frattempo, debutt\u00f2 anche con la Nazionale maggiore in un'amichevole contro il Belgio dell'ottobre 1999.\nRealizz\u00f2 il primo gol con i \"Leoni\" il 20 agosto 2003, nel corso dell'amichevole con la Croazia vinta per 3-1. Al termine della stagione, Eriksson lo convoc\u00f2 per l'Europeo 2004, manifestazione in cui il tecnico lo impieg\u00f2 come titolare a centrocampo, venendo ripagato con buone prestazioni. Lampard mise a segno 3 reti, con la squadra che venne eliminata ai quarti dal Portogallo. Fu inoltre inserito nella formazione ideale del torneo. Nelle qualificazioni al Mondiale 2006, un suo gol (su rigore) contro l'Austria valse l'aritmetico accesso alla fase finale. Sia nel 2004 che nel 2005, inoltre, venne eletto \"calciatore inglese dell'anno\" dai tifosi.\nAl Mondiale tedesco, il giocatore offr\u00ec tuttavia prestazioni sottotono, pur non saltando alcun minuto delle partite giocate dalla propria nazionale. Nei quarti di finale contro il Portogallo fall\u00ec un rigore della sequenza finale, contribuendo all'eliminazione inglese. In seguito, i britannici mancarono la qualificazione all'Europeo 2008 perdendo con la Croazia l'incontro decisivo: nell'occasione, Lampard fu autore del temporaneo 2-2. Il 9 settembre 2009, sempre contro gli slavi, mise a segno una doppietta: la vittoria per 5-1 qualific\u00f2 l'Inghilterra ai Mondiali 2010. Il torneo riserv\u00f2 un'altra delusione ai \"Leoni\", sconfitti dalla Germania negli ottavi di finale: il centrocampista realizz\u00f2 la rete del possibile 2-2, che tuttavia non fu convalidata malgrado il pallone avesse superato la linea di porta. I tedeschi vinsero poi per 4-1.\nFu convocato per l'Europeo 2012, ma un infortunio alla coscia lo costrinse a dare forfait, venendo rimpiazzato da Jordan Henderson. Dopo aver contribuito alla qualificazione per il Mondiale 2014 con 4 gol (tra cui una doppietta alla Moldavia), ottenne un'unica presenza nel torneo giocando contro la Costa Rica il 24 giugno. Due mesi pi\u00f9 tardi, il 26 agosto 2014, annunci\u00f2 il ritiro dalla nazionale.\nAllenatore.\nDerby County.\nIl 31 maggio 2018 diventa il nuovo tecnico del . Arriva sesto in Championship qualificandosi cos\u00ec ai play-off dove, dopo aver superato in maniera rocambolesca il Leeds United da sfavorito (dopo aver perso in casa 0-1 all'andata la sua squadra ha vinto 2-4 al ritorno a Leeds), il 27 maggio 2019 perde la finale dei play-off contro l\u2019Aston Villa per 2-1.\nChelsea.\nIl 4 luglio 2019 diventa il nuovo allenatore del , con cui debutta in gare ufficiali il 14 agosto, perdendo la Supercoppa europea ai tiri di rigore contro il campione d'Europa. Il Chelsea, eliminato dalla League Cup al quarto turno per mano del , perde la finale di FA Cup il 1\u00ba agosto 2020 contro l' (2-1), dopo il quarto posto ottenuto in campionato.\nNella stagione seguente i \"Blues\" vincono il girone di Champions, mentre in Coppa di Lega vengono eliminati dal al quarto turno, dopo i tiri di rigore. Il 25 gennaio 2021, dopo aver battuto il al quarto turno di FA Cup e con la squadra al nono posto in Premier a 11 punti dal capolista, avendo subito 5 sconfitte nelle ultime 8 partite di campionato (e avendone vinte solo 2 delle ultime 9), viene esonerato.\nEverton.\nIl 31 gennaio 2022, subentra sulla panchina dell', sedicesimo in Premier League, sostituendo l'esonerato Rafael Benitez.\nFuori dal campo.\nControversie.\nNell'estate del 2000 circol\u00f2 sul web un video che ritraeva Lampard, insieme ai compagni di nazionale Rio Ferdinand e Kieron Dyer, in atteggiamenti intimi con una donna in un villaggio turistico di Agia Napa a Cipro. I tre, con l'appoggio dei rispettivi club, smentirono qualsiasi voce riguardante questo episodio e il video incriminato fu presto rimosso dalla rete.\nIl 23 settembre 2001 il Chelsea pun\u00ec Lampard, John Terry, Ei\u00f0ur Gu\u00f0johnsen e Jody Morris a causa di una sbornia rimediata la notte del 12 settembre in un hotel di Heathrow. Durante quella serata i quattro avevano infastidito alcuni turisti statunitensi, gi\u00e0 spaventati dagli attentati dell'11 settembre.\nCultura di massa.\nNel settembre del 2009, insieme ai compagni di nazionale Theo Walcott e Wayne Rooney, \u00e8 stato il \"testimonial\" del videogioco calcistico \"FIFA 10\".\nStatistiche.\nStatistiche da allenatore.\n\"Statistiche aggiornate al 23 gennaio 2021\"."}
{"id": "268423", "revid": "1534511", "url": "https://it.wikipedia.org/wiki?curid=268423", "title": "Lega anti vivisezione", "text": "La Lega Anti Vivisezione (LAV) \u00e8 un'associazione animalista italiana. Fondata nel 1977, \u00e8 riconosciuta dallo Stato Italiano come associazione di tutela ambientale, ente morale e organizzazione non lucrativa di utilit\u00e0 sociale (ONLUS). \u00c8 inoltre considerata una lobby di rilievo politico in Italia: gi\u00e0 prima del 2004 la LAV coordinava un intergruppo parlamentare composto di diversi deputati e senatori dei vari schieramenti, in grado di presentare e portare avanti leggi, emendamenti, interrogazioni, risoluzioni e protocolli.\nOrganizzazione.\nAderisce alla Federazione Italiana Associazioni Diritti Animali e Ambiente; inoltre l'associazione fa parte di Fur Free Alliance e di ENDCAPtivity.\nLa LAV \u00e8 riconosciuta, dal Ministero della salute, anche come associazione che persegue finalit\u00e0 di tutela degli interessi lesi da reati contro gli animali (D.M. Salute ai sensi della Legge 189/04)\nConduce campagne di sensibilizzazione sui temi dell'animalismo e dei diritti degli animali attraverso una rete di settantasei sedi locali, l'impegno di 700-1000 volontari] e il sostegno di ventimila soci, intervenendo direttamente per la tutela degli animali e promuovendo azioni legali nei casi di maltrattamento. Appartiene ai gruppi europei \"European Coalition to End Animal Experiments\" (ECEAE) ed \"Eurogroup for Animals\".\nFinalit\u00e0.\nLe finalit\u00e0 della LAV, come riportate sul sito ufficiale, sono cos\u00ec sintetizzate:\ne ancora\nProgetti.\nProgetti attivati.\nL'Osservatorio nazionale zoomafia \u00e8 stato istituito dalla Lega anti vivisezione nel 1998 dopo la pubblicazione del \"Rapporto Zoomafia\" dello stesso anno redatto dall'associazione e presentato al Ministero dell'Interno; il ministro dell'interno e la DIA avevano individuato proprio nella zoomafia una delle frontiere della criminalit\u00e0 organizzata. L'osservatorio si occupa di analizzare lo sfruttamento degli animali da parte delle organizzazioni criminali e infiltrazioni criminali nelle manifestazioni legali o paralegali con animali (palii, sagre, ecc.).\nProgetto MISSION.\nLa LAV ha approvato questo progetto che intende praticare e promuovere il cambiamento culturale nel rapporto con gli altri animali che porti a stili di vita e a scelte politiche fondati sul rispetto e la solidariet\u00e0 verso gli animali, senza distinzione di specie.\nControversie.\nIn data 5 giugno 2019 la LAV fa partire una petizione diretta al Ministro della salute Giulia Grillo contro il progetto di ricerca Lightup con testuali parole: lL\u2019Universit\u00e0 di Torino approva e sostiene la Vivisezione e ha in corso un progetto che sottoporr\u00e0 alcuni macachi a un terribile esperimento che li render\u00e0 ciechi\u201d. A seguito di queste dichiarazioni varie associazioni di ricercatori accusano la LAV di diffondere fake news spiegando che i 6 macachi non verranno acceccati per sempre ma subiranno una temporanea perdita visiva su una limitata area arrecando il minor fastidio possibile all\u2019animale. Il 28 gennaio 2020 il presidente della LAV Gianluca Felicetti viene indagato dalla Procura di Parma per i reati di rivelazione di documenti segreti, accordi per istigare a reati, minacce e diffamazione. Tali accuse sono state rigettate dal presidente della LAV. La denuncia \u00e8 stata poi archiviata il 10 giugno 2020 dal Gip del Tribunale di Parma, Mattia Fiorentini, su richiesta del pubblico ministero Andrea Bianchi."}
{"id": "268425", "revid": "1363832", "url": "https://it.wikipedia.org/wiki?curid=268425", "title": "Wilhelm Liebknecht", "text": "Fu uno dei fondatori della socialdemocrazia tedesca e della Seconda Internazionale. Inoltre fond\u00f2 e diresse il quotidiano del partito socialdemocratico Vorw\u00e4rts (\"Avanti\"), e fu stretto collaboratore di Karl Marx e Friedrich Engels e padre di Karl Liebknecht.\nLa vita.\nOrfano dall'et\u00e0 di sei anni, visse con i parenti. Frequent\u00f2 il ginnasio di Gie\u00dfen e successivamente le universit\u00e0 di Giessen, Marburg, e Berlino. Fu fortemente influenzato dalle idee repubblicane radicali, e si interess\u00f2 al pensiero socialista francese, a partire da Saint Simon.\nAllo scoppio della rivoluzione del 1848 accorse a Parigi, dove partecip\u00f2 al tentativo fallito di organizzare dei corpi repubblicani per l'invasione della Germania. Nel settembre dello stesso anno, insieme a Gustav von Struve, attravers\u00f2 il Reno dalla Svizzera alla testa di un corpo di militanti repubblicani. Essi proclamarono la Repubblica di Baden, ma il loro tentativo fu presto sconfitto. Fu arrestato e condotto a processo, dopo otto mesi di prigionia. Fortunatamente per lui, fu liberato da una nuova rivolta che stabil\u00ec un governo rivoluzionario (\"Reichverfassungsk\u00e4mpfe\", le guerre per la costituzione federale).\nDopo la sua liberazione (maggio del 1849), divenne membro del \"Badische Volkswehr\" e collaboratore di Struve. All'arrivo delle truppe prussiane si rifugi\u00f2 in Francia, e quindi a Ginevra. A Ginevra divenne membro della \"Genfer Arbeiterverein\", l'Associazione dei Lavoratori di Ginevra. Qui egli incontr\u00f2 per la prima volta Friedrich Engels.\nNel periodo dal 1849 al 1850 tenne conferenze in diverse citt\u00e0 tedesche per divulgare il Manifesto del Partito Comunista. Nel 1850, Liebknecht fu arrestato per la sua lotta per costruire un'associazione unitaria dei lavoratori tedeschi in Svizzera ed espulso dal paese. Emigr\u00f2 allora a Londra, dove conobbe Karl Marx nel 1850. Rimase a Londra fino al 1862, dove divenne membro della Lega dei comunisti. In tale periodo si guadagn\u00f2 da vivere come insegnante, e fu corrispondente della \"Augsburger Allgemeine Zeitung\".\nIn seguito ad un'amnistia per i partecipanti alla rivoluzione del 1848-1849, ritorn\u00f2 in Germania nel 1862. Divenne editore della \"Norddeutsche Allgemeine Zeitung\" e membro della \"Allgemeiner Deutscher Arbeiterverein\" (ADAV, \"Associazione Generale dei Lavoratori Tedeschi\"). Questa era stata fondata nel 1863, e quindi guidata, da Ferdinand Lassalle, e costitu\u00ec il primo nucleo del futuro partito socialdemocratico. Liebknecht se ne allontan\u00f2 appena gli apparvero chiari i rapporti di Lassalle con Bismarck.\nNel 1865, espulso dalla Prussia, giunse a Lipsia, in Sassonia, dove incontr\u00f2 August Bebel. In una lettera ad Engels scriveva che era stato accolto dalla polizia sassone \"nella maniera pi\u00f9 amichevole in quanto \"nemico di Bismarck\". Il 19 agosto 1866, fu tra i fondatori, insieme ad August Bebel, del Partito Popolare Sassone (\"S\u00e4chsische Volkspartei\"), sull'onda delle lotte del nascente movimento operaio sassone. Wilhelm Liebknecht e August Bebel ne furono i rappresentanti nel Reichstag della Germania Settentrionale: per la prima volta rappresentanti del movimento operaio sedevano nei banchi del Reichstag.\nNonostante gli stretti rapporti con Marx ed Engels, non furono rare le diversit\u00e0 di vedute e le occasioni di attrito tra Liebknecht e i fondatori del socialismo scientifico. Dato che nel Partito Popolare Sassone dominavano i rappresentanti della borghesia liberale, Marx ed Engels avevano chiesto a Liebknecht e Bebel di staccarsene e lavorare per costruire un partito diretta espressione del movimento operaio, criticando la loro decisione di agire invece come l'ala di sinistra del partito Popolare. In una lettera a Marx (primo luglio 1869), Engels scriveva: \"A Wilhelm bisognerebbe raccomandare la lettura del Manifesto sul punto della posizione del partito operaio, se la lettura o qualche altra cosa giovassero!\"\"\nNel 1868, insieme con Carl Hirsch, inizi\u00f2 le pubblicazioni del \"Demokratisches Wochenblatt\" (Settimanale Democratico). Nel 1869, Wilhelm Liebknecht e August Bebel fondarono il \"Sozialdemokratische Arbeiterpartei\" (SDAP, \"Il Partito dei Lavoratori Social-Democratici di Germania\"). Nel 1870, in occasione della guerra franco-prussiana, Liebknecht e Bebel si astennero sulla prima richiesta di crediti di guerra. Alla seconda richiesta votarono contro, riuscendo a portare sulle loro posizioni anche gli altri due rappresentanti socialisti.\nNel 1872 a Lipsia si tenne il processo contro Liebknecht, Bebel ed Adolf Hepner. Liebknecht e Bebel furono condannati e rimasero in prigione fino al 1874. In quel processo, una copia del \"Manifesto\" faceva parte degli atti dell'accusa. Su richiesta del procuratore, il testo venne letto in aula, durante la terza udienza del processo (13 marzo 1872): questa circostanza diede il destro agli accusati di pubblicare il \"Manifesto del Partito Comunista\" come allegato agli atti del processo. Infatti, in quegli anni la diffusione del testo di Marx ed Engels era vietata in Germania, ma in quanto facente parte degli atti del processo e pubblicato insieme a questi, la sua diffusione diveniva cos\u00ec legale. Liebknecht inizia a pubblicare in fascicoli il resoconto del processo di Lipsia il 17 aprile 1872. La pubblicazione del dodicesimo e ultimo fascicolo avviene nel 1874.\nNel 1874, prima della sua liberazione, fu eletto al Reichstag, ottenendo un autentico plebiscito. Subito dopo, Wilhelm Liebknecht fu tra i principali artefici dell'unione del SDAP con i lassalliani dell'ADAV. L'unione fu sancita dal Congresso di Gotha del 1875, che diede vita al Partito Social-Democratico dei Lavoratori (\"Sozialdemokratische Partei Deutschlands\", SPD). L'anno successivo fonda Vorw\u00e4rts, da non confondersi con \"Vorw\u00e4rts!\", con il punto esclamativo, organo della Lega comunista fondato nel 1844.\nFu membro del Reichstag fino al 1900, anno della sua morte. A Berlino, pi\u00f9 di 150.000 persone parteciparono ai suoi funerali."}
{"id": "268426", "revid": "212348", "url": "https://it.wikipedia.org/wiki?curid=268426", "title": "Autostrada della Cisa", "text": ""}
{"id": "268427", "revid": "5", "url": "https://it.wikipedia.org/wiki?curid=268427", "title": "Gennaro Ivan Gattuso", "text": ""}
{"id": "268428", "revid": "1534511", "url": "https://it.wikipedia.org/wiki?curid=268428", "title": "Matrice trasposta coniugata", "text": "In algebra lineare, la matrice trasposta coniugata o matrice aggiunta di una matrice a valori complessi \u00e8 la matrice ottenuta effettuando la trasposta e scambiando ogni valore con il suo complesso coniugato.\nDefinizione.\nData una matrice formula_1, indicando con formula_2 la sua trasposta e con l'asterisco formula_3 l'operazione di coniugazione complessa di tutti i suoi elementi, la trasposta coniugata formula_4 \u00e8 data da: \nIn termini degli elementi vale la relazione:\ncio\u00e8 se j \u00e8 l'indice di riga e k quello di colonna:\nAd esempio:\nPropriet\u00e0.\nValgono le seguenti propriet\u00e0:\ne in generale:\nDalle precedenti propriet\u00e0 si pu\u00f2 ricavare\ninfatti\nL'uguaglianza segue perci\u00f2 dall'unicit\u00e0 della matrice inversa.\nDenotando con formula_13 il prodotto hermitiano standard fra vettori di formula_14:\nMatrici hermitiane.\nUna matrice coincidente con la sua trasposta coniugata \u00e8 detta matrice hermitiana (o \"matrice autoaggiunta\"). Una tale matrice induce un prodotto hermitiano\nAd esempio, dalle propriet\u00e0 viste in precedenza segue che il numero:\n\u00e8 reale.\nOgni matrice quadrata complessa formula_18 pu\u00f2 essere sempre scritta come somma di una matrice hermitiana e una antihermitiana:"}
{"id": "268429", "revid": "1516566", "url": "https://it.wikipedia.org/wiki?curid=268429", "title": "Monete euro estoni", "text": "Le monete euro estoni circolano dal 1\u00ba gennaio 2011.\nStoria.\nL'Estonia \u00e8 stato il primo fra i dieci nuovi stati membri dell'Unione europea del 2004 ad aver scelto il disegno nazionale degli euro da parte della popolazione estone tramite una votazione pubblica in un programma televisivo, tra dieci possibili proposte.\nAlla fine della votazione, nel dicembre 2004 \u00e8 stato selezionato un unico disegno per tutti i tagli, realizzato da Lembit L\u00f5hmus e raffigurante una mappa dell'Estonia con l'anno di conio al di sopra di essa e la scritta \"EESTI\" (Estonia in estone) al di sotto; il tutto \u00e8 circondato dalle dodici stelle della bandiera dell'Unione europea.\nLe monete euro estoni sarebbero dovute entrare in circolazione a partire dal 1\u00ba gennaio 2007, ma la data \u00e8 stata posticipata al 2011, come dichiarato dal primo ministro estone, a causa del mancato raggiungimento da parte dell'Estonia dei valori di inflazione richiesti.\nNel gennaio 2010 il ministro delle Finanze estone ha dichiarato che \"l'Estonia \u00e8 gi\u00e0 pronta ad aderire alla moneta unica\".\nIl 12 maggio 2010 la Commissione europea ha dato il via libera all'entrata dell'Estonia nell'Euro a partire dal 1\u00ba gennaio 2011. Tale via libera \u00e8 stato approvato dalla riunione dell'Ecofin dell'8 giugno.\nIl presidente dell'Eurogruppo Jean-Claude Juncker ha dichiarato: \"\u00abAbbiamo riconosciuto i risultati impressionanti dell'Estonia nel rispettare i criteri di convergenza. Quindi l'Estonia sar\u00e0 il 17\u00ba membro della zona euro dal primo gennaio 2011\u00bb.\"\nQuesta decisione \u00e8 stata approvata dal Consiglio europeo, riunito a Bruxelles, il 17 giugno.\nInfine, in data 13 luglio 2010, i Ministri dell'Economia dell'Ecofin hanno sancito definitivamente l'ingresso dell'Estonia nella zona euro a partire dal 1\u00ba gennaio 2011, con un tasso di cambio fissato irrevocabilmente a 1 euro contro 15,6466 corone. Il paese baltico-ugro-finnico \u00e8 divenuto il diciassettesimo stato dell'Unione europea ad adottare la moneta unica.\nLe monete sono emesse dalla zecca finlandese.\nZecche.\nLe monete sono coniate dalla:"}
{"id": "268430", "revid": "1305772", "url": "https://it.wikipedia.org/wiki?curid=268430", "title": "Vertigo (DC Comics)", "text": "Vertigo \u00e8 un marchio della casa editrice di fumetti statunitense DC Comics. Esordisce nel 1993 sotto la guida della redattrice Karen Berger e risponde alla necessit\u00e0 di diversificare le proposte della casa editrice all'interno di un mercato che necessita di proposte pi\u00f9 sofisticate e alternative. I fumetti pubblicati sono indirizzati a un pubblico pi\u00f9 adulto di quello che legge le pubblicazioni di supereroi della DC Comics (famosa per personaggi come Superman e Batman) e per questo sulla copertina degli albi \u00e8 presente il logo \"Vertigo\" e l'avvertenza \u00ab\"Suggested to Mature Readers\"\u00bb.\n\"Karen Berger\" viene deposta dal suo ruolo di redattrice nel 2012 in seguito al profondo rinnovo del parco testate della DC Comics, avvenuto dopo il lancio di \"The New 52\" (progetto che segna il reboot dell'universo narrativo della casa editrice). Viene sostituita dalla sua collaboratrice Shelly Bond e infine da Mark Doyle, che ne tenta il rilancio nel 2018. L'anno successivo i due editori Dan DiDio e Jim Lee decidono di chiudere lo storico marchio. Gli ultimi albi con il logo \"DC Vertigo\" sono distribuiti nel settembre 2019.\nLinea editoriale.\nA creare e dettare le direttive su cui si basa l'etichetta \u00e8 Karen Berger, la quale fissa i presupposti creativi della neonata linea editoriale:\nStoria.\nContesto e creazione.\nLa Vertigo viene fondata dalla DC Comics nel 1993 durante una riunione tra Jenette Kahn (l'allora editore della \"DC\"), Paul Levitz, Dick Giordano e Karen Berger. Quest'ultima ha il via libera per creare un nuovo \"imprint\" che raccolga le testate da lei edite e poi proseguire con il lancio di nuovi progetti. Le nuove iniziative editoriali si devono distanziare dal parco testate dell'universo supereroistico \"DC\" e puntare a un target pi\u00f9 adulto e ricercato di lettori. Per questo il logo \"DC\" non compare in copertina e invece appare il \"banner\" \"Vertigo\". Su ogni albo appare sempre anche l'avvertenza \"suggested for mature readers\" (cio\u00e8 consigliato a dei lettori adulti).\nLa \"Vertigo\" nasce in un periodo caratterizzato da una forte espansione del mercato fumettistico che per\u00f2 collasser\u00e0 immediatamente a partire dalla met\u00e0 del decennio. Le forze propulsive dietro questa impennata delle vendite sono molteplici, ma dal punto di vista creativo si identificano in una nuova libert\u00e0 creativa e nella necessit\u00e0 dei grandi autori e disegnatori di staccarsi dal fumetto \"mainstream\" del duopolio \"DC-Marvel\" (e le loro innumerevoli serie supereroistiche) per creare opere da distribuire tramite il \"mercato diretto\" delle fumetterie. In tale contesto nascono nuovi editori tra cui la \"Dark Horse\" e la \"Valiant\". Ma la pi\u00f9 importante (se non altro per le vendite) \u00e8 la Image Comics, fondata nel 1992 da Rob Liefeld e altri famosi artisti della Marvel Comics. Indubbiamente la Vertigo \u00e8 un primo tentativo di risposta della \"DC Comics\" alla necessit\u00e0 di conquistare nuovi lettori e creare uno spazio dove dare libero sfogo alla creativit\u00e0 degli autori dando loro la possibilit\u00e0 di avere un controllo sui diritti delle opere create. Senza tale iniziativa si correva realmente il rischio di perdere i migliori scrittori e disegnatori che gi\u00e0 stava migrando verso altri editori. Basti pensare a Frank Miller e Mike Mignola che a partire dal 1991 pubblicarono le loro opere quali Sin City e Hellboy presso la Dark Horse Comics ponendo le basi per la creazione dell'imprint \"Legend\".\nSi deve anche sottolineare che il biennio 1992-1993 vede la pubblicazione della saga \"La morte di Superman\", un evento che segna un'epoca del fumetto e ricalca perfettamente il tono cupo (o \"Dark\") di quel periodo fumettistico. Subito dopo incomincia anche la saga \"Knightfall\" che narra della caduta e sconfitta di Batman per opera di \"Bane\". Queste storie si inseriscono all'interno di un periodo della storia del fumetto che alcuni definiscono Dark Age e che ha la sua origine ideale nella pubblicazione del primo numero dello Spawn di Todd McFarlane per la \"Image Comics\". Si sente il bisogno di dare spazio a storie pi\u00f9 cupe e violente di quanto non si sia mai fatto prima nella storia dei \"comics\" e queste atmosfere andranno a influenzare inevitabilmente l'intera impostazione tematica delle future serie \"Vertigo\". I generi affrontati riflettono spesso temi difficili, violenti e cupi quali la violenza della guerra, la droga, il sesso, il crimine, ecc.\nEsordio editoriale (1993).\nLe prime pubblicazioni a fumetti con l'etichetta \"Vertigo\" sono disponibili alla vendita nel gennaio 1993 (con data di copertina marzo 1993). Si tratta di due miniserie, sei serie regolari mensili e una raccolta in edizione brossurata (o \"Trade Paperback\" in originale). In dettaglio sono le seguenti:\nSeconda Fase (dal 1996).\nTra la prima ondata di opere pubblicate, la serie \"The Sandman\" \u00e8 quella che riscuote pi\u00f9 consensi di pubblico e critica, divenendo un landmark per la storia del fumetto angloamericano. Quando nel 1996 Neil Gaiman decide di lasciare il titolo per dedicarsi ad altri impegni, anche la serie (nonostante il successo) viene chiusa. Karen Berger decide che senza Gaiman non vi sar\u00e0 un altro scrittore a prendere le redini della sua creazione. Tale decisione \u00e8 in contrasto con le usuali politiche della DC che vedono un continuo turn over degli autori fin tanto che una pubblicazione rimane profittevole. Il biennio 1995-1996 segna anche il collasso del mercato fumettistico, ormai in forte espansione da fine anni ottanta e soggetto ad una bolla speculativa alimentata da collezionisti e speculatori, foraggiata dalle case editrici e la distribuzione del Mercato Diretto (tramite fumetterie e librerie). La Marvel arriva a chiedere il \"Chapter Eleven\" (bancarotta controllata) e diversi editori indipendenti e imprint editoriali chiudono. La Vertigo regge l'urto e subisce meno perdite (in termini percentuali) degli albi mainstream. Si ritrova per\u00f2 senza il suo titolo di punta e la perdita di interesse per alcune serie con le quali si \u00e8 proposta qualche anno prima. Vi \u00e8 la necessit\u00e0 di affrontare la seconda met\u00e0 degli anni novanta senza sbagliare un colpo e trovare nuovi titoli e autori.\nLa nuova fase della Vertigo \u00e8 gi\u00e0 iniziata ancor prima della fine di \"Sandman\". Tra il 1994 e il 1995 pubblica due serie regolari destinate a suscitare scalpore e polemiche, ma allo stesso tempo a conquistare lettori e critica. Il 1994 vede infatti la pubblicazione della prima opera realizzata da Grant Morrison per l'imprint, si tratta di un fumetto descritto come:\u00ab...una paranoia fantasy, pregna di polimorfismo perverso con al centro un gruppo di disadattati...destinati a liberare l'umanit\u00e0 dalla sua schiavit\u00f9 inconsapevole, causata da un'oscura cospirazione extra dimensionale\u00bb. Il fumetto di Morrison \u00e8 spiazzante e vuole portare il lettore a vivere un'esperienza che trascenda la semplice successione degli eventi narrati, l'obbiettivo \u00e8 centrato e l'opera risulta bizzarra ed estraniante. L'anno successivo Garth Ennis e Steve Dillon esordiscono con Preacher, caratterizzata da tematiche blasfeme, estrema violenza e umorismo scatologico. La serie dura 5 anni e diviene uno dei best seller della Vertigo, tanto che tra il 2016 e il 2019 dar\u00e0 origine all'omonima serie TV del canale via cavo AMC. Nel settembre del 1997 arriva Transmetropolitan di Warren Ellis e Darick Robertson, serie (pubblicata fino al 2002) che vede protagonista l'insolito giornalista \"Spider Jerusalem\" (personaggio iconico della Vertigo) alle prese con un mondo distopico e apparentemente fuori controllo (moralmente e politicamente). La realt\u00e0 descritta da Ellis tramite il suo personaggio vede un mondo dove l'essere umano ha definitivamente smarrito la propria consapevolezza, gli animali parlano, gli immigrati sono alieni (dallo spazio) e molte persone decidono di lasciare il corpo affinch\u00e9 la loro coscienza sia scaricata in un computer. Il fumetto \u00e8 considerato un capolavoro moderno e una delle pi\u00f9 feroci satire e critica al progresso digitale (e non umanistico) dell'epoca moderna. Altro best seller \u00e8 100 Bullets di Brian Azzarello e Eduardo Risso, una delle serie regolari pi\u00f9 longeve della Vertigo degli anni novanta. L'opera esordisce nel 1999 e si chiude 10 anni dopo nel 2009. La struttura \u00e8 di tipo antologico, in quanto le storie seguono lo spostarsi di una misteriosa pistola che condiziona la vita di chi ne viene in possesso. Tra le serie dell'imprint \u00e8 quasi un'anomalia in quanto si inquadra nel genere \"urban crime\" (o \"crimine urbano\"). Questo dimostra per\u00f2 la grande apertura verso differenti generi e storie, peculiarit\u00e0 che diviene una pietra angolare per le pubblicazioni dell'imprint di Karen Berger. Anche in questo caso la scelta \u00e8 vincente e \"100 Bullets\" diviene una delle opere pi\u00f9 acclamate e di successo per un intero decennio. Questa continua proposta di fumetti alternativi e sofisticati, definibili non-mainstream, porta la Vertigo ad essere un punto di riferimento per i comic book capaci di interessare lettori maturi e/o coloro che cercano nuove tematiche e spunti. Nonostante le turbolenze del mercato fumettistico degli anni novanta, la Vertigo si presenta agli anni duemila come un importante forza del settore.\nShelly Bond come executive editor (2013-2016).\nKaren Berger annuncia a fine 2012 che lascer\u00e0 il suo incarico di executive editor (o \"redattore esecutivo\") della Vertigo cos\u00ec come ogni altro ruolo all'interno della \"DC Comics\", tra cui quello di \"Senior Vice-President\". Anche se i motivi non sono mai stati chiariti ufficialmente, da dichiarazioni successive della Berger, pare che la nuova linea adottata dalla presidenza di Diane Nelson (dal 2009) abbia portato verso una omologazione dei titoli della \"DC\", con una progressiva emarginazione delle opere Vertigo. L'operazione, supportata dai due publisher Dan DiDio e Jim Lee e dal direttore creativo e vice-presidente Geoff Johns, \u00e8 iniziata nel 2011 con il reboot dell'intero Universo DC con il progetto The New 52. Diversi personaggi storici dell'imprint quali John Constantine, Swamp Thing, Animal Man e Shade the changing man, sono stati inseriti all'interno della nuova continuity e non sono pi\u00f9 parte della Vertigo. A questo si aggiunge una minore libert\u00e0 creativa concessa alla Berger dovuta alla necessit\u00e0 di dare maggior risalto a personaggi la cui propriet\u00e0 \u00e8 in mano al gruppo Time Warner. Diminuisco quindi le opere creator-owned promosse e pubblicate dalla Vertigo. Bisogna infatti sottolineare che dopo la fine di due serie di successo quali \"Scalped\" e \"DMZ\", non sono stato di fatto rimpiazzate da opere di eguale livello. Diverse graphic novel gi\u00e0 programmate non sono state poi pubblicate e la linea Vertigo Crime books \u00e8 stata chiusa. Alla Vertigo riscuotono un discreto successo solo \"Fables\" (e i suoi spin-off) e \"American Vampire\", gli altri titoli sono di fatto dei flop. Dietro questo declino non bisogna per\u00f2 necessariamente vedere l'interferenza di interessi corporativi, come sostenuto dalla Berger nel 2019 (quando si annuncia la chiusura dell'imprint). Gli autori e artisti che vogliono pubblicare materiale indipendente e alternativo trovano infatti spazio e risalto con editori quali la Image Comics, Dark Horse Comics, IDW Publishing e molti altri. La Vertigo non \u00e8 pi\u00f9 un punto di riferimento per le opere creator-owned e alternative. L'arduo compito di riportare in auge lo storico logo spetta a Shelly Bond, collaboratrice della Berger dal 1993, da due settimane prima del debutto della Vertigo e primo editor nominato dell'etichetta.\nDiversificazione editoriale.\nLa \"Vertigo\" affronta differenti generi e formati editoriali e si propone di fare da ponte tra il fumetto mainstream (pubblicato da DC e Marvel Comics) e il fumetto indipendente (detto gergalmente \"indie\" comics in originale). Quindi, anche se inizialmente le sue radici narrative affondano nel genere dei supereroi e in quello fantasy-horror, l'etichetta rimane aperta a nuove sperimentazioni di genere e mescolanza degli stessi e a nuove tipologie di formati. A tal fine nel corso degli anni si d\u00e0 vita a diverse \"Sub-imprint\" (in italiano Sotto-etichette) composte da un insieme di pubblicazioni che condividono una linea editoriale e/o tematica in comune.\nVertigo Visions (1993-1998).\nLa prima \"sub-imprint\" esordisce a marzo del 1993 (con data di copertina maggio) con uno \"one shot\" dal titolo \"Vertigo Visions: The Geek\". Lo scopo degli albi \"Vertigo Visions\" \u00e8 di proporre dei personaggi a fumetti del passato con una visione moderna che riesca a rielaborarne gli elementi narrativi per poterli proporre a un nuovo pubblico. In linea con quanto gi\u00e0 fatto con \"Shade, the Changing Man\" o \"Animal Man\", i personaggi che vengono scelti sono quelli che si trovano ai margini dell'Universo DC Comics. Gli albi \"Vertigo Visions\" presentano in copertina un logo che stilizza l'occhio umano. Ne vengono realizzati sei e ogni albo ha un protagonista differente:\nIl fallito rilancio con Mark Doyle (2017-2019).\nLa gestione dell'imprint da parte del senior editor Shelly Bond (2013-2016) non ha portato i risultati sperati. Le vendite sono calate e il responso della critica non \u00e8 stato del tutto favorevole. Viene fatto notare che nel decennio d'oro della Vertigo, tra il 1993 e i primi anni duemila, l'etichetta aveva distribuito alcuni dei titoli non-supereroistici di maggior successo commerciale per la DC, nonch\u00e9 vincitori di diversi Eisner Award e vari premi. Da sottolineare che all'epoca l'editor era Karen Berger, che per\u00f2 si \u00e8 dimessa dall'incarico per divergenze di tipo creativo, incominciate con i vertici DC entrati in carica a partire dal 2009 con l'inizio della presidenza di Diane Nelson (dal 2009 al 2018). Shelly Bond, gi\u00e0 sua assistente e poi sostituita, diviene il capro espiatorio della mancata rinascita e al suo posto viene messo l'editor Mark Doyle (ex editor dei titoli di Batman) che assume il pieno controllo dell'imprint tra il 2017 e il 2018. Una prima mossa viene presa riportando un autore come Neil Gaiman sotto l'egida della Vertigo. Negli anni novanta lo scrittore inglese ha dato lustro all'imprint con la sua serie \"Sandman\", relativi spin-off e prequel, portando anche l'attenzione della critica letteraria sui titoli distribuiti dalla Vertigo e contribuendo a sdoganare il fumetto presso i circoli accademici e le librerie. Ora Doyle lo convince a fare da supervisore e consulente creativo di un insieme di titoli che vanno a formare il Sandman Universe, una linea editoriale che pu\u00f2 vantare un suo banner, ovvero \"The Sandman Universe\". Questa \u00e8 composta inizialmente da 4 serie regolari: \"The Dreaming\", \"House of Whispers\", \"Books of Magic\" e \"Lucifer\", nessuna per\u00f2 \u00e8 scritta in prima persona da Gaiman, il cui coinvolgimento creativo non \u00e8 chiarito a partire una storia scritta per l'albo di lancio. Si tratta di \"The Sandman Universe\" n. 1, numero unico distribuito l'otto agosto 2018 e che vede il contributo dei quattro autori responsabili delle serie regolari: Si Spurrier, Nalo Hopkinson, Kat Howard e Dan Watters.\nOltre all'attenzione mediatica che si vuole portare con il prestigio legato a Neil Gaiman, la DC si aspetta per\u00f2 anche un ritorno alle origini, ai temi e all'innovazione alla base della fondazione dello storico imprint, il tutto inserito per\u00f2 in un panorama fumettistico profondamente cambiato (anche grazie a Vertigo) e diversificato a livello di proposte editoriali. In una dichiarazione stampa i vertici DC Comics ribadiscono che sotto la guida di Doyle \u00ab(la Vertigo) torner\u00e0 a concentrare la sua attenzione sul creare storie moderne, socialmente rilevanti, innovative e stimolanti a livello concettuale, capaci di affrontare generi che appassionino ogni tipo di lettore\u00bb. Il compito \u00e8 arduo, le principali case editrici sono particolarmente attente a produrre (anche) materiale non mainstream, indirizzato a un pubblico maturo, ed \u00e8 ormai consuetudine sviluppare prodotti che siano poi appetibili per la distribuzione attraverso il \"Direct Market\" ovvero quello delle fumetterie e del circuito librario. Oltre a questo vie \u00e8 da parte degli editori un particolare interesse a scovare autori con nuove idee e proposte alternative, garantendogli i diritti di propriet\u00e0 sulle opere da loro create. Da questo punto di vista case editrici quali la Dark Horse Comics, la Image Comics e la stessa Vertigo hanno contribuito a modificare il landscape del mercato fumettistico dagli anni novanta in poi, portando un nuovo rapporto tra editori e fumettisti, e un approccio pi\u00f9 aperto verso le proposte alternative (non-supereroistiche). Doyle, oltre al ripescaggio dei personaggi nati dall'universo fumettistico di Gaiman, punta su nuovi titoli e autori che possano riaccendere i clamori del passato intorno alla Vertigo. Questi sono:\nIndipendentemente dalla risposta di lettori e critica, il destino della Vertigo sembra per\u00f2 gi\u00e0 segnato nei primi mesi del 2019 quando la volont\u00e0 dei nuovi vertici della DC (in carica dal settembre 2018) si rende evidente. A met\u00e0 anno si dichiara ufficialmente la chiusura della storica etichetta e il duo DiDio-Lee (publisher della casa editrice) devono giustificare una retromarcia improvvisa nella gestione delle linee editoriali e gli imprint. Rivedendo quanto programmato appena qualche mese prima si annuncia un rebrand dei titoli DC Comics.\nChiusura della Vertigo (2019).\nLa DC annuncia la chiusura della Vertigo nel corso del 2019. La decisione viene presa dai due Publisher Dan DiDio e Jim Lee, con il benestare dei massimi vertici della DC Entertainment tra cui il neo-presidente Pam Lifford, responsabile dell'intero settore editoriale, dei bland globali e dei franchise della DC. Gli ultimi albi distribuiti con il logo \"DC Vertigo\" sono: \"The Dreaming\" n. 13 (4 settembre 2019), \"House of Whispers\" n. 13 (11 settembre 2019), \"Lucifer\" n. 12 (18 settembre 2019), \"Books of Magic\" n. 12 (25 settembre 2019). I 4 titoli fanno parte del sub-imprint \"Sandman Universe\" e passano, dal mese successivo, sotto l'imprint DC Black Label. La riorganizzazione della linea editoriale prevede anche l'eliminazione degli imprint \"DC Ink\" e \"DC Zoom\" che avevano esordito solo qualche mese prima, nel marzo del 2019. Il primo riguardava la pubblicazione di graphic novel per tutte le et\u00e0 (o \"all-ages\") e il secondo per lettori \"Young Adult\" (prevalentemente tra i 13 e i 17/18 anni). Questa improvvisa retromarcia della casa editrice la cerca di spiegare l'editore Dan DiDio che afferma la necessit\u00e0 \u00abdi portare pi\u00f9 chiarezza al \"Brand DC\" e rinforza l'impegno a raccontare storie per i nostri fan di ogni gruppo di et\u00e0\u00bb. Anche Jim Lee \u00e8 intervenuto per rassicurare i lettori dichiarando che il rebrand della DC non prevede la cancellazione della linea \"Sandman Universe\" di Neil Gaiman, dell'etichetta (definita \"pop-up imprint\") DC Young Animal di Gerard Way o dei titoli creator-owned. Ci\u00f2 che veniva pubblicato in precedenza per la linea Vertigo ora passa alla \"DC Black Label\", il cui editor Mark Doyle \u00e8 stato anche l'editor Vertigo nei suoi ultimi anni (2017-2019). Il commento di Karen Berger sulla chiusura dell'imprint che ha contribuito a creare \u00e8 immediata (21 giugno 2019) e sostiene che ci\u00f2 che \u00e8 successo alla Vertigo non \u00e8 una sorpresa ma era da tempo prevedibile. Il riferimento \u00e8 ai dissapori avuti con Diane Nelson (presidente DC) e i direttori creativi della DC (Geoff Johns, Jim Lee e Dan DiDio) all'epoca che hanno portato al suo allontanamento. La Berger sostiene che l'attuale politica di tipo corporativo non pu\u00f2 pi\u00f9 permettersi di osare o provare strade nuove nel mondo dei fumetti DC. Lo spirito che ha dato origine alla Vertigo negli anni novanta \u00e8 per\u00f2 tenuto vivo, a suo dire, nell'imprint Berger Books, da lei fondato per la Dark Horse Comics nel 2017."}
{"id": "268431", "revid": "24944", "url": "https://it.wikipedia.org/wiki?curid=268431", "title": "PythonS60", "text": ""}
{"id": "268436", "revid": "423283", "url": "https://it.wikipedia.org/wiki?curid=268436", "title": "Monete euro slovacche", "text": "Le monete euro slovacche sono le monete in euro emesse dalla Slovacchia, visto che dal l'euro \u00e8 divenuto la valuta ufficiale. La precedente valuta nazionale era la corona slovacca. Le monete sono coniate dalla zecca di Kremnica.\nStoria.\nLa proposta da parte della Commissione europea e dalla Banca centrale europea era avvenuta il e il Parlamento europeo, il ha deciso (con 579 voti a favore, 17 contrari e 86 astenuti) che dal 1\u00ba gennaio successivo la Slovacchia sarebbe stata la sedicesima nazione ad adottare l'euro. L' era stato fissato il tasso di conversione tra l'euro e la corona slovacca.\nPer decidere i disegni per le monete, sono stati sottoposti al voto del pubblico dieci progetti; i tre pi\u00f9 votati sarebbero poi comparsi sulle monete. Il sono stati resi pubblici i disegni scelti sul sito della Banca Nazionale slovacca."}
{"id": "268437", "revid": "767487", "url": "https://it.wikipedia.org/wiki?curid=268437", "title": "Unbreakable - Il predestinato", "text": "Unbreakable - Il predestinato (\"Unbreakable\") \u00e8 un film del 2000 scritto, prodotto e diretto da M. Night Shyamalan con protagonisti Bruce Willis e Samuel L. Jackson.\n\u00c8 un film thriller fantascientifico che tratta il tema del supereroe.\nDella pellicola \u00e8 stato girato un seguito, \"Glass\" (2019), che \u00e8 anche il seguito del film \"Split\" (2016) dello stesso regista.\nTrama.\nUna madre ha appena partorito. Viene chiamato un medico, il Dr. Mathison, per sincerarsi delle condizioni dei due, con lei che chiede come mai il piccolo pianga troppo. Il dottore, dopo aver visto il neonato, pare incredulo e, avendo ricevuto risposte negative alla domanda se \u00e8 accaduto qualcosa al bimbo durante il parto o se \u00e8 caduto a qualcuno dei presenti, informa la madre di chiamare immediatamente un'ambulanza perch\u00e9 il neonato presenta delle gravi fratture ossee (braccia e gambe rotte) avvenute all'interno dell'utero. \nLa scena si sposta anni dopo. A seguito di un terribile incidente ferroviario, David Dunn si risveglia al pronto soccorso di un ospedale di Filadelfia, dove il dottor Dubin lo mette subito al corrente non solo di essere l'unico sopravvissuto fra i 132 passeggeri che erano a bordo del treno, ma di essere anche uscito da ci\u00f2 incredibilmente incolume.\nAlcuni giorni pi\u00f9 tardi, dopo aver partecipato alla cerimonia in ricordo delle vittime, nell'uscire dalla chiesa dove la messa si \u00e8 svolta, l'uomo trova sul parabrezza della sua auto un biglietto con scritto: \"Quanti giorni della tua vita sei stato malato?\". Dopo aver constatato che n\u00e9 lui n\u00e9 le persone che gli sono vicine ricordano un giorno in cui sia stato poco bene, David decide di recarsi assieme al figlio Joseph all'indirizzo apposto sul biglietto: all'arrivo, i due scoprono che a quel civico c'\u00e8 una galleria d'arte che espone tavole di fumetti ricercati. Ad accoglierli trovano il titolare, Elijah Price, un uomo gravemente malato di osteogenesi imperfetta, malattia genetica che gli rende difficoltosi i movimenti e lo espone al rischio di continue fratture. Per questa ragione \u00e8 infatti soprannominato l\"'uomo di vetro\" ed era lui il neonato visto a inizio film.\nDopo avergli detto il motivo per cui si trova l\u00ec, Elijah espone a David la sua personale teoria, volta, a suo parere, a spiegare il motivo per cui l'uomo \u00e8 uscito illeso dall'incidente ferroviario: secondo questa ipotesi, a fronte di uno come lui, cos\u00ec fragile a causa della sua malattia, deve esistere da qualche parte del mondo una persona opposta, un uomo forte e indistruttibile, come un supereroe dei fumetti, ma ancora ignaro delle sue capacit\u00e0.\nNon convinto di ci\u00f2, sulle prime David prende le distanze da Elijah, considerando infatti solo stupidaggini le parole del gallerista. Tuttavia, a seguito di alcuni episodi, che gli dimostrano di possedere una forza muscolare non comune, ed alcuni \"flash\" in cui riesce a vedere le malefatte delle persone che lo circondano solo con un brevissimo contatto fisico, l'uomo inizia ad accettare se stesso e ad usare le sue capacit\u00e0 per il bene comune. Da questa nuova consapevolezza e ritrovata fiducia in se stesso, David salva una famiglia che era stata rapita nella propria casa da un maniaco e al tempo stesso riesce anche a salvare il matrimonio con la moglie ed il rapporto con il figlio. Alla fine David scopre che Elijah ha commesso degli atti terroristici che hanno causato la morte di centinaia di persone, tra cui proprio l'incidente ferroviario, con l'unico scopo di trovare il suo opposto cio\u00e8 David. Elijah spiega anche che adesso che l'ha trovato, il suo scopo nella vita \u00e8 quello di diventare il suo antagonista, assumendo cos\u00ec il nome de \"L'uomo di vetro\".\nDavid si allontana con orrore e disgusto. In seguito David lo denuncia alla polizia e cos\u00ec Elijah, accusato di terrorismo e omicidio, viene rinchiuso in un manicomio per criminali.\nAccoglienza.\nA fronte di uno stanziamento di 75 milioni di dollari, il film ha incassato globalmente 248,1 milioni.\nSequel.\nIl film di M. Night Shyamalan \"Split\", uscito nel 2016, come rivelato dalla scena conclusiva, \u00e8 ambientato nello stesso universo di \"Unbreakable - Il predestinato\". Nella suddetta scena, ambientata in una tavola calda, stanno trasmettendo il notiziario sugli omicidi compiuti da Kevin Wendell Crumb, soprannominato \"L'Orda\" per via delle molteplici personalit\u00e0. Tra i clienti interviene una donna che paragona Kevin ad un criminale in sedia a rotelle catturato anni prima, di cui non ricorda il nome. A questo punto, accanto a lei, viene mostrato David Dunn, interpretato ancora da Bruce Willis, che suggerisce \"L'uomo di vetro\". Da questo scambio di dialogo si intende che sar\u00e0 Dunn a tentare di fermare l\"'Orda\".\nNel corso di un'intervista rilasciata ad MTV, Shyamalan ha spiegato che la prima versione della sceneggiatura di \"Split\" aveva dei riferimenti molto pi\u00f9 marcati a \"Unbreakable - Il predestinato\" e alla battaglia in corso fra David e Elijah Price, ma di averli accantonati. Alcuni mesi dopo l'uscita nelle sale di \"Split\", Shyamalan conferm\u00f2 che avrebbe diretto e scritto \"Glass\", ovvero il sequel di \"Unbreakable - Il predestinato\" e di \"Split\", che \u00e8 uscito nelle sale il 18 gennaio 2019. Nel cast sono tornati sia Bruce Willis e Samuel L. Jackson, i protagonisti di \"Unbreakable\", che James McAvoy e Anya Taylor-Joy, i protagonisti di \"Split\"."}
{"id": "268440", "revid": "1305772", "url": "https://it.wikipedia.org/wiki?curid=268440", "title": "Insomniac (Green Day)", "text": "Insomniac \u00e8 il quarto album in studio del gruppo musicale statunitense Green Day, pubblicato il 10 ottobre 1995 dalla Reprise Records.\nDescrizione.\nIl titolo dell'album \u00e8 dovuto alle notti passate insonni dal frontman Billie Joe Armstrong dopo la nascita del primo figlio. \"Insomniac\" non ha avuto lo stesso successo del precedente album, forse a causa di un suono maggiormente duro e tendenzialmente pi\u00f9 cupo. La figura presente in copertina \u00e8 un'opera di Winston Smith (artista noto anche per aver creato alcune cover art per i Dead Kennedys) commissionata direttamente dal gruppo ed \u00e8 chiamata \"God Told Me To Skin You Alive\".\n\u00c8 il terzo best seller dei Green Day, dopo \"American Idiot\" e \"Dookie\", con circa 8 milioni di copie vendute e 2.076.000 soltanto negli USA."}
{"id": "268443", "revid": "372624", "url": "https://it.wikipedia.org/wiki?curid=268443", "title": "Cimitero monumentale della Certosa di Bologna", "text": "Il cimitero monumentale della Certosa di Bologna si trova appena fuori dal cerchio delle mura della citt\u00e0, vicino allo stadio Renato Dall'Ara, ai piedi del colle della Guardia dove si trova il santuario della Madonna di San Luca. \nLa Certosa di Bologna conserva la pi\u00f9 ricca raccolta di arte neoclassica italiana. Su un'area di trenta ettari, le sale, le gallerie e i chiostri del cimitero della Certosa ospitano almeno 6\u00a0000 manufatti di interesse storico e artistico, opera di oltre 200 artisti.\nStruttura del cimitero.\nIl fascino che contraddistingue la parte monumentale della Certosa di Bologna deriva dalla complessa articolazione degli spazi, frutto degli adattamenti e delle stratificazioni ottocentesche e della prima met\u00e0 del Novecento. Durante la prima fase di ristrutturazione venneno prese in conto le idee dell'igienismo illuminista, come testimoniano i disegni di Angelo Venturoli. Dell'epoca monastica si conservano quasi integri alcuni chiostri, la sala capitolare (Sala della Madonna dell'Asse), il Chiostro del Capitolo (Chiostro delle Madonne o dell'Ossario), il Refettorio (trasformato in Sala della Piet\u00e0), il Recinto delle Monache e dei Sacerdoti, il Chiostro I o d'ingresso. Il rinascimentale Chiostro Grande venne smembrato nel Chiostro III e in parte nel Chiostro del 1500, demolito e ricostruito.\nL'espansione del cimitero, sebbene non organica, tenne conto delle costruzioni preesistenti, \u00abordinata e orientata lungo un asse di riferimento ovvero l'asse mediano del chiostro rinascimentale: si operano adattamenti degli spazi esistenti e il cimitero nasce dalla crescita di elementi, dalle architetture differenti ma coerenti tra loro, che arrivano ad occupare anche le aree libere degli orti\u00bb, assumendo progressivamente ampiezza e monumentalit\u00e0.\nStoria.\nLa Certosa di Bologna \u00e8 uno dei cimiteri monumentali pi\u00f9 antichi d'Italia. Sorge in un'area gi\u00e0 utilizzata come necropoli dagli Etruschi e in seguito adibita a monastero. Venne istituito nel 1801 come unico cimitero della citt\u00e0 dopo la conquista di Bologna da parte delle truppe napoleoniche e la soppressione della Certosa di San Girolamo di Casara.\nLa parte monumentale del cimitero occupa gli antichi edifici del monastero e include al suo interno la chiesa di San Girolamo, con le sue preziose opere pittoriche del Seicento. A partire dagli anni trenta dell'Ottocento il cimitero si \u00e8 arricchito di nuovi spazi e chiostri, presentandosi come un vero e proprio museo all'aperto, in cui sono conservati monumenti funebri di pregio.\nIl cimitero era tappa del \"Grand Tour\" settecentesco e meta del turismo ottocentesco internazionale.\nLa necropoli etrusca.\nL'area del cimitero monumentale era occupata gi\u00e0 dalla fine del VI secolo a.C. da una necropoli etrusca, sorta fuori dall'abitato lungo una antica strada poi abbandonata in epoca romana. La necropoli fu utilizzata fino agli inizi del IV secolo a.C. e riscoperta nel 1869 durante i lavori di ampliamento del cimitero da Antonio Zannoni, ingegnere dell'Ufficio Tecnico del Comune di Bologna, che intu\u00ec dal ritrovamento di una tomba a cista di trovarsi di fronte alla cosiddetta necropoli della Certosa. Il sepolcreto di fase felsinea \u00e8 il pi\u00f9 estensivamente esplorato della citt\u00e0, nonch\u00e9 quello che ha restituito il maggior numero di tombe: 417, collocate principalmente tra il Chiostro III e il Chiostro VII, e tra il Chiostro VI e il Campo Carducci. I reperti scoperti durante gli scavi archeologici coordinati dallo stesso Zannoni tra il 1869 e il 1873 sono custoditi nel Museo civico archeologico della citt\u00e0; tra essi spicca la \"situla della Certosa\", un vaso bronzeo con decorazioni a fasce usato come urna cineraria considerato come \"la regina delle situle\". I ritrovamenti nella Certosa parteciparono allo slancio della stagione di scavi archeologici in citt\u00e0 e nel bolognese, come quelli di Giovanni Gozzadini a Marzabotto, l'antica Kainua, stagione che si giov\u00f2 anche del supporto metodologico dell'archeologo Edoardo Brizio, professore di archeologia presso l'Universit\u00e0 di Bologna e direttore del nascente Museo civico che promuoveva il contatto diretto con i monumenti.\nLa tomba dello Zannoni nella Galleria degli Angeli e una lapide per il Congresso internazionale di archeologia e antropologia preistorica del 1871 nel cortile della chiesa commemorano gli scavi archeologici, che ebbero a suo tempo rinomanza internazionale e vennero anche commentati dal medico e antropologo tedesco Rudolf Virchow: \u00ab\u2026 niuna citt\u00e0 ha fatto cosa pi\u00f9 sorprendente di Bologna cogli scavi di Certosa, [\u2026] non si vide mai nulla di pi\u00f9 bello dal punto di vista preistorico\u00bb.\nLe origini dalla vecchia Certosa.\nAlle origini della Certosa di San Girolamo di Casara ci fu una donazione avvenuta agli inizi del XIV secolo, ai monaci certosini da parte del giureconsulto Giovanni d'Andrea, dei terreni per la costruzione di un nuovo monastero.\nDalla posa della prima pietra, nell'aprile 1334, si procedette con la costruzione grazie alle numerose offerte e donazioni dei fedeli. Il monastero poteva dirsi quasi concluso gi\u00e0 nel 1350, e presentava un \u00abchiostro con alloggi dei monaci, cappelle monacali, il Capitolo con il proprio chiostro, refettorio, foresteria, cucina\u00bb.\nLa Chiesa di San Girolamo alla Certosa, consacrata nel 1359, ebbe il suo grande campanile nel 1508, all'epoca in cui la Certosa poteva vantare di essere diventata \u00abuno dei pi\u00f9 celebri monasteri\u00bb della sua epoca, grazie soprattutto all'interessamento a met\u00e0 del XV secolo del pontefice Nicol\u00f2 V, che era stato allievo del Beato Niccol\u00f2 Albergati di Bologna e voleva rendere la Certosa degna delle aspirazioni del Beato, dando l'impulso per l'ampliamento il complesso. Questa potenza monastica \u00e8 testimoniata dalla grande ricchezza artistica dell'interno della chiesa.\nLa creazione del cimitero, dall'epoca napoleonica alla Restaurazione.\nLa costruzione del cimitero si inser\u00ec in un contesto di rinnovamento urbanistico della citt\u00e0, avviato proprio in et\u00e0 napoleonica.\nIl cimitero comunale fu istituito nel 1801, con proclama del 3 marzo della Commissione di sanit\u00e0 del Dipartimento del Reno, convertendo le preesistenti strutture della Certosa di San Girolamo, soppressa nel 1797 da Napoleone a seguito della conquista giacobina della citt\u00e0 fino ad allora sotto il governo pontificio.\nL'idea di cimitero cittadino risaliva agli ultimi decenni del secolo precedente: nel 1784 il Senato bolognese esamin\u00f2 i progetti di quattro cimiteri suburbani, uno per ogni quartiere ma fu nell'anno delle soppressioni napoleoniche che Mauro Gandolfi, pittore e professore all'Accademia di Belle Arti, formul\u00f2 invece l'ipotesi di un unico, grande camposanto nei pressi del Meloncello.\nTra le varie aree analizzate per un camposanto, l'unica che soddisfaceva tutte le esigenze era l'ex Certosa di Bologna, tenacemente promossa da Luigi Pistorini, presidente della Commissione del dipartimento di sanit\u00e0 del Reno, come la pi\u00f9 economica e di immediata realizzazione.\nIl 13 aprile 1801 Pistorini sottoscrisse un'importante decisione per Bologna: per ragioni di salute pubblica era bandita l'usanza di seppellire i morti nelle chiese e nelle fosse comuni degli Ospedali della Vita e della Morte, fu proibito sotterrare i morti \u00abqualunque siano in qualunquesiasi luogo\u00bb della citt\u00e0 e si doveva utilizzare il cimitero fuori dall'abitato. Il giorno seguente, 24 germile dell'anno IX repubblicano secondo l'allora vigente calendario repubblicano, il nuovo camposanto accolse le prime salme. L'apertura del cimitero monumentale e il proclama di Pistorini precorrevano i tempi: nel 1804 venne infatti promulgato l'Editto napoleonico di Saint-Cloud, che vietava l'inumazioni all'interno dei centri abitati, editto che fu poi esteso due anni dopo a tutte le zone della penisola sotto il controllo napoleonico. Secondo il principo giacobino dell'uguaglianza, le inumazioni di massa non dovevano differenziarsi se non per sesso ed et\u00e0.\nNei primi due decenni dell'Ottocento si adattarono le strutture del monastero sotto la supervisione degli architetti Ercole Gasparini e Angelo Venturoli, sfruttandone l'estetica a vantaggio del decoro delle tombe e cercando di eliminarne il ricordo monastico. A questo scopo, vennero demolite tutte le strutture di servizio, dalla spezieria ai magazzini, e dei quartieri monacali eccezion fatta per i muri perimetrali, e svuotati gli alloggi e le cappelle. Si conservarono la chiesa e i chiostri rinascimentali e quelli minori. A met\u00e0 del braccio sud del chiostro rinascimentale detto Chiostro Grande, Gasparini progett\u00f2 la Cappella dei Suffragi, aperta verso il campo centrale, andata distrutta salvo per il portico a cassettoni e il frontone neoclassico.\nFurono due gli interventi pi\u00f9 significativi di quegli anni: il Nuovo ingresso e la Sala della Piet\u00e0.\nNel 1809 si attu\u00f2 il progetto di Ercole Gasparini (del 1802) di un Nuovo ingresso monumentale, da cui far passare le salme e le processioni, con quattro pilastri sormontati dalle statue di due geni funerari e delle due \"Piangenti \" di Giovanni Putti. \u00abOccorreva creare un ingresso imponente, quasi monumentale, che soddisfacesse la classe senatoria e che la potesse persuadere ad accettare il luogo di sepoltura comune alla plebe\u00bb, secondo la vigente politica giacobina.\nNel 1816 l'architetto Angelo Venturoli allest\u00ec in gusto neoclassico la Sala della Piet\u00e0 nella ex sala del refettorio, valorizzandone la forma ovale e realizzando una scala di raccordo tra il piano terreno e il sotterraneo.\nInoltre, per dare comodo accesso al cimitero, a partire dal 1811 venne costruito, a cura del Gasparini, un lungo portico di collegamento tra il Meloncello e la Certosa, in continuit\u00e0 con quello di San Luca, completato nel 1831 da Luigi Marchesini, con un grande arco (Arco Guidi) a scavalcare la strada per Casalecchio.\nCon Luigi Marchesini alla direzione dei lavori negli ultimi anni di governo napoleonico, si completarono i progetti del Venturoli e si realizz\u00f2 il loggiato sul Canale di Reno a sud del complesso e la Sala delle Tombe nel 1816 assieme a Giuseppe Tubertini. \nCon la Restaurazione, nel 1816 l'arcivescovo di Bologna Oppizzoni conferm\u00f2 l'obbligo di sepoltura fuori citt\u00e0 e riconobbe il cimitero della Certosa come luogo sacro, ponendolo sotto la dipendenza del vescovo, mentre all'amministrazione comunale fu affidata la gestione tecnica e operativa del cimitero.\nNel 1821 il consiglio comunale stipul\u00f2 una convenzione con il Delegato Pontificio in cui si stabiliva che la concessione per la sepoltura sarebbe stata \u00aba pagamento per le aree monumentali e gratuite per le inumazioni per i miserevoli.\u00bb Inoltre, il cimitero sarebbe diventato luogo esclusivo di sepoltura dei cattolici apostolici romani, spingendo alla creazione di un Chiostro degli Evangelici o degli Acattolici separato a ovest, che venne inaugurato nel 1822. \u00abDiversamente dal periodo giacobino, col ritorno del governo pontificio nel 1815 si decise di suddividere la Certosa con campi e chiostri che ospitassero diverse tipologie di persone, come ad esempio lo spazio riservato ai militari, ai dipendenti pubblici, o ai residente della Parrocchia di San Paolo di Ravone\u00bb.\nIn quest'ottica, e per la gloria cittadina, nel 1821 il consiglio deliber\u00f2 anche l'allestimento, nell'ex cella del Priore, di una sala contenente i busti degli \u00abUomini Illustri e Benemeriti\u00bb della citt\u00e0, o Sala del Pantheon, opera del 1828 di Giuseppe Tubertini.\n\"La Certosa come museo\".\nL'idea di una Certosa come museo va fatta risalire agli anni della sua istituzione: alle spalle della ricchezza del cimitero monumentale si celano scelte strategiche, culturali e politiche che rimontano al 1815.\nFin dai primi anni dalla sua creazione, la forte passione della nobilt\u00e0 e della borghesia per la costruzione dei sepolcri familiari in chiave di memoria pubblica diede alla Certosa l'aspetto di un museo all'aria aperta e il cimitero divenne una tappa del grand tour italiano, con tanto di guide illustrate per riconoscere i monumenti pi\u00f9 importanti: la visitarono Chateaubriand, Byron, Dickens, Mommsen, Stendhal e gli ospiti illustri che in visita a Bologna vi venivano condotti dalle autorit\u00e0 cittadine. Era anche meta di escursioni romantiche: nel 1826 Giacomo Leopardi vi passeggiava con l'amica cantante lirica Marianna Brighenti.\nTra i turisti internazionali che visitarono la Certosa nell'Ottocento vi fu anche lo storico Alexander Turgenev, che descrisse la Certosa di Bologna come un museo e F\u00e9licit\u00e9 de La Mennais, che defin\u00ec la Certosa un \u00abmuseo di tombe\u00bb. All'epoca delle spoliazioni napoleoniche, quando il cimitero aveva appena aperto le porte, per iniziativa dell'Accademia vennero qui raccolti i monumenti antichi provenienti dalle chiese e dai conventi della citt\u00e0. Gli accademici proposero di far trasportare i monumenti direttamente dalle famiglie, in cambio della sepoltura nel loggiato per cento anni senza ulteriori spese.\nPer le numerose tombe senza eredi - alcune molto antiche e di grande valore artistico - i deputati dell'Accademia prospettarono l'adozione, che comprendeva il trasporto e la sistemazione alla Certosa, in cambio dello stesso diritto d'uso.\nNella chiesa soppressa di San Girolamo si concentrarono anche parecchi affreschi raffiguranti la Beata Vergine, che in seguito trovarono sede nel chiostro detto, appunto, delle Madonne. Sorte analoga tocc\u00f2 alle numerose lapidi e monumenti funerari del XVI secolo sparsi nelle ex chiese della citt\u00e0, di cui una parte \u00e8 stata conservata nelle sale del Chiostro del 1500 fino alla loro parziale ricollocazione nelle chiese di origine.\nNel 1815, l'incisore Francesco Rosaspina (1762\u20131841) segnal\u00f2 ai membri dell'Accademia di Belle Arti di Bologna che al cimitero della Certosa, visitato dagli ospiti stranieri analogamente alle quadrerie e alle collezioni d'arte, non si vedevano che \u00abgoffissime opere d'inettissimi artisti\u00bb, proponendo che i nuovi monumenti venissero commissionati ad artisti noti e reputati e che fossero sottoposti all'esame dei maestri dell'Accademia. La proposta fu condivisa dai membri dell'istituto, in particolare dal protosegretario Pietro Giordani e dal presidente Carlo Filippo Aldrovandi Marescotti, e presto accolta dalla municipalit\u00e0. La valutazione della commissione accademica doveva avvenire in due fasi: l'analisi del disegno e il collaudo dell'opera finita.\nI monumenti dipinti avrebbero dovuto imitare quelli scolpiti, rinunciando alla prospettiva e usando i colori dei rilievi, e le due tipologie si sarebbero alternate secondo un ritmo armonioso.\nIl nuovo regolamento divenne operativo a partire dall'estate 1815. Il rapporto di consulenza dell'Accademia con il municipio prosegu\u00ec, tra alti e bassi, per tutta la prima met\u00e0 dell'Ottocento e consent\u00ec di operare ai migliori artisti del periodo, quali Antonio Basoli e Pietro Fancelli tra i pittori, Giacomo De Maria e Giovanni Putti tra gli scultori, Luigi Marchesini, Angelo Venturoli ed Ercole Gasparini tra gli architetti.\nLe stesse autorit\u00e0 cittadine in accordo con l'Accademia di Belle Arti si assunsero il compito di garantire la qualit\u00e0 dei progetti, vagliata da una commissione appositamente costituita, e favorirono l'evolversi delle tecniche di esecuzione dei monumenti. \nMentre in et\u00e0 napoleonica si privilegi\u00f2 la pittura, secondo la tradizione classico-naturalistica radicata a Bologna e \"unicum\" europeo. dal 1815 e soprattutto a partire dagli anni trenta prevalse la scultura: il podest\u00e0 e l'Accademia avevano infatti imposto agli artisti la garanzia dell'opera per un anno pena il ripristino a loro spese, obbligo che si trasferiva successivamente ai committenti. La scultura, oltre che pi\u00f9 affine al gusto neoclassico, era, per opere all'aperto, pi\u00f9 resistente agli agenti atmosferici.\nAmpliamenti dagli anni trenta del 1800.\nLa complessa situazione politica che si era creata con il ritorno di Bologna sotto lo Stato pontificio fino ai moti del 1848 non blocc\u00f2 lo sviluppo del camposanto.\nA partire dal 1833, con l'esaurimento degli spazi claustrali disponibili, si avviarono nuovi importanti cantieri architettonici per ingrandire il cimitero. Come ricorda Roberto Martorelli, diversamente dagli altri cimiteri monumentali che si stavano sviluppando in tutta Europa e che si ispiravano o allo stile anglosassone dei cimitero giardino o allo stile cattolico dei campi recintati da logge, \u00abBologna compie un progetto urbanistico-architettonico nel senso pi\u00f9 ampio del termine. Non si eseguono solo ampi campi recintati da mura o da portici, ma si dispongono logge, sale, vestiboli, giardinetti, a cui rispetto ai 'riparti' numerati degli altri camposanti si d\u00e0 il nome di Sala delle Catacombe, Loggia del Colombario, Sala Ellittica, Cella Prima, Sala Gemina, Galleria degli Angeli\u00bb; per scelta architettonica, dall'originario nucleo conventuale si procedette per addizione di spazi, logge, sale e porticati che ricreavano scorci e ambienti che rimandavano alla \"citt\u00e0 dei vivi\". In quest'ottica architettonica, anche il portico ad archi, presente all'entrata est del cimitero, che si congiunge - salvo una brevissima soluzione di continuit\u00e0 - con quello che conduce al santuario San Luca, voleva significare una continuit\u00e0 fra la necropoli e la citt\u00e0 dei vivi. Il cimitero della Certosa inaugur\u00f2 cos\u00ec una nuova visione degli spazi, che ispir\u00f2 altri cimiteri locali e il cimitero monumentale di Ferrara.\nDal 1833 e dopo la morte del Tubertini avvenuta due anni prima, l'architetto Marchesini divenne \u00abil progettista indiscusso del cimitero\u00bb: svincolato da strutture preesistenti da riadattare, costru\u00ec il Loggiato delle Tombe (laddove erano gli orti, il vigneto e le peschiere), la Sala delle Catacombe, la Sala del Colombario e la Sala Ellittica. Per la progettazione si ispir\u00f2 a modelli laici anzich\u00e9 cattolici, come nella Sala del Colombario che si rif\u00e0 agli edifici termali dell'antico impero romano.\nAmpliamenti dall'Unit\u00e0 d'Italia.\nCon l'Unit\u00e0 d'Italia, a Bologna si configurarono \u00abnuovi modelli culturali e nuovi assetti istituzionali\u00bb: sui monumenti funebri le iscrizioni in latino, care all'aristrocrazia e frequenti nel Chiostro III, lasciarono il posto alle epigrafi in lingua italiana, preferite anche per le tombe dei patrioti; inoltre, con lo sviluppo industriale di Bologna si resero accessibili materiali di pregio quali il marmo, fino ad allora snobbato a favore dei pi\u00f9 economici stucco, gesso e scagliola. Ma soprattutto, il nuovo slancio museale port\u00f2 nei decenni successivi a un'inversione di tendenza e allo spostamento di alcune opere depositate in Certosa verso altri luoghi, tra cui i Musei civici d'arte antica.\nCon l'esaurirsi degli spazi, nel 1863 prese slancio una nuova fase costruttiva: sotto la direzione dell'ingegnere Coriolano Monti si realizz\u00f2 la Galleria a Tre Navate, anche in questo caso progettata su un modello laico, prendendo spunto dagli edifici romani e dalle gallerie commerciali di stampo francese e londinese; Antonio Zannoni si dedic\u00f2 nel 1860 al Chiostro VII e alla Galleria degli Angeli, che prese il posto della Cappella dei Suffragi, mentre Antonio Dall'Olio complet\u00f2 la Corsia del Colombario nel 1882.\nNel 1869, per l'interessamento del rabbino maggiore Marco Momigliano arrivato a Bologna nel 1866, venne inaugurato il campo ebraico a fianco del Chiostro degli evangelici.\nVerso la fine del XIX secolo, con la diffusione della pratica della cremazione, vista come pratica laica e rispondente a criteri igienico-sanitari, si costru\u00ec su pressione della Societ\u00e0 per la cremazione costituitasi nel 1884, fuori dalle mura e a sud del campo israelitico, un tempio crematorio. L'Ara Crematoria, su progetto di Arturo Carpi, venne inaugurata nel luglio 1889. Il Cinerario che doveva ospitare le urne fu inaugurato solo nel novembre del 1895, tanto che nel 1894 i resti dei cremati venivano ancora raccolti nella Sala della Piet\u00e0.\nAgli inizi del Novecento il cimitero si espanse in direzione est, verso la citt\u00e0. A quest'epoca risale il Nuovo Ingresso Monumentale vicino al canale di Reno, in corrispondenza del portico che lega la Certosa all'arco del Meloncello, e lo scenografico Chiostro VI su progetto dell'ingegnere Filippo Buriani, che \u00e8 il pi\u00f9 grande dei campi porticati della Certosa e in cui fu allestito in epoca fascista il \"monumento ossario ai caduti della Grande Guerra\", sempre del Buriani e terminato da Arturo Carpi, intorno al \"Sepolcreto dei caduti della rivoluzione Fascista\" progettato da Giulio Ulisse Arata e inaugurato nel 1932. \nNel 1924 l'amministrazione comunale introdusse l'illuminazione elettrica nel cimitero, vietando l'uso di candele, torce votive, lampade a olio o a benzina, responsabili in passato di numerosi incendi.\nNel 1927 venne completata la Galleria annessa al Chiostro IX, progettata da Casati e Cacciari, che con il Nuovo Ingresso e il Chiostro IX conservano i monumenti dagli anni 1930 agli anni 1950. Lo stile eclettico, dapprima fecondo, si rivel\u00f2 a poco a poco sempre pi\u00f9 sterile.\nNel 1934, l'Arco Guidi venne demolito per facilitare l'accesso allo Stadio del Littoriale.\nAmpliamenti dal secondo dopoguerra.\nIl cimitero sub\u00ec un forte ampliamento dagli anni del secondo dopoguerra in poi, con un'espansione a ovest verso la zona meno urbanizzata, impedita verso est dalle crescita della periferia della citt\u00e0. \nAl centro dell'area, un tempo adibita a orti e peschiera dei certosini, si edific\u00f2 il Campo degli Ospedali, che sar\u00e0 occupato al centro dal \"Monumento Ossario ai caduti partigiani\", opera in stile razionalista di Piero Bottoni del 1959. \nAncora pi\u00f9 a ovest, il Cimitero moderno, che occupa oltre la met\u00e0 del cimitero attuale, fu progettato in quanto a planimetria tra il 1940 e il 1948. La crescente pressione demografica e la richiesta sempre maggiore di loculi port\u00f2, come in tutti i cimiteri italiani moderni, a un abbassamento della qualit\u00e0 architettonica, dovuta anche a una mutata funzione della tomba, da monumento funebre quale memoria pubblica a semplice ed economica memoria privata. Le cappelle funerarie che vennero realizzate in questo periodo sono chiuse e cinte da cancelli o porte, ribadendo il ruolo di tomba come ricordo privato dei propri cari, con alcune eccezioni di tombe commemorative di importanza cittadina, come il sarcofago del sindaco Giuseppe Dozza di fronte al sacrario dei caduti partigiani o la \"tomba di Lucio Dalla\", collocata nell'area monumentale del Campo Carducci. I nuovi campi dei cimitero, di ampie dimensioni e con viali perpendicolari, prendono nomi meno allusivi rispetto ai chiostri e alle sale del cimitero monumentale antico: Campo Nuovo, Campo 1945, Campo 1962, Campo 1971, Recinto 10, Recinto 11, eccetera.\nNegli anni ottanta del Novecento, complice il turismo di massa e l'ormai radicata cultura del tempo libero, in Italia si assistette a una patrimonializzazione degli spazi cimiteriali e a una nuova forma di turismo cimiteriale rivolta alle aree monumentali dei campisanti, con un rinnovato interesse dei visitatori per i cimiteri come spazi museali. \nA partire dal 1999, il cimitero della Certosa di Bologna \u00e8 trasformato in museo e il Comune di Bologna ha iniziato a promuovere dei cantieri di restauro per la valorizzazione della Certosa di Bologna tramite il \"Progetto Certosa\".\nNel 2000 \u00e8 stata ufficializzata la musealizzazione e creato l'ufficio comunale dedicato alla Certosa \"Nuove Istituzioni Museali\".\nNel 2009 il \"Progetto Certosa\" \u00e8 confluito nell'Istituzione Bologna Musei, permettendo di ampliare le iniziative e programmare le visite guidate. Tra i restauri, si ricorda quello del portico del Chiostro V, danneggiato dal terremoto del maggio 2012.\nVerso la fine del secolo scorso, una serie di furti nel cimitero ha portato al trasferimento di alcuni manufatti in altri luoghi per la loro tutela; sorte analoga \u00e8 toccata ad alcuni affreschi, spostati in altre sedi per la valorizzazione e per preservarli dalle condizioni di degrado dovute agli agenti esterni.\nNel 2006 viene inaugurato uno spazio per la dispersione delle ceneri noto come Giardino delle Rimembranze, nel Campo Posteriore al Campo Nuovo a sud, mentre nel 2012 viene aperto il Polo crematorio nel cimitero di Borgo Panigale, che sostituisce l'Ara Crematoria in Certosa.\nNel 2007 la sala del Pantheon, dagli anni novanta del Novecento gi\u00e0 destinata ai riti laici, \u00e8 diventata una \"sala del commiato\" per chiunque intenda usufruire di un periodo di raccoglimento prima del rito; il nuovo allestimento \u00e8 opera dell'artista Flavio Favelli. La chiesa, non parrocchiale, \u00e8 da diversi anni gestita dalla comunit\u00e0 dei passionisti di Casalecchio di Reno.\nIl cimitero della Certosa fa parte dell\"Association of Significant Cemeteries in Europe\" e dell\"European Cemeteries Route\", itinerario culturale dei cimiteri dell'European Institute of Cultural Routes.\nNel 2021 il portico della Certosa \u00e8 stato riconosciuto bene culturale italiano nominato come patrimonio dell'umanit\u00e0 dall'UNESCO insieme ad altri undici portici di Bologna.\nOpere di pregio artistico.\nAll'interno del cimitero si pu\u00f2 ammirare un vastissimo repertorio di opere, \u00aboltre 6000 manufatti di interesse storico artistico, sale, gallerie e chiostri\u00bb ripartiti su trenta ettari di superficie, come riporta il portale di riferimento \"Storia e Memoria di Bologna\" dell'Istituzione Bologna Musei curato dal Museo civico del Risorgimento.\nIn particolare, la Certosa di Bologna conserva la pi\u00f9 ricca raccolta di arte neoclassica italiana. A febbraio 2021, il Servizio patrimonio culturale dell'Assessorato alla cultura e paesaggio dell'Emilia-Romagna recensiva 499 opere e oggetti d'arte presenti in Certosa ma il censimento dei monumenti \u00e8 ancora in corso. Alcuni monumenti funebri, tra quelli di pregio, sono indicati come disponibili per la riconcessione.\nTra le opere di maggior pregio artistico vi sono:\nNella Chiesa di San Girolamo della Certosa:\nSepolture illustri.\nNumerosi . Se durante la fase monumentale del cimitero si ebbe l'ambizione di raggruppare le sepolture illustri nella Sala del Pantheon, detta appunto Sala degli uomini illustri, non esiste un censimento recente delle personalit\u00e0 degne di nota cremate, inumate o tumulate in Certosa, n\u00e9 una lista seppur parziale di riferimento, complici la vastit\u00e0 del cimitero, l'evoluzione della cultura e un diverso approccio alla monumentalizzazione della memoria.\nLa Sala degli uomini illustri e benemeriti contava 71 busti che nel corso del tempo cambiarono pi\u00f9 volte collocazione. Nel 1932 furono trasferiti nella Sala d'Ercole a palazzo d'Accursio, in seguito furono esposti alla Montagnola, ai Giardini Margherita, a Villa delle Rose fino ad arrivare ai depositi del MAMbo dove sono conservati. Nonostante le degradazioni e i danneggiamenti sub\u00ecti durante gli anni di esposizione nei parchi pubblici, un importante lavoro di ricerca storico-bibliografica fu svolto sotto la supervisione del professor Vaccari che permise di re-identificare le personalit\u00e0 scolpite.\nSegue una lista non esaustiva dei sepolti illustri:\nArtisti presenti.\nNella Certosa di Bologna hanno operato i maggiori artisti di inizio Ottocento e i principali scultori bolognesi attivi tra Otto e Novecento. Tra gli oltre 200 attivi, si segnalano: \nLuigi Acquisti, Lorenzo Bartolini, Cincinnato Baruzzi, Leonardo Bistolfi, Carlo Chelli, Giacomo De Maria, Ercole Drei, Giovanni Dupr\u00e8, Alessandro Franceschi, Tullo Golfarelli, Giorgio Kienerk, Giovanni Battista Lombardi, Giacomo Manz\u00f9, Luciano Minguzzi, Silverio Montaguti, Arturo Orsoni, Giovanni e Massimiliano Putti, Augusto Rivalta, Pasquale Rizzoli, Giuseppe Romagnoli, Bruno Saetti, Diego Sarti, Mario Sarto, Pietro Tenerani, Vincenzo Vela, Farpi Vignoli. Tra i pittori, oltre ai celebri Antonio Basoli, Pietro Fancelli e Pelagio Palagi, si segnala Flaminio Minozzi.\nSimbologia funeraria.\nNumerosi monumenti della Certosa di Bologna presentano una simbologia funeraria, esoterica o massonica, in particolare quelli della borghesia ottocentesca concentrati nei chiostri pi\u00f9 antichi in cui prevale l'esternazione di una cultura laica e classica: \u00absimboli, forme, iconografie e formule epigrafiche appartenenti alla cultura greco-romana, etrusca e all'antico Egitto che si giustappongono o si mescolano a quelli derivanti dalla tradizione giudaicocristiana\u00bb, questi ultimi minoritari a inizio Ottocento.\nLa simbologia funeraria ottocentesca, in un'epoca che \"rileggeva\" la cultura classica e quella \"orientale\" in chiave rinascimentale e neoclassica, era dovuta alla funzione stessa della tomba, vista come memoria pubblica, \u00abun condensato di significati, un contenitore grazie al quale il defunto continua ad avere una vita sociale attraverso il ricordo\u00bb, un supporto per raccontare la vita e il ruolo del defunto e valorizzare la sua identit\u00e0 personale.\nTra i simboli funerari ottocenteschi che si ritrovano nel cimitero figurano: l'agnello, l'alfa e l'omega, l'alloro, l'ancora, l'aquila, le armi, la barca, il caduceo, il cane, la cicogna, il cigno, il cipresso, la civetta, la clessidra, la colomba, la colonna, la conchiglia, la cornucopia, la corona di spine, il crisma, il delfino, l'edera, la farfalla, i festoni o corone di foglie e frutti, il gallo, il giglio, il globo, il grano, il grifone, il leone, la lucerna o il braciere, la lucertola, il melograno, l'ouroboros, la palma, il papavero, il pellicano, il pesce, la pigna, la porta, la quercia, la rana, la rosa, il serpente, la sfinge, l'ulivo e la vite.\nTra i simboli massonici, si ritrovano la squadra, il compasso, l'archipendolo, il maglietto e le due colonne salomoniche.\nIl cimitero monumentale della Certosa nella cultura popolare.\nNumerosi sono gli artisti che fecero il Grand Tour, approdando a Bologna nell'Ottocento. Lord Byron descrisse le sue passeggiate nella Certosa, cos\u00ec come Charles Dickens o ancora Jules Janin e Theodor Mommsen.\nNel 1845 Bernardo Gasparini pubblic\u00f2 una raccolta di cantici intitolata \"Due notti alla Certosa di Bologna\", in cui i vari ospiti della Certosa appaiono come spiriti al protagonista. Il pamphlet fu scritto in gran parte nel 1815.\nGiosu\u00e8 Carducci dedic\u00f2 alla Certosa una delle sue \"Odi barbare\" del 1877: \"Fuori alla Certosa di Bologna\".\nNel 1896 Sigmund Freud si interess\u00f2 ad alcune tombe in Certosa, lasciando scritti in merito: il \"monumento Lanzi Bersani\" nella Galleria degli Angeli, con una scultura di Carlo Monari, e il \"monumento Minghetti\", nel Chiostro Terzo, arco 67, opera di Antonio Cipolla e Augusto Rivalta.\nCristina Campo descrisse la Certosa nel racconto \"La noce d'oro\", pubblicato postumo nel 1998 nella raccolta \"Sotto falso nome\" edita da Adelphi.\nServizi cimiteriali e al pubblico.\nQuesti, in senso stretto, sono gestiti da \"Bologna Servizi Cimiteriali\", societ\u00e0 che svolge i servizi necroscopici, cimiteriali e di cremazione per la citt\u00e0.\nUn \"Info Point\" storico-artistico \u00e8 a disposizione dei visitatori del cimitero. Le ubicazioni delle sepolture possono essere trovate tramite i totem digitali informativi posti agli ingressi, chiedendo all'Ufficio cimiteriale o in Portineria.\nNel 2019 il Comune di Bologna ha effettuato una mappatura dell'accessibilit\u00e0 dei musei che ha permesso la progettazione di percorsi inclusivi in tre musei pilota tra i quali figura il Cimitero della Certosa. Percorsi tattili sono quindi stati pensati per le persone non vedenti e ipovedenti e sono stati resi disponibili dei supporti per le persone non udenti, per esempio video in LIS e l'app per la visita in autonomia.\nLe visite guidate e gli spettacoli in programma sono organizzati dal Comune di Bologna, da associazioni culturali e no profit e da guide turistiche. Queste visite sono spesso pensate lungo percorsi tematici; tra gli spettacoli del passato, come reading, concerti e performance teatrali, si segnalano anche quelli in notturna.\nPossibili percorsi di visita.\nTra i percorsi di visita proposti in autonomia o con visita guidata, nel corso degli anni, figurano diversi itinerari.\nPer quanto riguardo l'accessibilit\u00e0:\nTematici:\nMonografici:"}
{"id": "268445", "revid": "6923", "url": "https://it.wikipedia.org/wiki?curid=268445", "title": "France libre", "text": "Il movimento della France libre (Francia Libera) fu un'organizzazione politico-militare attiva durante la seconda guerra mondiale nel Paese transalpino e nelle sue colonie che divenne anche forma di regime di governo delle zone liberate.\nDopo l'occupazione tedesca e l'instaurazione del governo di Vichy, il generale francese Charles de Gaulle chiam\u00f2 alle armi i combattenti fedeli alla causa anti-nazista che si organizzarono sotto la sigla di \"Francia Libera\" per combattere contro gli invasori utilizzando le proprie forze armate che portavano la denominazione di \"Forces fran\u00e7aises libres\".\nIl movimento, organizzato dal generale de Gaulle, da alcuni militari e politici francesi decisi a rifiutare una pace separata con il Terzo Reich e a continuare a combattere accanto al Regno Unito, si form\u00f2 a Londra il 18 giugno 1940, quattro giorni prima del secondo armistizio di Compi\u00e8gne.\nStoria.\nPreludio.\nIl generale Charles de Gaulle, nel 1940, era uno dei membri dell'alto comando dell\u2019esercito durante la battaglia di Francia. Mentre le forze tedesche dimostravano la loro superiorit\u00e0 sui campi di battaglia e l'Italia dichiarava a sua volta la guerra, i governanti francesi si trovarono nelle condizioni di dover negoziare un armistizio con gli invasori.\nIl generale de Gaulle, insieme ad un piccolo gruppo di politici, si oppose strenuamente alla resa alle forze tedesche: atterrato a Bordeaux alle ore 21.30 del 16 giugno proveniente da Londra dove aveva avuto colloqui con i dirigenti britannici, il generale apprese delle dimissioni di Paul Reynaud e decise di ripartire subito per il Regno Unito. Alle ore 09.20 del 17 giugno de Gaulle lasci\u00f2 la Francia a bordo di un aereo britannico; secondo le parole del generale, \"la partenza ebbe luogo senza romanticismi e senza difficolt\u00e0\".\nIl 16 giugno il nuovo presidente del Consiglio francese Philippe P\u00e9tain intavol\u00f2 i primi incontri con i rappresentanti dell'Asse, per definire i dettagli della resa e l'instaurazione del nuovo governo filotedesco.\nIl 18 giugno, de Gaulle parl\u00f2 ai francesi tramite i microfoni della BBC, chiedendo ai soldati, ai marinai e agli aviatori di lasciare l'esercito ufficiale e di unirsi per combattere l'invasore nazista. Il cosiddetto \"appello del 18 giugno\" (\"appel du 18 juin\") non ebbe molto ascolto, ma i seguenti discorsi di de Gaulle ebbero risonanza notevole.\nAlcuni esponenti del Gabinetto britannico tentarono di fermare i proclami del Generale, ma lo stesso primo ministro Winston Churchill intervenne in sua difesa e in supporto della Francia Libera. L'appello di de Gaulle \u00e8 ancora oggi uno dei pi\u00f9 famosi e importanti discorsi della storia francese.\nIl 22 giugno, P\u00e9tain, investito della carica di presidente del Consiglio dal parlamento francese liberamente eletto, firm\u00f2 la resa incondizionata. De Gaulle venne processato in contumacia, e condannato a morte per tradimento, in quanto aveva dichiarato di essere l'ultimo membro del governo Reynaud in grado di esercitare il comando e di essere quindi il legittimo governatore della nazione, affermando pubblicamente l'incostituzionalit\u00e0 del governo P\u00e9tain.\nLa croce di Lorena.\nIl 1\u00ba luglio 1940 il capitano di corvetta Thierry d'Argenlieu sugger\u00ec l'adozione della croce di Lorena come simbolo della Francia Libera: gi\u00e0 simbolo di Giovanna d'Arco, ricordava la perseveranza e la forza dell'eroina e avrebbe rappresentato una risposta morale alla svastica nazista.\nNell'ordine generale n. 2 del 3 luglio 1940, il viceammiraglio \u00c9mile Muselier, nominato solo due giorni prima capo delle forze navali della Francia Libera, istitu\u00ec ufficialmente la bandiera e la coccarda con i colori della Francia e la croce.\nNonostante i ripetuti appelli, a luglio di quell'anno solo 7.000 persone si erano offerte volontarie per combattere con le forze della Francia Libera.\nLa marina dell'organizzazione poteva contare su 50 navi e circa 3.700 uomini distaccati presso la Royal Navy.\nAi caduti francesi \u00e8 dedicato un monumento a forma di croce di Lorena sulla Lyle Hill a Greenock: tra di questi sono ricordate le vittime della esplosione della \"Maill\u00e9 Br\u00e9z\u00e9\", oltre alle vittime delle navi francesi partite dal porto della citt\u00e0.\nMers-el-K\u00e9bir e la guerra nel deserto.\nSotto il controllo dei tedeschi e degli italiani la flotta francese rappresentava un grande pericolo per le operazioni britanniche. Per neutralizzarne la minaccia Winston Churchill ordin\u00f2 la resa delle rimanenti navi francesi agli Alleati, o essere messe alla fonda in un porto amico o altrimenti sarebbero state distrutte.\nCon l'operazione Catapult la marina inglese attacc\u00f2 i porti di Mers-el-K\u00e9bir e Dakar, il 3 luglio 1940, colpendo gravemente le navi della flotta francese ivi ormeggiate. Questo attacco caus\u00f2 molto scalpore in Francia e gett\u00f2 una cattiva luce sul movimento di de Gaulle, spingendo molti soldati e marinai a non rispondere all'appello del Generale.\nOperazioni sotto copertura per convincere le forze dell'Africa Francese a unirsi al movimento indipendentista fallirono ripetutamente, finch\u00e9 nell'autunno 1940 le colonie francesi in Camerun e in Africa Equatoriale si misero a disposizione di de Gaulle. In seguito si unirono anche le colonie della Nuova Caledonia, Polinesia Francese, Saint-Pierre e Miquelon e le Nuove Ebridi.\nSolo le colonie della Indocina francese, di Guadalupa e Martinica nelle Indie occidentali rimasero sotto il controllo di Vichy.\nNel settembre 1941, de Gaulle cre\u00f2 il \"Comit\u00e9 national fran\u00e7ais\" (CNF, Comitato nazionale francese), il governo della Francia Libera in esilio. Il 24 novembre gli Stati Uniti garantirono il supporto economico all'iniziativa.\nI soldati del movimento parteciparono con gli Alleati alle campagne in nord Africa, in Libia e in Egitto. Il generale Marie Pierre Koenig e la sua unit\u00e0, la Prima Brigata Francia Libera, combatterono contro l'Afrika Korps nella battaglia di Bir Hakeim nel giugno 1942, ma furono costretti a ritirarsi.\nNel Ciad intanto il colonnello Philippe Leclerc attacc\u00f2 le forze italiane al comando di un battaglione di 16.500 uomini delle truppe coloniali.\nDurante l'operazione Torch, l'invasione alleata delle colonie nordafricane del governo di Vichy nel novembre 1942, numerose unit\u00e0 si arresero senza combattere e si unirono alla Francia libera. Le difese costiere di Vichy furono catturate da movimenti della resistenza francese; il generale Henri Giraud abbandon\u00f2 il governo ufficiale per unirsi agli Alleati, ma non era una figura sufficientemente autoritaria per imporsi al comando del movimento Francia Libera, nonostante fosse supportato dagli statunitensi: de Gaulle rimase al comando.\nIn seguito all'operazione Torch i nazisti misero in dubbio la fedelt\u00e0 del governo di Vichy e occuparono la Francia nel novembre 1942. Questo atto risult\u00f2 offensivo per le forze di Vichy distaccate in Africa: l'armata d'Africa, 60.000 uomini, si un\u00ec agli alleati diventando il diciannovesimo battaglione francese, e combattendo in Tunisia al fianco della I Armata inglese e del 7\u00ba Corpo statunitense fino all'aprile 1943.\nPrincipalmente per colpa dell'equipaggiamento antiquato, l'armata francese lasci\u00f2 sul campo moltissime vittime, oltre 16.000 uomini, in una strenua lotta contro le forze tedesche ormai alla disperazione.\nLe forze della Francia Libera intervennero contro gli italiani in Etiopia ed Eritrea, e combatterono contro i connazionali lealisti in Siria e in Libano.\nNel novembre 1943 le forze francesi ricevettero numerose consegne di equipaggiamento da parte degli americani come aiuti per il patto Lend-Lease, e furono in grado di rimettere in campo 8 divisioni e di restituire l'equipaggiamento obsoleto ottenuto in prestito dai britannici; le forze della Francia Libera e gli ex-regolari di Vichy vennero ufficialmente uniti.\nLe \"Forces fran\u00e7aises combattantes\" e il Consiglio nazionale della resistenza.\nLa resistenza francese crebbe in forza e in numero. Charles de Gaulle dall'estero coordin\u00f2 un piano per raccogliere sotto il suo controllo diversi gruppi e cambi\u00f2 il nome del movimento da \"Francia Libera\" a \"Forces fran\u00e7aises combattantes\" (Forze francesi combattenti); mand\u00f2 Jean Moulin in Francia per riunire gli otto principali movimenti partigiani in un unico gruppo: Moulin li convinse a formare un Consiglio nazionale della resistenza. Di rientro dall'operazione Moulin fu catturato e torturato a morte.\nLa liberazione.\nDurante la campagna d'Italia del 1943, 130.000 soldati della Francia Libera combatterono assieme agli Alleati inquadrati nel \"Corps exp\u00e9ditionnaire fran\u00e7ais en Italie\". Entro la data dello sbarco in Normandia, le forze libere potevano schierare pi\u00f9 di 500.000 uomini; la 2\u00aa Divisione Corazzata del generale Leclerc partecip\u00f2 allo sbarco in Normandia e avanz\u00f2 verso Parigi.\nLa I Armata del generale Jean de Lattre de Tassigny, partecip\u00f2 all'operazione Dragone (l'invasione del sud della Francia) e liber\u00f2 i Vosgi e l'Alsazia.\nPer paura che i tedeschi distruggessero Parigi in caso di un attacco frontale, il generale Dwight Eisenhower ordin\u00f2 alle sue forze di fermarsi: i parigini si scatenarono in una rivolta e de Gaulle, furioso, chiese insistentemente a Eisenhower di poter intervenire. . Vari reparti della 2\u00aa Divisione corazzata avanzarono in modo autonomo verso la cintura parigina, ed alcuni elementi avanzati raggiunsero la periferia di Parigi scontrandosi con una debole resistenza da parte tedesca e si congiunsero con i resistenti.\nDe Gaulle e le forze della Francia Libera penetrarono nella citt\u00e0 e liberarono la capitale. Il generale Von Choltitz, comandante militare della citt\u00e0, firm\u00f2 la resa nelle stanze dell'Hotel Meurice.\nFine della guerra.\nNel settembre 1944 le forze francesi libere ammontavano a 560.000 uomini. Pochi mesi dopo, alla fine dell'anno, erano forti di un milione di combattenti ed erano impegnati in combattimento in Alsazia, sulle Alpi e in Bretagna. Nel maggio 1945, il movimento era forte di 1.250.000 uomini, incluse 7 divisioni di fanteria e 3 divisioni corazzate in territorio tedesco.\nCronologia dei territori amministrati dalla Francia Libera.\n1940\n1941\n1942\n1943\nAll'inizio del 1943 la maggioranza dei possedimenti coloniali erano ormai controllati o dalla France Libre gollista o dal governo istituito dal generale Giraud in Algeria, Marocco, Togo e Africa Occidentale Francese dopo l'Operazione Torch. L'amministrazione di Giraud (che governava con la carica di \"Alto Commissario\", riconosciutagli dagli Alleati) era causa di dissapori con lo schieramento gollista, in quanto, formalmente, si trattava di un'amministrazione del governo di Vichy, ma alleata degli anglo-americani. Si era creata insomma la complicata situazione in cui due schieramenti francesi si trovavano dalla parte degli Alleati, ma di cui uno non riconosceva il governo di Vichy, mentre l'altro era espressione, seppur ribelle, di quel governo; la situazione era poi ulteriormente complicata dal fatto che gli Stati Uniti riconoscevano il governo di Vichy, mentre i britannici no.\nLa situazione venne sbrogliata da colloqui tra de Gaulle e Giraud, che portarono all'unificazione dei due schieramenti pro-alleati nel Comitato francese di Liberazione nazionale, il 3 giugno 1943.\nEscludendo l'Indocina, i rimanenti possedimenti coloniali francesi ancora fedeli al governo di Vichy (Guyana e Antille) vennero in mano degli schieramenti pro-alleati tra il marzo e il luglio 1943: la Guyana il 16 marzo (dopo le dimissioni del governatore Ren\u00e8 Veber, il sindaco di Caienna mand\u00f2 un messaggio a de Gaulle per la nomina di un nuovo governatore e, su pressione del console americano, ne invi\u00f2 uno identico anche a Giraud, con il risultato che furono nominati due governatori; quello obbediente a Giraud riusc\u00ec ad arrivare per primo), le Antille il 14 luglio (a Martinica e Guadalupa giunse per conto del Comitato Henri Oppenot ad assumere il controllo delle isole, mentre il governatore, ammiraglio Robert, gi\u00e0 arresosi agli americani il 2 luglio, fuggiva a Porto Rico dopo le proteste anti-Vichy della popolazione avvenute nelle settimane precedenti)"}
{"id": "268446", "revid": "715366", "url": "https://it.wikipedia.org/wiki?curid=268446", "title": "Concerto per pianoforte e orchestra n. 2 (Rachmaninov)", "text": "Il Concerto per pianoforte e orchestra n. 2 in do minore, Op. 18 \u00e8 il pi\u00f9 popolare ed eseguito dei quattro concerti per pianoforte del compositore russo Sergej Vasil'evi\u010d Rachmaninov, nonch\u00e9 uno dei concerti per pianoforte pi\u00f9 famosi di tutti i tempi. Fu composto tra il 1900 ed il 1901.\nStoria della composizione.\nDopo il clamoroso insuccesso di pubblico e di critica della sua prima sinfonia, Rachmaninov cadde in una profonda crisi artistica. Affidatosi alle cure del professor Nikolaj Dahl, il compositore si riprese e scrisse in breve tempo il secondo e il terzo movimento del concerto. Lo stesso autore li esegu\u00ec a Mosca il 15 settembre 1900 nella \"Sala della nobilt\u00e0\", ottenendo una grandiosa accoglienza da parte del pubblico presente. Rigenerato da questo ritorno sulla scena, ultim\u00f2 la partitura e la dedic\u00f2 a Dahl; la prima esecuzione integrale, con il compositore stesso come solista e il cugino Aleksandr Ziloti alla direzione d'orchestra, ebbe luogo alla Societ\u00e0 Filarmonica di Mosca il 27 ottobre 1901.\nStruttura della composizione.\nI - Moderato.\nIl primo movimento \u00e8 caratterizzato da due temi che si intrecciano: il primo, in tonalit\u00e0 minore, maestoso e quasi marziale, che conferisce tono drammatico e incalzante; il secondo in tonalit\u00e0 maggiore, pi\u00f9 cantabile, \u00e8 una dolce melodia di grande intensit\u00e0.\nIl pianoforte esordisce con pesanti accordi che introducono una drammatica atmosfera . Successivamente viene presentato il primo tema esposto dagli archi (violini pi\u00f9 viole, mentre i bassi scandiscono il tempo) e dal clarinetto, ripreso poi con grande enfasi dal pianoforte solo.&lt;br&gt;L'atmosfera cambia con l'introduzione del secondo tema che chiude l'esposizione. Si torna quindi al primo tema, esposto da oboe, clarinetto e viole, con conseguente parentesi virtuosistica del solista.&lt;br&gt;Il culmine si ha con la riproposizione del secondo tema, con i violini aggiunti a clarinetto e viole che anticipano l'ingresso enfatico del pianoforte.&lt;br&gt;La ripresa si apre con il ritorno al tempo di marcia, a cui segue il melodioso canto del solista, questa volta accompagnato da legni, corni e archi. Lo stacco del corno solo si impone per portare al ritorno del secondo tema, ripreso da tutta l'orchestra.La coda, introdotta dai virtuosismi del pianoforte, si conclude con perentori accordi orchestrali.\nII - Adagio sostenuto.\nIl pianoforte esordisce con un delicato arpeggio in terzine sull'accompagnamento leggero di archi con sordina, clarinetti, fagotti e corni. Il flauto solista espone un tema dolcissimo, ripreso in successione dal clarinetto. Quindi il pianoforte si scambia con il clarinetto, che lo accompagna quasi in un duetto. I violini intervengono a rompere il tema, che evolve in una seconda parte pi\u00f9 animata, dove il pianoforte elabora il materiale tematico, con interventi di fiati e archi, in un progressivo climax espressivo fino all'esplosione sonora di tutta l'orchestra.&lt;br&gt;Dopo una cadenza del solista, si ritorna alla tenue prima parte del tema, proposta in crescendo, fino a sfumarsi definitivamente, con l'ultima voce affidata alle note ritenute del pianoforte.\nIII - Allegro scherzando.\nIl terzo movimento riprende il tono marziale del primo movimento, ma con un'atmosfera pi\u00f9 ironica. Il primo tema ha un carattere guizzante, saltellante; dopo una sua elaborazione, si arriva al secondo tema, dolcemente cantabile, presentato dalle viole e dall'oboe e ripreso dal pianoforte, tema che indubbiamente pu\u00f2 essere considerato tra i pi\u00f9 belli e i pi\u00f9 celebri fra tutti quelli composti da Rachmaninov. Lo sviluppo centrale si basa sul primo tema, che viene spezzettato ed alternato fra il solista e vari strumenti, con un accenno di un passo fugato. Questo sviluppo si salda praticamente con la ripresa, che si afferma con il ritorno, adesso con i violini, del secondo tema. Da qui deriva una nuova elaborazione prevalentemente mossa che porta, con il cambio della tonalit\u00e0 in do maggiore, alla trionfale affermazione del secondo tema (che quindi \u00e8 il vero protagonista del finale) a piena orchestra. Segue una breve coda nuovamente mossa che in un clima ora festoso e trascinante porta alla conclusione. Terminano il brano tre accordi ripetuti che rappresentano la firma ritmica del compositore: \"ta- tatata\" (Rach - maninov).\nEsiste una leggenda riguardo al famosissimo secondo tema di questo movimento.\nA detta del critico Leonid Sabaneev tale tema non sarebbe di Rachmaninov, ma di un suo amico, Nikita Morozov. Ascoltando un brano di Morozov, Rachmaninov avrebbe detto: \"Oh, ma \u00e8 una melodia che avrei potuto comporre io\". \"Ebbene, perch\u00e9 non te la prendi?\", avrebbe risposto Morozov, e Rachmaninov non si sarebbe fatto pregare."}
{"id": "268449", "revid": "125406432", "url": "https://it.wikipedia.org/wiki?curid=268449", "title": "Tratturo", "text": "Il tratturo \u00e8 un sentiero erboso assai largo, di ampiezza nettamente maggiore anche rispetto a una mulattiera; a tratti pu\u00f2 essere arborato o talora pietroso o in terra battuta, ma sempre a fondo naturale, essendosi originato dal passaggio e dal calpestio delle greggi e degli armenti. Di norma la misura della larghezza della sede del tracciato viario \u00e8 di 111 metri, corrispondenti a sessanta passi napoletani.\nIl suo tragitto segna la direttrice principale del complesso sistema reticolare dei percorsi che progressivamente si snodano e si diramano in tracciati secondari (i tratturelli), varianti di percorso (i bracci) e aree destinate alla sosta delle greggi (i riposi). Tali percorsi erano utilizzati dai pastori per compiere la transumanza, ossia per trasferire con cadenza stagionale mandrie e greggi da un'area di pascolo a un'altra; in particolare, in autunno ci si trasferiva dalle montagne verso le pianure mentre in primavera si compiva lo stesso tragitto in senso opposto, in modo da ovviare alla carenza di foraggio fresco nelle aree montane innevate (in inverno) e nelle pianure siccitose e, un tempo, malariche (in estate). Durante la lunga marcia, il bestiame transumante si cibava dell'erba che cresceva sul tratturo stesso.\nTale versione mediterranea della transumanza, per distinguerla dalle transumanze alpine di breve raggio (\"verticale\", o alpeggio), \u00e8 detta anche \"orizzontale\" in quanto comporta lo spostamento delle greggi e degli armenti su percorsi lunghi fino a oltre 200 chilometri dalle montagne dell'Abruzzo e del Molise verso i pascoli del Tavoliere e, in parte minore, della Murgia, della Terra d'Otranto e della Basilicata.\nDefinizione del termine.\nEtimologia.\nIl termine tratturo deriva dal verbo latino \"trahere\" che vuol dire trascinare, tirare. In particolare dal participio passato \"tractus\". In uso nei dialetti abruzzese, molisano e pugliese, dalla seconda met\u00e0 del XVII secolo, si ricorda la parola \"trattur\u00eb\" derivante dal latino \"tractorius\" che nella forma medievale si esprimeva in \"tracturus\". In lingua siciliana le vie armentizie sono individuate con la parola \"trazzere\".\nIn Italia.\nIn Italia l'intrecciarsi di queste vie armentizie, stimato in 3.100\u00a0km, si rileva nei territori delle regioni centro-meridionali. Le vie erbose si trovano diffuse principalmente in Abruzzo, Molise, Basilicata, Campania e Puglia. Le loro piste erano percorse nelle stagioni fredde in direzione sud, verso la Puglia, dove esisteva, presso la citt\u00e0 di Foggia, la Dogana delle pecore, mentre nei mesi caldi le greggi percorrevano il percorso inverso tornando ai pascoli montani dell'Appennino centrale, dove la pastorizia era invece regolata dalla Doganella d'Abruzzo. L'intero apparato stradale si origina nelle zone montane e pi\u00f9 interne dell'area abruzzese e si conclude nel Tavoliere delle Puglie. Lungo i percorsi si incontravano campi coltivati, piccoli borghi dove si organizzavano le soste, dette stazioni di posta, chiese rurali, icone sacre, pietre di confine o indicatrici del tracciato.\nStoria.\nL'origine dei percorsi.\nLe prime strade tratturali della transumanza si costituirono in modo spontaneo coprendo distanze a breve raggio. Erano probabilmente gi\u00e0 segnate in epoca preistorica nelle terre del bacino del Mediterraneo, se ne ipotizza l'esistenza in Italia, Spagna e Francia.\nNel periodo compreso tra il V ed il VI millennio a.C. in Abruzzo non vi fu una massiccia presenza di vie erbose che si increment\u00f2 durante la protostoria. Il ritrovamento di recinti fortificati lungo questi percorsi nella Valle Subequana, il Castellone di Civitaretenga, vicino alla Chiesa di Santa Maria de' Centurelli a Caporciano, luogo dove il Tratturo Magno si biforca, porrebbero essere posti in correlazione all'attivit\u00e0 della pastorizia transumante con l'uso di questi sentieri.\nNon \u00e8 dato conoscere quali e quante furono le vie armentizie nei tempi pi\u00f9 lontani, ancor prima della costruzione delle strade romane la sede dei percorsi tratturali vedeva il lento e copioso fluire della transumanza. I tratturi dell'Italia centro-meridionale nacquero con le civilt\u00e0 preistoriche e furono particolarmente sviluppati nel periodo sannita, con importanti centri e fortificazioni sorte lungo il loro percorso. Nella tradizione del popolo dei Sabelli erano le direttrici della transumanza il cui utilizzo era gratuito. L'arrivo dei Romani e l'imposizione del dazio sui capi in transito, avrebbe determinato l'insurrezione di queste genti abituate alla libera circolazione.\nL'autore Italo Palasciano scrive che \u00e8 anche agevole ipotizzare che questi percorsi potessero condividere, per alcuni tratti, la stessa sede delle vie romane ossia di \"viae publicae\" et \"calles\" nate, a loro volta, ricalcando percorsi gi\u00e0 individuati prima della conquista romana. A sostegno di questa affermazione si pu\u00f2 addurre l'esempio del tratturello Camporeale-Foggia che ha vari tronchi sovrapposti al percorso della via Traiana.\nLe prime testimonianze documentali.\nLe testimonianze documentali pi\u00f9 vetuste sull'esistenza dei tratturi risalgono al VI secolo a.C. Queste erano contenute in un'iscrizione rinvenuta presso Termoli che riferiva di un percorso costiero. A questa epigrafe, in ordine temporale, segue un cippo datato I secolo a.C. riguardante il tratturo Centurelle-Montesecco.\nNel centro urbano del paese di Sepino, un'iscrizione redatta tra il 169 ed il 172 d.C., apposto sul concio di una porta, tramanda l'avvenuto contrasto fra le autorit\u00e0 locali e gli \u00ab\"appaltatori privati di greggi imperiali\"\u00bb risolto dall'intervento del prefetto del pretorio. Un'ulteriore testimonianza \u00e8 fornita da un elemento lapideo di epoca romana, attualmente conservato presso la sede del museo civico di Sulmona, che riproduce, nelle figure del suo bassorilievo, uno spaccato della vita e dell'attivit\u00e0 pastorale durante il trasferimento del bestiame.\nRegolamentazioni.\nNell'anno 111 a.C. il provvedimento legislativo emanato dai Romani, individuato come la \"lex agraria\", fu la prima norma ufficiale di riferimento per la regolamentazione giuridica dell'utilizzo delle aree pascolive e dell'uso delle strade pubbliche (\"publicae calles\"), che, tuttavia, non disciplinava e non imponeva alcun dazio sull'attraversamento di percorsi che conducevano a prati liberi. Il tributo previsto dalla legge era calcolato sul pedaggio e sull'utilizzo del pascolo. L'incaricato alla riscossione della tassa era un pubblicano presente ad ogni frontiera.\nIn seguito, nei Codici teodosiano e giustinianeo trov\u00f2 ufficialit\u00e0 il privilegio della \"tractoria\", ossia della fruizione delle vie pubbliche da parte dei pastori.\nNell'anno 1155 il re normanno Guglielmo I, detto il Malo, aggiunse nella sua Costituzione norme volte a disciplinare l'uso dei pascoli per regolamentarne i canoni d'affitto. Dichiar\u00f2 inoltre propriet\u00e0 del Regio Demanio l'area del Tavoliere delle Puglie ed altre zone circostanti, e decret\u00f2 che vaste superfici delle regioni Abruzzo, Puglia e Basilicata fossero adibite a pascolo.\nNelle zone dell'Italia meridionale i tratturi erano delimitati da aree individuate con precisione fino all'et\u00e0 medioevale ed all'inizio del Regno Borbonico, epoca in cui si verific\u00f2 l'allungamento di cinque percorsi principali: L'Aquila-Foggia, Pescasseroli-Candela, Celano-Foggia, Centurelle-Montesecco e Lucera-Castel di Sangro. Questi furono classificati come regi tratturi e la loro sede indicata attraverso l'apposizione di termini lapidei, ossia pietre squadrate che recavano scolpita la sigla R.T. (che stanno per: \"Regio Tratturo\") ed un numero di riferimento, come si apprende da documenti conservati nell'Archivio di Stato di Foggia. Questi cippi avevano la caratteristica di poter essere fissi oppure amovibili, il loro impiego ebbe inizio nell'anno 1574 e gli ultimi furono posti nel 1884.\nGli Aragonesi nel 1456 regolamentarono il sistema tratturale con la Dogana delle pecore, seguita nel 1532 dall'istituzione della Doganella d'Abruzzo, e crearono in favore del demanio armentizio un regime protezionistico che dur\u00f2 fino al 1806, quando con le leggi eversive della feudalit\u00e0 il Bonaparte smembr\u00f2 il sistema tratturale e i pascoli del Tavoliere ad esso sottomessi.\nFederico II di Svevia nelle sue Costituzioni nel \"De annalis in pascuis assegnandi\" ed Alfonso I d'Aragona nella Prammatica del Magnanimo \u201cMena Pecudum Apuliae\u201d, datata 1\u00ba agosto 1447, con cui istituiva la Dogana della Mena delle Pecore ristrutturando la precedente che aveva avuto sede a Lucera, non utilizzarono il termine tratturo per definire i percorsi armentizi. Il termine comparve citato per la prima volta a Foggia in un documento contenente richieste rivolte a Ferdinando I d'Aragona e recante la data 17 dicembre 1480 in cui si trova scritto: \u00ab\"per li cammini de et Tracturi de la Dohana\"\u00bb.\nDagli atti della Dogana \u00e8 agevole desumere che la rete dei percorsi non rimase inalterata nel tempo, bens\u00ec fu soggetta a modificarsi col cambiare delle necessit\u00e0 fino a trovare un equilibrio quasi definitivo. Nelle zone montane si annoverava una presenza meno cospicua di sentieri, mentre la maggior quantit\u00e0 della rete tratturale si svilupp\u00f2 nelle aree pianeggianti dove le caratteristiche morfologiche del territorio favorivano condizioni pi\u00f9 adatte ad accogliere l'attivit\u00e0 della pastorizia.\nLa prima scrittura che riporta un parziale elenco di sette tratturi, tutti situati a nord del Tavoliere delle Puglie, reca la data 1533 ed elenca:\nAlla nomenclatura che individua questi antichi percorsi corrispondono rispettivamente i moderni tratturi d'una parte del Frisa- Rocca di Roseto e un tratto del Tratturo L'Aquila-Foggia; una porzione di una via erbosa che probabilmente da Scanno passava per Roccaraso, Palena, la valle dell'Aventino e giungeva al Sangro e una porzione del tratturo Centurelle-Montesecco; il successivo ricalcava il percorso della via armentizia dell'Ateleta-Biferno e Biferno-Sant'Andrea, cui seguono il Celano-Foggia ed il Lucera-Castel di Sangro.\nIl declino dell'uso delle vie erbose.\nCon l'arrivo della ferrovia e della rete stradale asfaltata il trasferimento del bestiame \u00e8 stato sempre pi\u00f9 spesso compiuto con camion o furgoni ed i tratturi persero sempre pi\u00f9 importanza perch\u00e9 i grossi armentari preferivano risparmiare sulla maggior quantit\u00e0 di manodopera occorrente per le transumanze a piedi. Gi\u00e0 in epoca fascista la larghezza fu ridotta da 60 a 30 passi napoletani e i proprietari frontisti poterono accaparrarsi quegli ambiti terreni per migliaia di anni lasciati incolti e destinati al solo pascolo delle greggi.\nAlcuni tratturi, specialmente nelle aree interne, sono giunti fino ai nostri giorni pressoch\u00e9 intatti, al contrario delle strade romane, spesso adiacenti ad essi, delle quali, nonostante fossero lastricate di pietre, restano solo i ruderi di qualche ponte e alcuni brevi tratti. In qualche lembo di Capitanata, Irpinia, Molise o Abruzzo i tratturi conservano ancora gli originari 111 metri, sicuramente (dove ancora presenti) non scendono mai al di sotto dei 60.\nIniziative a tutela dei tratturi.\nAbolizione della feudalit\u00e0 nel Regno di Napoli.\nGiuseppe Bonaparte, divenuto re di Napoli, con questa norma soppresse i feudi nel Regno di Napoli. L'atto legislativo rimase in vigore fino alla caduta di Gioacchino Murat, avvenuta nei primi mesi dell'anno 1815. A questo evento segu\u00ec il ritorno dei Borboni sul trono che confermarono l'abolizione delle leggi feudali, ma lasciarono ai feudatari la propriet\u00e0 dei loro possedimenti.\nCon questa norma Bonaparte, nel clima di emanazione di leggi eversive della feudalit\u00e0 ed in accoglimento delle richieste dei locati, aboliva il regime della Dogana e della Doganella e costituiva L'Amministrazione del Tavoliere con compiti di stipula degli atti di censuazione e definizione delle vertenze presenti e future.\nIl commissariato per la reintegra dei tratturi.\nAlla fine del XIX secolo la rete viaria degli armenti constava di 15 tratturi principali che assumevano la denominazione delle localit\u00e0 estreme che congiungevano o la nomenclatura dei territori provinciali che attraversavano.\nNell'anno 1908 fu costituito il Commissariato per la reintegra dei tratturi con sede a Foggia e competente sulle provincie interessate. L'attivit\u00e0 svolta era indirizzata all'individuazione dei percorsi armentizi e dei loro confini per riportarli sulle mappe catastali al fine di stabilire quali fossero le aree disponibili per l'alienazione della parte demaniale relativa ai tratturi, ad esclusione dei quattro principali.\nUn elenco ufficiale di queste vie erbose, sebbene incompleto, \u00e8 stato redatto dal Commissariato per la reintegra dei tratturi e pubblicato nella Gazzetta Ufficiale n. 97 del 23 aprile 1912. Contemporaneamente, con l'intervento dell'Ufficio Tecnico di Finanza di Foggia, \u00e8 stata compilata una carta generale dei tratturi, in scala 1:500.000, cui mancano diversi percorsi demaniali tra i quali il braccio Cortile-Matese e alcuni tratturelli. La perdita di fonti documentali, avvenuta durante la seconda guerra mondiale, dagli archivi di Foggia e di Napoli impedisce un preciso accertamento della demanialit\u00e0 di vie erbose di cui restano ancora tracce.\nNuove iniziative per la tutela dei tratturi.\nNazionali.\nTra il 1976 ed il 1983 una serie di decreti ministeriali ha riconosciuto l'interesse storico-artistico dei tratturi ai sensi della L. 1089/1939, dapprima solo per il Molise (1976) e successivamente anche alle Regioni Abruzzo, Puglia e Basilicata (1983), tralasciando la Campania, dove pure passa il Tratturo Pescasseroli-Candela. Inoltre, il decreto del 1980 introduce il vincolo per tutti i suoli tratturali, anche quelli non detenuti dallo Stato, istituendo lo strumento del Piano Quadro-Tratturo. Nello specifico del vincolo, la legge numero 1089 del 1\u00ba giugno 1939 \"Tutela delle cose d'interesse Artistico o Storico\", del \"Ministero dei beni culturali ed ambientali\", l'articolo 1 afferma:\nDecreti legge successivi inseriscono i tratturi nel patrimonio sottoposto a tutela, ed in particolare:\nRegionali.\nPer il Molise, la Legge regionale n.9 del 1997 recita:\nPer la Puglia, la Legge regionale n. 29 del 23 dicembre 2003, e in maniera molto simile anche la Legge regionale n. 4 del 5 febbraio 2013 che ha abrogato e sostituito la precedente, affermava:\nPatrimonio dell'umanit\u00e0 dell'UNESCO.\nDal 1/06/2006 \u00e8 attiva la candidatura di \"La transumanza: i Regi Tratturi\" a Patrimonio dell'umanit\u00e0 dell'UNESCO, presentata dal Ministero dell'ambiente e della tutela del territorio e del mare con le regioni Abruzzo, Molise, Campania e Puglia.\nIl 26 giugno 2009 a Campobasso, in occasione della conclusione del progetto europeo \"La Maratona della Transumanza\", \u00e8 stata decisa la candidatura di un nuovo progetto transnazionale su \"Tratturi e Civilt\u00e0 della Transumanza\" .\nI tratturi nella letteratura.\nVarrone, nel I secolo a.C., nel suo \"De Re Rustica\", riferisce che i pastori sabelli erano tenuti a pagare un tributo a Roma per le greggi che conducevano nei territori della Puglia. Anche Publio Virgilio Marone e Plinio il Giovane descrissero i pastori che conducevano greggi di pecore in pascoli molto distanti fra loro.\nIl ricordo di questi percorsi \u00e8 stato anche delineato, in tempi pi\u00f9 recenti, da D'Annunzio nella poesia \"I pastori\", in cui scrive: \u00ab\"E vanno pel tratturo antico al piano, quasi per un erbal fiume silente\"\u00bb\nIl tratturo si trova citato in un passaggio del romanzo Fontamara di Ignazio Silone: \u00ab \"Per strada incontrammo La Zappa, un capraro di Fontamara che cercava anche lui l\u2019Impresario. Egli si trovava con le sue capre nel tratturo, quando una guardia campestre l\u2019aveva avvertito che doveva essere arato per conto dell\u2019Impresario. \u201cIl tratturo dell\u2019Impresario?\u201d aveva detto il capraro ridendo. \u201cAllora, anche l\u2019aria \u00e8 dell\u2019Impresario?\u201d\"\u00bb\nAntropologia visiva e documentaristica sui tratturi.\nUn lungo lavoro di ricerca sulla genesi, sulle trasformazioni e sul declino del sistema tratturale in Italia centro-meridionale \u00e8 stato svolto dagli antropologi Anna Cavasinni e Fabrizio Franceschelli sul finire degli anni '70. Su questo tema hanno poi realizzato molti documentari per il cinema e la televisione: fra questi il lavoro pi\u00f9 importante \u00e8 \"Le vie della lana\", serie in quattro puntate per la RAI.\nLe ricerche dei due registi-antropologi non si sono mai interrotte e, anzi, negli ultimi anni si sono estese a un pi\u00f9 ampio contesto europeo con l'intento di instaurare confronti fra diverse aree geografiche e culturali nell'ambito degli allevatori transumanti e del seminomadismo pastorale. Stanno da tempo infatti realizzando una lunga serie di documentari dal titolo \"Transumanze d'Europa\" che spazia dal Tavoliere di Puglia all'Abruzzo, dall'arco alpino dell'Italia settentrionale ai Balcani, dalla penisola iberica fino al lontanissimo Finmark, in Norvegia.\nLista dei tratturi.\nI cinque tratturi principali, identificati dalla qualifica di \"regi\", sono:\nAccanto ai regi tratturi, nella \"Carta dei tratturi, tratturelli, bracci e riposi\" del \"Commissariato per la reintegra dei tratturi di Foggia\" figurano anche:\nLe \"regie trazzere siciliane\".\nIn Sicilia i tratturi presero il nome di \"trazzere\" con una normativa in gran parte comune, fino al passaggio dei diritti demaniali dallo Stato alla Regione siciliana."}
{"id": "268453", "revid": "124691765", "url": "https://it.wikipedia.org/wiki?curid=268453", "title": "Popol Vuh", "text": "Il Popol Vuh (\"Libro della comunit\u00e0\"; Popol Wuj nella moderna trascrizione Quich\u00e9) \u00e8 una raccolta di miti e leggende dei vari gruppi etnici che abitarono la terra Quich\u00e9 (K'iche'), uno dei regni maya in Guatemala.\nDescrizione.\nIl libro inizia con il mito della creazione maya seguito dalle storie dei due eroi gemelli Hunahpu (\"Junajpu\") e Xbalanque (\"Xb'alanke\"), figure salienti della mitologia maya.\nLe loro avventure iniziano con la loro nascita, e terminano con la loro ascensione al sole e alla luna. \nIl libro prosegue con i dettagli della fondazione e della storia del regno Quich\u00e9 di Q'umarkaj, in cui si cerca di mostrare come il potere della famiglia reale provenga dagli d\u00e8i.\nQuesto \u00e8 l'inizio del mito della creazione, riportato secondo la compitazione moderna:\nStoria del libro.\nIl manoscritto del Popol Vuh pi\u00f9 conosciuto e completo \u00e8 scritto nel dialetto maya Quich\u00e9. Dopo la conquista spagnola del Guatemala, l'uso della scrittura maya fu proibito e fu introdotto l'alfabeto latino. Comunque alcuni sacerdoti e funzionari maya continuarono illegalmente a copiare il testo, usando per\u00f2 i caratteri latini.\nUna di queste copie fu scoperta circa nel 1702 da un sacerdote di nome Francisco Xim\u00e9nez nella cittadina del Guatemala di Santo Tom\u00e1s Chichicastenango: invece di bruciarla padre Xim\u00e9nez ne fece una copia aggiungendovi una traduzione in lingua castigliana.\nQuesta copia torn\u00f2 alla luce in un dimenticato angolo della biblioteca dell'Universit\u00e0 di San Carlos a Citt\u00e0 del Guatemala, dove fu riscoperta dall'abate Brasseur de Bourbourg e da Carl Scherzer nel 1854.\nEssi pubblicarono, pochi anni dopo, la traduzione del testo in francese e inglese, la prima delle molte traduzioni in cui il \"Popol Vuh\" \u00e8 stato stampato da allora.\nIl testo del manoscritto Xim\u00e9nez contiene quelli che alcuni studiosi consideravano errori alla luce dell'esatta traslitterazione di un precedente testo pittografico, una prova che il \"Popol Vuh\" \u00e8 basato su una copia di un testo molto precedente. Vi furono sicuramente aggiunte e modifiche al testo durante la colonizzazione spagnola in quanto i governatori spagnoli del Guatemala sono menzionati come successori degli antichi governanti maya.\nIl manoscritto \u00e8 ora conservato nella biblioteca Newberry a Chicago in Illinois.\nAltre fonti.\nLe ceramiche funerarie maya spesso contengono sezioni del testo pittografico del \"Popol Vuh\" e illustrazioni delle scene delle leggende. Alcune storie del \"Popol Vuh\" continuano tuttora ad essere raccontate dai maya moderni come leggende popolari; altre storie registrate dagli antropologi nel XX secolo contengono porzioni degli antichi racconti pi\u00f9 dettagliate del manoscritto Xim\u00e9nez."}
{"id": "268454", "revid": "880848", "url": "https://it.wikipedia.org/wiki?curid=268454", "title": "Achenio", "text": "Con il termine achenio si definisce un frutto secco con un pericarpo pi\u00f9 o meno indurito (talvolta anche legnoso) e che contiene un unico seme che \u00e8 distinto dal pericarpo stesso. \nIl frutto \u00e8 detto indeiscente in quanto a maturazione il seme non ne fuoriesce.\nAlcuni acheni dispongono di caratteristiche che ne facilitano la disseminazione, come il pappo, una sorta di ciuffo di pelugine a un'estremit\u00e0 del seme (un esempio \u00e8 il tarassaco), oppure la samara, in cui il pericarpo, espandendosi, forma una sorta di ala semplice (come nel caso del frassino) o doppia (come negli aceri). Questi sono un tipo di acheni muniti di espansioni (ali) che ne facilitano la dispersione anemocora.\nAnche il girasole produce frutti secchi indeiscenti."}
{"id": "268460", "revid": "1884099", "url": "https://it.wikipedia.org/wiki?curid=268460", "title": "Un uomo da bruciare", "text": ""}
{"id": "268461", "revid": "1318658", "url": "https://it.wikipedia.org/wiki?curid=268461", "title": "Corsia", "text": "La corsia \u00e8 una parte dell'autostrada con una destinazione specifica per cui prende il nome:"}
{"id": "268466", "revid": "226458", "url": "https://it.wikipedia.org/wiki?curid=268466", "title": "Co-marketing", "text": "Il termine co-marketing (abbreviativo della definizione inglese \"cooperative marketing\") chiamato anche \"marketing partnership\", partnering commerciale o in modo pi\u00f9 specifico co-branding, definisce una collaborazione tra attori di qualsivoglia natura (individui, enti, imprese, ecc.) sotto forma di accordo di investimento congiunto riguardante una o pi\u00f9 variabili di marketing. \nIl co-marketing comprende attivit\u00e0 di collaborazione con la finalit\u00e0 di ottenere benefici nell'approccio al proprio mercato di riferimento utilizzando iniziative di marketing di tipo diverso; pu\u00f2 capitare che una iniziativa di marketing si concentri maggiormente sulla negoziazione, un'altra si differenzi per il tipo di comunicazione, un'altra ancora per la sua regolamentazione giuridica. Ognuna di esse verr\u00e0 presentata per i suoi caratteri distintivi, per gli attori che ne hanno preso parte, per le variabili di marketing sulle quali gli attori hanno investito.\nLe iniziative possono essere circoscritte nel tempo ed in tal caso si possono definire come azioni tattiche, ma possono anche prevedere sviluppi nel tempo perch\u00e9 presentano effetti determinanti per il core business dei partner e per la loro strategia di lungo periodo. In tal caso possono essere definite come operazioni strategiche. \nSi possono inoltre distinguere partnership verticali e partnership orizzontali. Nel primo caso si tratta di accordi miranti all'integrazione verticale delle imprese costituenti i vari anelli della catena del valore: dal produttore al distributore al consumatore finale e viceversa. Nel caso delle partnership di tipo orizzontale si tratta di accordi che si attuano tra attori dello stesso livello della catena del valore. Pu\u00f2 trattarsi quindi di accordi tra imprese di settori diversi, ma tra le quali si possono stabilire sinergie basate sulle competenze e sui segmenti di clientela raggiunti. Allo stesso tempo pu\u00f2 trattarsi di accordi tra imprese dello stesso settore che decidono di unire la forza commerciale ed affrontare il mercato con una strategia comune, almeno per alcuni comparti.\nLe variabili coinvolte dalla cooperazione possono essere relative ad una o pi\u00f9 delle 4P del Marketing: \noppure esterne al marketing come le risorse, con lo scopo di aumentare il potere contrattuale nei confronti dei fornitori, la ricerca di finanziamenti, la responsabilit\u00e0 ambientale, eccetera.\nTuttavia non sempre \u00e8 facile identificare un motivo univoco per un accordo di partnering perch\u00e9 possono coesistere contemporaneamente pi\u00f9 obiettivi di marketing e non."}
{"id": "268468", "revid": "2227260", "url": "https://it.wikipedia.org/wiki?curid=268468", "title": "Virtual private server", "text": "In ambito informatico, con virtual private server (comunemente VPS) ci si riferisce ad una singola istanza di un sistema che viene eseguito in ambiente virtuale. Pi\u00f9 VPS possono essere eseguiti contemporaneamente sullo stesso hardware (host computer) e, in base alle implementazioni dell'hypervisor, possono essere migrati (in alcuni casi anche senza interruzione del servizio) su un differente host.\nDescrizione.\nQuesta tecnica consente di ospitare pi\u00f9 sistemi in esecuzione, anche con sistemi operativi differenti, sullo stesso hardware potendo risparmiare sui costi delle infrastrutture. Esistono numerose modalit\u00e0 di implementazione dei VPS, che corrispondono ad altrettante tecniche di virtualizzazione . Nelle principali implementazioni di virtualizzazione i VPS sono eseguiti in assoluta indipendenza: i processi di un contenitore non sono accessibili per gli altri, cos\u00ec pure per il filesystem. A seconda dell'implementazione dell'hypervisor e delle politiche impostate i singoli VPS possono disporre di quantit\u00e0 di risorse (CPU, memoria RAM, spazio sul disco rigido, velocit\u00e0 di comunicazione su ethernet) fisse o variabili, o impiegare un sistema intermedio con quote di differenti livelli (periodo di basso utilizzo del sistema, periodo di sovraccarico). Il servizio VPS viene fornito sia su dischi HDD con un volume maggiore, importante per il funzionamento di siti ad alta risorsa, archivi remoti, sia su dischi SSD ad alte prestazioni, adatto a chi \u00e8 interessato alla velocit\u00e0 di accesso ed elaborazione delle informazioni.\nAmbiti di utilizzo.\nGrazie alla elevata scalabilit\u00e0, l'esecuzione isolata dei contenitori e la possibilit\u00e0 di migrazione su un differente host i VPS sono sempre pi\u00f9 impiegati nell'ambito degli internet provider che offrono servizi web o servizi di rete di base (e-mail, ftp, etc.). Esistono anche pacchetti commerciali dove vengono offerti singoli VPS che possono essere utilizzati dalle aziende per remotizzare i propri servizi, anche locali attraverso VPN.\nLa gestione dei VPS varia in funzione del sistema operativo installato e dell'offerta commerciale, in caso di servizio a pagamento. Tipicamente sono impiegati dei tool web-based che consentono la completa gestione dei sistemi. Tuttavia non mancano implementazioni in cui l'amministrazione \u00e8 effettuata attraverso connessione ssh o con desktop remoto, oppure attraverso vps-kvm.\nNelle aziende medio/grandi il VPS sta rapidamente soppiantando l'impiego dei personal computer. Agli utenti vengono messi a disposizione dei terminali, come ad esempio il thin client, che si collegano a singoli VPS (ciascun dipendente ha il proprio VPS) eseguito su una infrastruttura centralizzata (tipicamente un cluster HA). Sotto certi punti di vista questo pu\u00f2 essere visto come un ritorno alle architetture centralizzate di tipo mainframe."}
{"id": "268470", "revid": "767487", "url": "https://it.wikipedia.org/wiki?curid=268470", "title": "AncorAssieme", "text": "ancorAssieme \u00e8 un album di Claudio Baglioni pubblicato nel 1992, che, aggiungendosi ad \"Assieme\", completa la raccolta delle canzoni suonate dal vivo nel tour seguito alla pubblicazione di \"Oltre\"."}
{"id": "268472", "revid": "120355614", "url": "https://it.wikipedia.org/wiki?curid=268472", "title": "L'avventura d'un povero cristiano", "text": "L'avventura d'un povero cristiano \u00e8 l'ultima opera letteraria di Ignazio Silone, pubblicata per la prima volta nel 1968.\nIl testo, scritto in forma teatrale, riprende e conclude idealmente il percorso narrativo di Silone: in esso si ritrova il tema fondamentale del rapporto fra l'individuo e la Chiesa, che si esplica nella figura emblematica di papa Celestino V. Il testo vuole quindi fornire una reinterpretazione attualizzata della burrascosa vicenda di papa Celestino V che, dopo un certo periodo di pontificato, rinunci\u00f2 alla carica per tornare alla santa vita da eremita. Con questo romanzo Silone vinse il Premio Campiello nel 1968.\nStruttura dell'opera.\nL'opera di Silone si pu\u00f2 idealmente dividere in diverse macrosequenze narrative. La prima di queste, che occupa il primo dei sei capitoli di cui si compone il testo, si occupa di introdurre il personaggio di Pietro (il futuro papa Celestino) e alcuni suoi compagni di predicazione, evidenziando gli aspetti salienti della personalit\u00e0 di ognuno; la seconda macrosequenza, che occupa i capitoli secondo e terzo, tratta dell'elezione a Papa di Celestino e delle varie peripezie che lo porteranno infine a rinunciare alla carica suprema; la terza e ultima macrosequenza, infine, conclude la vicenda con la descrizione dell'ultimo anno di vita di Celestino e dei suoi inutili tentativi di sfuggire al successore Bonifacio VIII - si tratta dei capitoli dal quarto al sesto.\nAnalisi.\nLe indicazioni temporali e spaziali sono abbastanza precise: il racconto copre un arco di circa un anno, dal maggio del 1294 allo stesso mese del 1295 o poco oltre, e si svolge fra i paesi natali dei frati amici di Papa Celestino, il palazzo papale a Napoli e il Gargano, ove Pietro si rifuger\u00e0 per cercare di trovare scampo da Bonifacio VIII. Lo spazio, nel romanzo, non ha un particolare valore simbolico; va riconosciuto per\u00f2 in generale che gli spazi aperti sono il luogo della discussione con gli amici e della libert\u00e0 (il Gargano, l'Umbria), mentre negli spazi chiusi si assiste all'ipocrisia e all'imprigionamento morale di Pietro nelle consuetudini corrotte della Chiesa duecentesca.\nFra i personaggi distinguiamo infine fra Pietro (protagonista), il cardinale Caetani che diventer\u00e0 in seguito papa Bonifacio VIII (egli svolge il ruolo di antagonista insieme alla corruzione generale della Chiesa), i monaci e i fraticelli con cui si instaura un buon dialogo (aiutanti o comparse); ancora, svolgono il ruolo di comparse il Cerbicca, una bizzarra figura ricorrente del romanzo; l'aiutante militare del re Carlo II di Napoli; il segretario papale; il tessitore Matteo da Pratola e la figlia Concetta (aiutante); don Costantino (parroco di Sulmona). Per via della natura teatrale del racconto tutti i personaggi si presentano da s\u00e9, ed \u00e8 compito del lettore delinearne un ritratto caratteriale in base ai loro comportamenti; raramente la loro presentazione \u00e8 affidata ad altri personaggi.\nEdizioni.\nIn lingua italiana:\nIn altre lingue:\nAdattamenti.\nDal libro di Silone \u00e8 stato tratto nel 1974 un omonimo sceneggiato televisivo, diretto dal regista Ottavio Spadaro."}
{"id": "268475", "revid": "6923", "url": "https://it.wikipedia.org/wiki?curid=268475", "title": "Fabrice Luchini", "text": " \n\u00c8 vincitore di un Premio C\u00e9sar e della Coppa Volpi per la Migliore Interpretazione Maschile alla settantaduesima edizione della Mostra Internazionale d'Arte Cinematografica della Biennale di Venezia per \"La corte\".\nBiografia.\nLuchini nasce nel nono \"arrondissement\" di Parigi il 1\u00ba novembre del 1951, ultimogenito dei tre figli di Adelmo Luchini (1910-2008), un fruttivendolo nato e cresciuto a Villerupt da un immigrato italiano originario di Assisi e da una donna francese, e di H\u00e9l\u00e8ne Raulhac (1919-2008), una casalinga originaria del decimo \"arrondissement\" della capitale. A 14 anni viene assunto come apprendista da un \"coiffeur pour dames\" di lusso nei pressi degli Champs-Elys\u00e9es, che lo convince ad adottare il nome d'arte di Fabrice. Inizia a frequentare dei corsi di recitazione, e a 17 anni gli sono affidati dei piccoli ruoli in alcuni film. Da allora inizia la sua fortunata carriera di attore cinematografico e teatrale.\nA teatro \u00e8 stato interprete di una pi\u00e8ce su \"Viaggio al termine della notte\" di Louis-Ferdinand C\u00e9line. Motivato da una grande passione per la letteratura, ha inoltre recitato versi e prose di Flaubert, Nietzsche, Balzac, La Fontaine, Proust e Philippe Muray. Al cinema ha lavorato, tra gli altri, con registi del calibro di \u00c9ric Rohmer, Claude Berri, Claude Lelouch, Patrice Leconte e Fran\u00e7ois Ozon. Nel 1991 ha vinto il Premio Jean Gabin e nel 1994 il premio C\u00e9sar per il migliore attore non protagonista per il suo ruolo nel film \"L'amante del tuo amante \u00e8 la mia amante\". Nel 2015 vince la Coppa Volpi alla 72\u00aa Mostra internazionale d'arte cinematografica di Venezia per l'interpretazione in \"La corte\" di Christian Vincent."}
{"id": "268477", "revid": "287204", "url": "https://it.wikipedia.org/wiki?curid=268477", "title": "Lipno (Cuiavia-Pomerania)", "text": "Lipno (in tedesco \"Leipe\") \u00e8 una citt\u00e0 polacca del distretto di Lipno nel voivodato della Cuiavia-Pomerania.&lt;br&gt;Ricopre una superficie di 10,99 km\u00b2 e nel 2007 contava 14.884 abitanti."}
{"id": "268478", "revid": "399", "url": "https://it.wikipedia.org/wiki?curid=268478", "title": "Fiume St. Johns", "text": ""}
{"id": "268479", "revid": "1613689", "url": "https://it.wikipedia.org/wiki?curid=268479", "title": "Cronologia di Gaio Giulio Cesare", "text": ""}
{"id": "268483", "revid": "119159", "url": "https://it.wikipedia.org/wiki?curid=268483", "title": "Roma Ryan", "text": "Biografia.\nRoma \u00e8 la prima paroliera della cantante Enya, la quale ha affermato che l'importanza dei contributi da parte di Roma e Nicky \u00e8 cos\u00ec alta che senza di essi \"Enya\" non esisterebbe.\nNei suoi testi Ryan parla del tema della vita, della pace e della speranza, ma anche dell'amore di Dio.\nI testi di Roma per Enya hanno vinto dei Grammy Awards; la canzone \"May It Be\" per \"Il Signore degli Anelli - La Compagnia dell'Anello\" fu nominata all'Oscar.\nI suoi testi possono essere ascoltati in film come \"The Frog Prince\" (1984), \"Green Card\" (1991), \"Toys\" (1992), \"Cry\", \"The Beloved Country\" (1995), \"Reisei to j\u00f4netsu no aida\" (2001), tutti con la musica di Enya.\nNel 2005, Roma ha creato una nuova lingua conosciuta come Loxian, ispirata dalla lingua elfica di J. R. R. Tolkien, per l'album di Enya \"Amarantine\". Ha scritto inoltre un libro in cui descrive il Loxian, chiamato \"Water Shows The Hidden Heart\".\nRoma e Nicky hanno due figlie, Ebony e Persia, che hanno anch'esse contribuito all'artwork e al layout dell'album di Enya del 2005."}
{"id": "268484", "revid": "196390", "url": "https://it.wikipedia.org/wiki?curid=268484", "title": "Fiorentina (carne)", "text": ""}
{"id": "268485", "revid": "767487", "url": "https://it.wikipedia.org/wiki?curid=268485", "title": "Brett Garsed", "text": "Carriera.\nBrett inizia a suonare la chitarra all'et\u00e0 di 12 anni dopo aver ascoltato Ritchie Blackmore in \"Speed King\" dei Deep Purple; prende qualche lezione di chitarra elettrica e classica, ma principalmente il suo stile \u00e8 il frutto di un approccio personale e originale allo strumento.\nNel luglio del 1985 appare sulla rivista \"Guitar Player\" nella pagina diretta da Mike Varney, dedicata ai nuovi talenti; questo lo incoraggia a lasciare il suo lavoro di idraulico qualificato per dedicarsi alla carriera di musicista professionista; manda delle registrazioni demo a tutte le etichette che riesce a trovare. Una di queste demo \u00e8 ascoltata da Ross Fraser della \"Wheatley Organization\", che gli propone un provino per un breve tour col cantante australiano John Farnham. Quest'ultimo, all'epoca membro della \"Little River Band\" aveva idea di creare un album solista e invita Garsed a partecipare al progetto. L'album che vien fuori, \"Whispering Jack\", diventa uno dei dischi pi\u00f9 venduti della storia della musica australiana, con il \"'tutto esaurito\"' ad ogni tappa del tour in Australia ed Europa.\nGarsed continua a suonare in tour e registrare con Farnham fino agli inizi del 1989, quando viene chiamato negli Stati Uniti per un provino per la band Nelson. Il provino \u00e8 un successo e insieme al gruppo realizza un album, \"After the Rain\", che vende circa 3 milioni di copie e dal quale si estraggono singoli di grande successo. All'inizio del 1990, incide per l'etichetta \"Legato Records\" di Mark Varney l'album \"Centrifugal Funk\" con altri due noti chitarristi, Frank Gambale e Shawn Lane.\nNel 1992 inizia assieme al chitarrista di Chicago T.J. Helmerich una fruttuosa collaborazione pubblicando il disco \"Quid Pro Quo,\" nel 1994 \"Exempt \"e nel 1999 \"Under the Lash of Gravity\". Nel 2001 i due si uniscono a Dennis Chambers, Gary Willis e Scott Kinsey per registrare il progetto \"Uncle Moe's Space Ranch,\" che produrr\u00e0 il suo secondo capitolo \"Moe's Town\" nel 2007.\nNel 2002 pubblica il suo primo album solista, intitolato \"Big Sky\" in cui emerge e si consolida ancor di pi\u00f9 l'unicit\u00e0 del suo stile compositivo, del suo linguaggio improvvisativo e della sua tecnica strumentale.\nTornato a vivere in Australia, dopo 14 anni a Los Angeles, prosegue il suo lavoro con Farnham, alternandolo a numerose collaborazioni di prestigio, per giungere al suo secondo album solista, \"Dark Matter\" nel 2011.\nStile.\nUna particolarit\u00e0 propria dello stile \u00e8 l'uso massiccio del legato per quanto riguarda la mano sinistra e dell\"'hybrid picking\" (che unisce l'uso del plettro, tenuto da pollice e indice, alla tecnica classica applicata a medio, anulare e mignolo) per quanto riguarda la mano destra.\nI chitarristi che maggiormente lo hanno influenzato sono stati Ritchie Blackmore, Jeff Beck, Jimmy Page, David Gilmour e Jimi Hendrix, cos\u00ec come Leo Kottke, Allan Holdsworth, Rory Gallagher e Edward Van Halen."}
{"id": "268486", "revid": "2180477", "url": "https://it.wikipedia.org/wiki?curid=268486", "title": "Pecari tajacu", "text": "Il pecari dal collare (\"Pecari tajacu\", Linnaeus 1758) \u00e8 un animale che vive nel sudovest degli Stati Uniti e nell'America centrale e meridionale, occupando un \"range\" vastissimo di habitat, dal deserto di Sonora al Chaco, passando per le foreste decidue e pluviali.\n\u00c8 il pi\u00f9 piccolo delle tre specie di pecari. Viene anche chiamato \"porco muschiato\", in riferimento all'odore caratteristico che rilascia quando \u00e8 eccitato, oppure \"javelina\", nome usato per indicare anche le altre due specie.\nLa lunghezza compresa del corpo e della testa oscilla tra i 75 ai 100 cm, mentre la coda composta da un numero di vertebre da sei a nove, varia da 1,5 a 5,5 cm. Il mantello \u00e8 di colore grigiastro o marrone-bruno e presenta un collare di pelliccia bianca o giallastra sul petto.\nSi tratta di un animale gregario e diurno, che vive in gruppi che vanno dai 2 ai 20 individui, di solito per\u00f2 i gruppi contano intorno ai 7 esemplari. Di notte si rifugia in tane scavate di solito fra le radici degli alberi.\nIl loro nutrimento \u00e8 dato da una grande variet\u00e0 di vegetali e piccoli animali. Nel Sud-Ovest degli Stati Uniti i pecari vivono in relativa armonia con gli esseri umani, occupando le zone periferiche e cibandosi nelle discariche. Normalmente gli uomini vengono ignorati, ma si sono registrati attacchi ad esseri umani."}
{"id": "268494", "revid": "466539", "url": "https://it.wikipedia.org/wiki?curid=268494", "title": "Santuario della Madonna di San Luca", "text": "Il santuario della Madonna di San Luca (\"San L\u00f3cca\" in bolognese) \u00e8 una basilica dedicata al culto cattolico mariano e si eleva sul colle della Guardia, uno sperone in parte boschivo a 280 a sud-ovest del centro storico di Bologna. \u00c8 un importante santuario nella storia della citt\u00e0, fin dalle sue origini meta di pellegrinaggi per venerare l'icona della \"Vergine col Bambino\" detta \"di San Luca\".\nIl santuario \u00e8 raggiungibile da porta Saragozza attraverso una lunga e caratteristica via porticata, che scavalca via Saragozza con il monumentale \"Arco del Meloncello\" (1732) per poi salire ripidamente fino al santuario.\nStoria.\nLa storia del santuario \u00e8 legata all'icona custodita al suo interno, che diede origine alla leggenda sulla fondazione del santuario stesso e ne determin\u00f2 la fortuna nei secoli, facendone una meta di pellegrinaggi.\nLa leggenda di Teocle.\nLa leggenda riguardante l'arrivo dell'icona raffigurante una Madonna col Bambino \u00e8 raccontata tardivamente nella cronaca di Graziolo Accarisi, giureconsulto bolognese del XV secolo. Essa narra di un pellegrino-eremita greco che, in pellegrinaggio a Costantinopoli, avrebbe ricevuto dai sacerdoti della basilica di Santa Sofia il dipinto, attribuito a Luca evangelista, affinch\u00e9 lo portasse sul \"monte della Guardia\", cos\u00ec come era indicato in un'iscrizione sul dipinto stesso. Cos\u00ec l'eremita si incammin\u00f2 in Italia alla ricerca del colle della Guardia e solo a Roma seppe, dal senatore bolognese Pascipovero, che tale monte si trovava nei pressi di Bologna. Arrivato nella citt\u00e0 emiliana, fu accolto dalle autorit\u00e0 cittadine e la tavola della Madonna e del bambino venne portata in processione sul monte.\nCol tempo la leggenda si arricch\u00ec di particolari dettati dalla fantasia o dalle supposizioni dei cronisti. Il primo fu, nel 1539, Leandro Alberti che diede alle stampe la \"Cronichetta della gloriosa Madonna di S. Luca del Monte della Guardia di Bologna\", dove ipotizzava, come data d'arrivo dell'icona, l'anno 1160. Nel 1603 la scrittrice veneziana Lucrezia Marinelli pubblic\u00f2 una raccolta di rime sacre contenenti un poemetto sull'icona, nel quale il pellegrino greco viene chiamato \"Eutimio\". Il frate Tommaso Ferrari, nel 1604, aggiunse il particolare che l'icona fosse stata ricevuta dall'eremita e portata sul monte dal vescovo bolognese Gerardo Grassi. Infine, \u00e8 un falso documento, prodotto probabilmente da don Carlo Antonio Baroni (1647-1704) e datato 8 maggio 1160, a raccontare della consegna dell'icona da parte del vescovo Grassi a due sorelle, Azzolina e Beatrice, figlie di Rambertino Guezi, fondatrici nel 1143 di un eremo sul colle della Guardia consistente di una capanna e una piccola cappella dedicata a San Luca. Quest'ultimo documento falso, dava anche un nome al pellegrino: Teocle Kmnya (o Kamnia).\nAngelica Bonfantini e Santa Maria della Guardia.\nI documenti ritenuti autentici ci parlano invece di un'altra figura femminile, Angelica Bonfantini, figlia di Caicle di Bonfantino e di Bologna di Gherardo Guezi, che in un documento datato 30 luglio 1192, decise di darsi alla vita eremitica sul Monte della Guardia, con il proposito di costruirvi un oratorio e una chiesa. Profess\u00f2 cos\u00ec i voti nel ramo femminile dei canonici di Santa Maria in Reno, donando loro dei terreni di sua propriet\u00e0 sul monte della Guardia, chiedendo in cambio un aiuto nella costruzione della chiesa e gli alimenti per la canonica. Tuttavia si riservava l'usufrutto e la rendita dei beni ceduti e di quelli che avrebbe ottenuto dalle offerte dei fedeli.\nL'anno seguente, Angelica ottenne l'interessamento del papa Celestino III, il quale con un documento datato 24 agosto 1193 ordin\u00f2 al vescovo di Bologna Gerardo di Gisla di porre, su richiesta di Angelica, la prima pietra della \u00abnuova chiesa da costruire sul monte della Guardia\u00bb, portata direttamente da Roma e benedetta dal Pontefice stesso. Essa fu posata il 25 maggio 1194.\nLa disputa con i canonici renani.\nIl nuovo santuario presto divenne meta di pellegrinaggio e, con il crescere dell'importanza del luogo, nacque una disputa fra Angelica e il clero di Santa Maria in Reno, riguardo all'interpretazione giuridica dell'atto di donazione del 1192. I canonici renani, infatti, sostenevano che Angelica, in quanto canonichessa, avrebbe dovuto subordinarsi alla congregazione dei canonici, lasciando loro i diritti relativi alla comunit\u00e0 eremitica, nonch\u00e9 alle offerte e donazioni fatte alla comunit\u00e0 e alla chiesa di Santa Maria della Guardia. Angelica reag\u00ec rivendicando i diritti, anche economici, che si era riservata con l'atto di donazione. La controversia crebbe al punto di spingere Angelica a chiedere l'intervento del Papa, dal quale si sarebbe recata di persona per ben sette volte prima che la disputa venisse definitivamente risolta.\nUna prima sentenza a favore di Angelica giunse il 25 febbraio 1195, da parte di Celestino III, alla quale per\u00f2 i renani si opposero. Recatasi a Roma, Angelica ottenne dal papa un'altra bolla, che obbligava il vescovo di Bologna e l'abate del convento dei Santi Naborre e Felice a riportare all'obbedienza i canonici di Santa Maria in Reno. Anche grazie agli appoggi nella curia romana di cui godeva il clero renano, esso si rifiut\u00f2 nuovamente di ottemperare alla bolla, rifacendosi a cavilli giuridici.\nUna svolta alla situazione giunse quando il papa, con bolla datata 20 novembre 1197, prendeva sotto la sua protezione \u00abla chiesa e le persone della stessa, con tutti i beni che possiede\u00bb, in cambio di un tributo annuale di una libbra d'incenso. Quest'atto, pur ponendo le eremite della Guardia \"de facto\" dipendenti solo dal Pontefice, non risolveva il fatto che, \"de iure\", esse fossero ancora il ramo femminile dei canonici di Santa Maria in Reno.\nL'8 gennaio 1198 Celestino III moriva e al suo posto fu eletto papa Innocenzo III, il quale conferm\u00f2 la protezione papale e risolse la diatriba giuridica, stabilendo che l'accordo di Angelica con i renani non era da considerare come professione religiosa ma come semplice promessa. I renani si appellarono nuovamente finch\u00e9, dopo numerose sconfitte, cercarono l'accordo.\nLa controversia si chiuse il 13 marzo 1206, con la resa dei terreni, della chiesa e dei relativi diritti ad Angelica da parte dei canonici renani.\nAngelica inoltre present\u00f2 nel 1210 una lista dei danni economici subiti a causa della vertenza con i canonici renani, fra cui la ragguardevole cifra di 1000 lire di bolognini per mancate oblazioni (il che d\u00e0 un'idea, se pur probabilmente gonfiata, del quantitativo di offerte che giungevano al santuario).\nDopo la morte di Angelica, avvenuta attorno al 1244, il cardinale Ottaviano Ubaldini affid\u00f2 la gestione della chiesa, \u00abtutte le ragioni, i privilegi e le pertinenze\u00bb ad alcune monache agostiniane provenienti dall'eremo di Ronzano, fra cui suor Balena, suor Dona e suor Marina. Il 28 gennaio 1258 esse ottennero da Papa Alessandro IV, l'esenzione della chiesa di Santa Maria del Monte della Guardia dal controllo del vescovo di Bologna. La controversia si riapr\u00ec brevemente nel 1271, ma senza alcun reale esito.\nL'assoggettamento al monastero di San Mattia.\nNel 1278, per volere del cardinale fra Latino, le monache agostiniane vennero affiliate all'ordine domenicano. Nel 1290 alle monache fu permesso di edificare fuori Porta Saragozza (dove oggi sorge la chiesa di San Giuseppe) un nuovo monastero intitolato a San Mattia, distrutto nel 1357 ma ricostruito dentro le mura nel 1376. Le due comunit\u00e0 di monache erano governate da un'unica Superiora che risiedeva a San Mattia, mentre il Monte della Guardia era governato da una Vicaria coadiuvata da nove suore, che si avvicendavano ogni due anni. A causa della crescente prosperit\u00e0 del monastero di San Mattia, il 3 marzo 1438 papa Eugenio IV ordin\u00f2 che Santa Maria della Guardia gli fosse assoggettata.\nIl \"miracolo della pioggia\" e il rifacimento quattrocentesco.\nDopo anni di decadenza, a causa dell'instabilit\u00e0 politica bolognese e della posizione decentrata, il santuario conobbe nuovamente fortuna grazie al crescente pellegrinaggio sviluppatosi a seguito del cosiddetto \"miracolo della pioggia\" del 5 luglio 1433, quando le piogge primaverili, che rischiavano di danneggiare il raccolto, cessarono all'arrivo di una processione che portava in citt\u00e0 l'icona.\nLe numerose donazioni da parte di privati e della \"Compagnia di Santa Maria della Morte\" (a cui era stata affidata la cura dell'immagine sacra durante la permanenza in citt\u00e0) permisero quindi, nel 1481, di rinnovare completamente l'edificio, costituito da un vano rettangolare, coperto da volte a crociera e dotato di una cappella a pianta poligonale dove era custodita l'icona. Sul lato meridionale rimaneva il monastero dove si trovavano le monache provenienti dal monastero di San Mattia, incaricate della custodia del santuario.\nAmpliamenti successivi.\nTra il 1603 e il 1623 venne ampliata e decorata la cappella maggiore e tra il 1609 e il 1616 fu ricostruito il campanile. Grazie al lascito testamentario del cardinale legato pontificio Lazzaro Pallavicini, nel 1696 venne aperto un nuovo cantiere, che port\u00f2 a un ulteriore ampliamento e allungamento della chiesa, oltre che all'aggiunta di quattro cappelle laterali.\nDal 1708 i lavori furono diretti da Carlo Francesco Dotti e Donato Fasano, che portarono alla realizzazione di una nuova e pi\u00f9 ricca cappella maggiore, adorna di un nuovo altare barocco in marmi policromi, progettato da Giovanni Antonio Ferri e realizzato dai tagliapietre Angelo Rangheri. Il cantiere fu terminato nel 1713.\nL'edificio attuale.\nL'edificio attuale \u00e8 il risultato di un nuovo intervento, pi\u00f9 radicale, deciso nel 1723 e dettato dal contrasto fra la nuova cappella maggiore e il resto della costruzione. Essa fu demolita e ricostruita sotto la guida dello stesso Carlo Francesco Dotti, seguendo l'idea del frate servita Andrea Sacchi, che prevedeva una pianta ovale. I lavori si svolsero senza turbare l'arrivo di pellegrini: i muri del nuovo complesso, infatti, furono innalzati attorno al vecchio edificio, che fu abbattuto solo a lavori ultimati, nel 1743. Si procedette infine a realizzare la decorazione interna, terminata nel 1748 e l'anno successivo venne nuovamente riadattata la cappella maggiore.\nIl 25 marzo 1765, dopo 42 anni di lavori, il cardinale arcivescovo Vincenzo Malvezzi inaugur\u00f2 il nuovo santuario.\nLa cupola, la facciata e le tribune esterne laterali furono terminate da Giovanni Giacomo Dotti nel 1774, su disegni lasciati dal padre.\nLe leggi napoleoniche abolirono, l'11 febbraio 1799, il monastero domenicano di San Mattia e le suore, alle quali era affidato il santuario, dovettero abbandonarlo. A loro subentrarono i domenicani fino al 1824, quando fu assoggettato direttamente all'arcivescovo, dal cardinale Carlo Opizzoni. Da allora il santuario \u00e8 gestito da sacerdoti diocesani diretti da un vicario arcivescovile.\nNel 1815 nuovi lavori portarono al rivestimento in marmo della cappella maggiore e alla costruzione di nuovi altari marmorei, su disegni di Angelo Venturoli.\nIl santuario di San Luca fu dichiarato monumento nazionale nel 1874 ed ebbe la dignit\u00e0 di basilica minore da papa Pio X nel 1907.\nDal 1888 al 1889 fu attiva la funicolare di San Luca, che partiva dal Meloncello.\nFra il 1922 e il 1932 si realizz\u00f2 la decorazione della cupola, la cui affrescatura fu affidata al pittore fiorentino Giuseppe Cassioli. Il piazzale antistante fu risistemato tra il 1938 e il 1950 su progetto dell'ingegnere Giuseppe Gualandi e del figlio Francesco per volere del cardinale Giovanni Battista Nasalli Rocca, il quale commission\u00f2 anche la costruzione di una cripta.\nDal 1930 al 1994 \u00e8 stato attivo un orfanotrofio femminile, ospitato prima nei locali sottostanti il santuario stesso e successivamente trasferito in una nuova costruzione lungo il porticato, tuttora chiamata \"le orfanelle\".\nDal 1931 al 1976 era possibile raggiungere il santuario mediante una funivia panoramica, dismessa nel 1976, il cui capolinea inferiore era posto in prossimit\u00e0 dell'odierna fermata \"Funivia\" del trasporto pubblico locale.\nIl santuario.\nL'esterno.\nLo stile dominante \u00e8 il barocco, testimoniato da forme e volumi dinamici e curvilinei alternati in continue sporgenze e rientranze. Il corpo dell'edificio \u00e8 costituito, in massima parte, dal grandissimo tiburio ellittico, spoglio e compatto, sormontato al centro da una grande cupola con lanterna, che ospita un osservatorio a 42 metri d'altezza.\nLa facciata, che non copre completamente le forme retrostanti, \u00e8 costituita da un avancorpo modellato sulle forme classiche del pronao: un ordine di paraste giganti in stile ionico sorreggono un frontone, sotto il quale si apre un grande arco centrale. Raccordato ai lati della facciata, il porticato si sviluppa con due ali curvilinee che racchiudono il piazzale antistante e che si concludono con due tribune pentagonali a edicola. Il portale d'ingresso \u00e8 affiancato dalle statue di San Luca e di San Marco di Bernardino Cametti, eseguite nel 1716 e in origine collocate nel presbiterio.\nIl corpo del vecchio monastero domenicano e il campanile sono incorporati nel lato meridionale della costruzione.\nL'interno.\nL'interno \u00e8 caratterizzato da una pianta ellittica sulla quale si innesta una croce greca (formata dall'asse centrale e dalle due cappelle maggiori laterali) e presenta un presbiterio rialzato, sulla cui sommit\u00e0 \u00e8 posta l'icona della Vergine col Bambino. Gli archi principali sono sostenuti da pilastri a fascio composti da tre colonne corinzie giganti.\nFra le opere che si trovano all'interno, vi sono le pale d'altare di:\nGli affreschi sono di Vittorio Maria Bigari (cappella maggiore) e di Giuseppe Cassioli (cupola). Gli stucchi sono opera di Antonio Borrello, Giovanni Calegari, con le statue di Angelo Gabriello Pi\u00f2.\nLa cripta.\nLa cripta fu costruita per volere del cardinale Giovanni Battista Nasalli Rocca, le cui spoglie sono qui conservate in una tomba monumentale, opera di Bruno Boari. Sono inoltre ospitate nella cripta alcune tombe appartenenti alle famiglie che hanno contribuito con donazioni alla costruzione del santuario.\nAll'interno della cripta si trova inoltre un modello in scala del santuario risalente al Settecento e un busto in cera dell'architetto Carlo Francesco Dotti che ultim\u00f2 la costruzione del santuario. Sono custoditi anche degli oggetti sacri come il manto con cui viene cinta l'icona della Vergine e il baldacchino fiorito che la racchiude quando viene portata in processione in citt\u00e0.\nLa cupola.\nSecondo il progetto originale del Dotti, la cupola si presentava inizialmente priva di affreschi, per esaltare lo spazio architettonico. Fu nel 1918 che venne commissionata la decorazione dell'interno della cupola, affidata al pittore e scultore fiorentino Giuseppe Cassioli. I lavori iniziarono nel 1922, per concludersi due anni dopo.\nIl soggetto rappresenta una composizione allegorica incentrata sull'invocazione alla Madonna da parte di papa Benedetto XIV. Il pontefice \u00e8 circondato da numerosi prelati, fra cui si riconosce Nasalli Rocca, all'epoca elemosiniere pontificio. \u00c8 raffigurato inoltre l'evangelista Luca, in abiti orientali e con l'icona a lui attribuita dalla leggenda.\nCassioli progett\u00f2 la propria opera cercando di allinearsi allo stile degli affreschi realizzati dal pittore Vittorio Maria Bigari oltre centocinquant'anni prima. Attenendosi allo schema gi\u00e0 utilizzato da Bigari nella volta della cappella maggiore, Cassioli impost\u00f2 perci\u00f2 la composizione con una prospettiva dal basso, concentrando le figure alla base della cupola.\nIl portico.\nStoria.\nLa via che, inerpicandosi per il colle della Guardia, porta al santuario, fu inizialmente ciottolata nel 1589 dal governo cittadino. L'abitudine dei pellegrini di appendere immagini con i Misteri del Rosario agli alberi lungo il percorso, indusse nel 1640 la vicaria Olimpia Boccaferri ad iniziare la costruzione di 15 cappelle.\nCon il crescere dell'afflusso di pellegrini, si decise di costruire il lunghissimo portico, per proteggere i pellegrini dalla pioggia. Un primo modesto progetto fu redatto da Camillo Saccenti nel 1655, ma la scarsit\u00e0 di risorse economiche fece abbandonare il progetto, ripreso nel 1673 da un gruppo di privati (fra cui il cappellano dell'Ospedale per i pellegrini di San Biagio, Don Lodovico Zenaroli, e il marchese Girolamo Albergati, confratello di Santa Maria della Morte) che crearono un comitato per la raccolta dei fondi necessari alla costruzione. Alla sua edificazione parteciparono cittadini di ogni classe dal 1674 al 1721, sotto la direzione dell'architetto Gian Giacomo Monti. Alla morte di questi, i lavori furono completati da Francesco Monti Bendini e dallo stesso Carlo Francesco Dotti, che progett\u00f2 l'Arco del Meloncello nel 1721. \nA causa della costruzione delle botteghe sovrastanti la parte pianeggiante del portico, fu necessario eseguire lavori di consolidamento nel 1791. Altri interventi di restauro vennero effettuati nel 1819 e nel 1955. Durante questi ultimi, molti stemmi dipinti che decoravano le lunette degli archi andarono perduti. Nuovi lavori di restauro sono stati iniziati nel 2019. Nel 2021 il portico di San Luca \u00e8 stato incluso dall'UNESCO fra i portici di Bologna riconosciuti come Patrimonio dell'umanit\u00e0.\nCaratteristiche.\nIl portico consta di un numero di archi fra i 658 e i 666 (a seconda del metodo di conteggio) e di 15 cappelle. Con i suoi 3.796\u00a0m risulta essere il portico pi\u00f9 lungo al mondo. Il tratto in pianura, che va dall'Arco Bonaccorsi (antistante porta Saragozza) fino a quello del Meloncello, \u00e8 composto da 316 arcate ed \u00e8 lungo 1,52\u00a0km. Il tratto collinare, dal Meloncello al Santuario, \u00e8 composto da 350 arcate, fra cui 15 cappelle con i Misteri del Rosario, poste a cadenza regolare (circa ogni 20 archi) ed \u00e8 lungo 2,276\u00a0km. Il portico \u00e8 punteggiato di lapidi ed epigrafi commemorative di varie epoche, con fine devozionale (ex voto per grazie ricevute), oppure ad espressione di gratitudine per donazioni.\nSecondo la tradizione, non sarebbe casuale il fatto che esso sia composto (secondo un certo conteggio) da 666 archi: il numero diabolico (cfr. Apocalisse, 13, 18) simboleggerebbe il \"serpente\", ossia il Demonio, associato al porticato sia per la sua forma a zig-zag, sia perch\u00e9, terminando ai piedi del santuario, ricorda la tradizionale iconografia del Diavolo sconfitto e schiacciato dalla Madonna sotto il suo calcagno (cfr. Genesi, 3, 15).\nIl culto mariano.\nIl \"miracolo della pioggia\".\nNel 1433, durante l'episcopato del beato Niccol\u00f2 Albergati, la primavera fu estremamente piovosa, minacciando di rovinare i raccolti. Per scongiurare la prospettiva di una carestia, il giureconsulto Graziolo Accarisi (autore della sopracitata cronaca sulla leggenda riguardo all'arrivo dell'icona a Bologna) promosse presso il Consiglio degli Anziani la discesa dell'icona della Madonna col Bambino per implorare davanti all'immagine attribuita a San Luca la grazia per la fine delle piogge; ci\u00f2 fece a imitazione di quanto facevano i fiorentini, che si rivolgevano sempre alla Madonna di Impruneta, pure attribuita a San Luca. Durante l'ingresso dell'icona in citt\u00e0 il 5 luglio, la pioggia cess\u00f2; si fece allora una grande festa con una processione di tre giorni per la citt\u00e0, poi si riaccompagn\u00f2 l'immagine al santuario. Per voto cittadino, da allora queste celebrazioni furono ripetute ogni anno.\nLe celebrazioni.\nIl trasporto dell'immagine, durante le annuali discese in citt\u00e0, fu affidato ai \"Padri Gesuati di San Girolamo e Sant'Eustachio\", ordine soppresso nel 1669 da Clemente IX, mentre la \"Confraternita di Santa Maria della Morte\" ne aveva la responsabilit\u00e0 durante la permanenza in citt\u00e0. A partire dal 1629 la Confraternita ebbe anche l'incarico del trasporto dal monte, con precise regole stabilite dalle monache di \"San Mattia\". L'immagine, proveniente dal colle della Guardia, scendeva in citt\u00e0 per essere portata nell'ex chiesa di San Mattia, dove le suore domenicane la addobbavano di fiori e gioielli. Da l\u00ec si recava nella chiesa di \"Santa Maria della Morte\" (dove oggi si trova palazzo Galvani, sede del Museo Civico Archeologico), per poi essere trasportata in diverse chiese cittadine fino a giungere, alcuni giorni dopo, presso la basilica di San Petronio.\nNel 1476, per volere di Giovanni II Bentivoglio, le celebrazioni per la Madonna di San Luca vennero spostate dalla prima domenica di luglio alla domenica delle Rogazioni Minori dell'Ascensione, mentre nel 1718 il cardinale Giacomo Boncompagni stabil\u00ec di anticiparle al sabato. Le leggi napoleoniche soppressero, nel 1796, la compagnia di \"Santa Maria della Morte\" e nel 1799 il monastero di \"San Mattia\": da allora l'icona viene portata nella cattedrale di San Pietro.\nTuttora le celebrazioni iniziano, con la discesa dell'immagine, il sabato precedente la quinta domenica dopo Pasqua. L'icona viene portata a Bologna attraverso il porticato di San Luca da una solenne processione di clero e fedeli e, passando per le strade del centro, raggiunge la cattedrale accompagnata dai \"doppi\" suonati dai campanili vicini al corteo. Il mercoled\u00ec precedente l'Ascensione l'immagine viene portata processionalmente alla basilica di San Petronio, dal cui sagrato si impartisce dal 1588 una solenne benedizione alla citt\u00e0.\nDopo che l'immagine \u00e8 rimasta in citt\u00e0 una settimana, una medesima processione la riaccompagna al santuario. Fino al 1976 l'immagine sacra veniva riportata al santuario il gioved\u00ec dell'Ascensione. Dal 1977, con la promulgazione della legge 5 marzo 1977 n. 54 che aboliva, tra le altre, la festivit\u00e0 infrasettimanale dell'Ascensione, le celebrazioni sono state posticipate alla domenica successiva.\nSolamente due volte non fu possibile celebrare la discesa della Madonna: nel 1849, durante l'occupazione austriaca del colle, e nel 1944, durante la Seconda guerra mondiale.\nL'icona.\nCentro della devozione popolare, l'icona raffigura una Madonna col Bambino secondo la classica iconografia orientale di tipo \"odigh\u00edtria\" o \"hodigitria\", cio\u00e8 di \"Colei che indica la Via\", considerata la \"Madonna dei viaggiatori\".\nLa redazione attualmente visibile dell'icona, forse collocabile tra la fine dell'XII e l'inizio del XIII secolo, sembra attribuibile a una mano occidentale, ma certamente appartenente a un clima culturale bizantineggiante, come del resto gran parte della cultura figurativa del periodo.\nL'icona misura 65 x 57\u00a0cm e ha uno spessore di circa 2\u00a0cm. \u00c8 eseguita a tempera e foglia d'argento, su tela di lino applicata a una tavola centrale di pioppo, a cui sono aggiunte due tavole di testa in olmo e castagno.\nSecondo la consolidata iconografia, la Madonna, rappresentata a mezzo busto, tiene in braccio Ges\u00f9 benedicente. La Vergine porta una veste di colore blu-verde, sotto la quale si intravede una sottoveste rossa. I tratti del viso sono allungati, le dita della mano affusolate. Il Bambino, dalla testa piccola rispetto al corpo, ha il braccio destro atteggiato nel gesto di benedizione, mentre la mano sinistra \u00e8 chiusa a pugno. La tunica del Bambino \u00e8 dello stesso colore rosso della sottoveste della Vergine. Sullo sfondo si notano filari di piccole foglie d'edera, inseriti l'uno nell'altro e intervallati da piccole perle. Due fasce laterali di circa 4\u00a0cm decorate con motivi floreali contornano la tavola, mentre la parte superiore appare tagliata.\nA seguito di studi anche radiografici, si \u00e8 appurata l'esistenza di un altro dipinto, pi\u00f9 antico, sotto l'immagine oggi visibile. Lo stile, in questo caso, \u00e8 bizantino e presenta numerose affinit\u00e0 con le copie superstiti della Vergine in Santa Sofia a Costantinopoli, datate presumibilmente fra il X e l'XI secolo. La supposta origine orientale del primo dipinto, inoltre, \u00e8 supportata dall'uso dell'indaco per il colore della veste della Vergine, in uso in Asia Minore, ma non in Italia.\nNell'immagine originaria, la Vergine presenta un setto nasale pi\u00f9 sottile e la narice piccola e rialzata; la bocca ha entrambe le labbra carnose, mentre l'occhio appare pi\u00f9 grande e allungato. Il Bambino, invece, risulta meno proporzionato, pi\u00f9 solido e tornito, nel gesto enfatico di benedizione, pare alla greca, al contrario dell'immagine attuale, dove \u00e8 alla latina.\nNel 1603 la Madonna fu incoronata dall'arcivescovo Alfonso Paleotti. Dal 1625 il dipinto \u00e8 ricoperto da una lastra d'argento che lascia scoperti solo i volti, opera di Jan Jacobs di Bruxelles. Nel 1857 ricevette un prezioso diadema da papa Pio IX.\nSport.\nCiclismo.\nLa strada che corre parallela al porticato di San Luca, nel tratto in salita, \u00e8 stata spesso affrontata da corse ciclistiche. In particolare, negli ultimi anni costituisce la difficolt\u00e0 finale del Giro dell'Emilia, che la percorre per quattro volte. Nel 1956 invece vi si \u00e8 svolta una cronoscalata del Giro d'Italia (vinta da Charly Gaul); nel 1984 vi \u00e8 stato posto l'arrivo di una tappa in linea del Giro d'Italia (vinta da Moreno Argentin). Nel 2009 il Giro d'Italia del centenario ha toccato San Luca in occasione della 14\u00aa tappa, vinta da Simon Gerrans. La salita del San Luca \u00e8 stata la grande protagonista del crono-prologo del Giro d'Italia del 2019.\nLa salita inizia al \"Meloncello\" (55\u00a0m s.l.m.): da qui al santuario sono circa 2\u00a0km, con una pendenza media del 10,8% e massima intorno al 18%. Il tratto pi\u00f9 ripido si incontra a met\u00e0 salita, poco dopo il punto in cui la strada passa sotto il colonnato (la curva \u00e8 nota come \"delle orfanelle\", in quanto antistante a un ex orfanotrofio femminile). La quota di arrivo \u00e8 di 270\u00a0m s.l.m. mentre il dislivello \u00e8 di 215\u00a0m.\nSi pu\u00f2 salire al santuario anche per la strada che ascende per il lato opposto del colle (via Casaglia). Questo versante \u00e8 pi\u00f9 lungo, ma decisamente pi\u00f9 agevole.\nPodismo.\nDal 1977 si corre la gara podistica internazionale su strada \"Casaglia-San Luca\" che, risalendo il colle della Guardia per la via di Casaglia, raggiunge il santuario e ridiscende il colle fiancheggiando il porticato storico. La gara, disputata di notte, copre un percorso di 10,2\u00a0km, con un dislivello massimo in salita di 376\u00a0m s.l.m. e in discesa di 385 m."}
{"id": "268495", "revid": "10652", "url": "https://it.wikipedia.org/wiki?curid=268495", "title": "Testuggine acquatica", "text": ""}
{"id": "268498", "revid": "1573940", "url": "https://it.wikipedia.org/wiki?curid=268498", "title": "San (lettera)", "text": "San (maiuscolo \u03fa, minuscolo \u03fb) \u00e8 una lettera arcaica dell'alfabeto greco, che appariva tra il pi ed il qoppa nell'ordine alfabetico. Aveva un valore fonetico di //, ma in seguito cadde in disuso a favore del sigma. L'ultima attestazione del suo utilizzo risale al VI secolo a.C. Veniva usata inoltre nel dialetto cipriota per trascrivere la consonante /t\u0361s/, rimpiazzando una precedente consonante labiovelare prima di una vocale anteriore, mentre gli altri dialetti la rimpiazzavano con Tau."}
{"id": "268503", "revid": "14149", "url": "https://it.wikipedia.org/wiki?curid=268503", "title": "Il Dono", "text": ""}
{"id": "268505", "revid": "2037294", "url": "https://it.wikipedia.org/wiki?curid=268505", "title": "Monete euro lituane", "text": "Le monete euro lituane sono in circolazione dal .\nStoria.\nLa data di ingresso della Lituania nella zona euro era stata originariamente prevista il , ma, a causa del non completo allineamento ai parametri di Maastricht, tale data \u00e8 slittata prima al 2010, poi al 2013 e quindi al 2015.\nNel febbraio 2013 il governo ha approvato il piano per l'adozione dell'euro dal . Il la Commissione europea, visto il parere favorevole della Banca centrale europea, ha dato il proprio assenso, constatando che il paese rispetta tutti i criteri di convergenza. La decisione definitiva \u00e8 stata presa dal Consiglio dell'Unione europea il 23 luglio, dopo aver ricevuto i pareri positivi del Consiglio europeo (riunitosi il 26 e 27 giugno), della Banca centrale europea (pervenuto il 14 luglio) e del Parlamento europeo (votato il 16 luglio), fissando un tasso di cambio irrevocabile di 3,4528 litai per 1 euro.\nFaccia nazionale.\nTutte le monete raffigurano il cavaliere Vytis, un eroico cavaliere simbolo dello stato baltico, presente sullo stemma nazionale lituano; la parola \"LIETUVA\" (Lituania) in basso; in alto a destra l'anno di conio; in circolo le dodici stelle della bandiera dell'Unione europea. Il disegno della faccia nazionale \u00e8 stato annunciato l' ed \u00e8 stato creato dallo scultore Antanas \u017dukauskas.\n2 euro commemorativi.\nSerie.\nRegioni etnografiche.\nNel 2019 la Lituania ha iniziato la serie commemorativa dedicata alle sue regioni etnografiche:"}
{"id": "268506", "revid": "775372", "url": "https://it.wikipedia.org/wiki?curid=268506", "title": "Federalismo", "text": "Il federalismo indica la condizione di un insieme di entit\u00e0 autonome, legate per\u00f2 tra loro dal vincolo di un patto (in latino, appunto, \"foedus\", \"patto, alleanza\").\nL'accezione comune del termine appartiene all'ambito politico: il federalismo \u00e8 la dottrina che appoggia e favorisce un processo di unione tra diversi Stati (a volte denominati anche \"soggetti federali\", \"L\u00e4nder\", \"commonwealth\", \"territori\", \"province\", ecc.) con una Costituzione e un governo comune, ma che mantengono per\u00f2 in diversi settori le proprie leggi. \nL'unit\u00e0 che si viene a creare \u00e8 spesso chiamata \"federazione\" (mentre quando manchino anche una Costituzione condivisa e un governo comune si parla di confederazione). I due livelli in cui \u00e8 costituzionalmente diviso il potere sono distinti tra loro e sia il governo centrale, sia i singoli Stati federati, hanno sovranit\u00e0 nelle rispettive competenze. I sostenitori di questo sistema politico vengono chiamati \"federalisti\". I diversi membri di questo insieme possono riconoscersi nell'autorit\u00e0 di un capo che li rappresenti tutti (un monarca, un capo di governo, o anche - in un contesto trascendente - una divinit\u00e0), oppure convergere in un'assemblea generale.\nIn senso pi\u00f9 ampio, inoltre, soprattutto nel dibattito politico italiano, si parla spesso di \"federalismo\" in riferimento ad un crescente decentramento nella gestione pubblica dell'amministrazione dello Stato, in cui si vorrebbe attribuire ai singoli enti locali una maggiore autonomia nella raccolta delle imposte e nell'amministrazione delle proprie entrate e delle spese.\nDescrizione.\nFederalismo come teoria politica.\nGli scritti di due autori britannici, Albert Dicey e James Bryce, hanno influenzato le prime teorie sul federalismo. Dicey identific\u00f2 due condizioni per la formazione di uno Stato federale: il primo era l'esistenza di un gruppo di nazioni \"cos\u00ec vicine per luogo, storia, razza e capaci di portare, negli occhi dei loro abitanti, uno spirito di nazionalit\u00e0 comune.\"; la seconda condizione \u00e8 il \"desiderio di unit\u00e0 nazionale e la determinazione di mantenere l'indipendenza di ogni uomo, come di ogni Stato separato\".\nUno Stato pu\u00f2 essere reso \"federale\" rispetto ad un precedente Stato unitario (federalismo dissociativo) o rispetto a una pluralit\u00e0 di Stati precedenti, indipendenti o confederati (federalismo associativo).\nLa divisione dei poteri \u00e8 una caratteristica fondamentale nel federalismo. In un classico della materia, il professore K.C. Wheare diede la sua definizione di governo federale: \"Un sistema di governo che incorpora prevalentemente una divisione dei poteri tra autorit\u00e0 generale (federale) e regionali (o statali), ognuna delle quali, nella sua propria sfera, \u00e8 coordinata con le altre e indipendente da esse\". Il risultato della distribuzione dei poteri \u00e8 che nessun'autorit\u00e0 pu\u00f2 esercitare lo stesso livello di potere che avrebbe in uno Stato unitario.\nIn un sistema federale la costituzione \u00e8 la norma suprema da cui deriva il potere dello Stato. Un potere giudiziario indipendente \u00e8 necessario per evitare e correggere ogni atto legislativo che sia incongruente con la costituzione. Perci\u00f2, il federalismo \u00e8 delimitato dalla legalit\u00e0. La costituzione deve necessariamente essere rigida e snella. Le sue prescrizioni devono essere o legalmente immutabili o capaci di essere cambiate soltanto da qualche autorit\u00e0 che stia al di sopra e oltre gli ordinari corpi legislativi.\nFederalismo e democrazia.\nLa causa del federalismo \u00e8 portata avanti dalla teoria federalista, o anche dottrina federalista, la quale asserisce che il federalismo implichi un sistema costituzionale robusto che ancori la democrazia pluralista e che incentiva la partecipazione democratica tramite una cittadinanza duale in una repubblica composta.Pertanto se si parla della pi\u00f9 antica federazione europea esistente, la Svizzera, la dizione corretta sar\u00e0: 'la Svizzera \u00e8 una Confederazione retta da una costituzione federale, con 26 Cantoni etc.'\nLa classica dichiarazione di questa posizione pu\u00f2 essere trovata in \"The Federalist\", il quale sostiene che il federalismo aiuti a concretizzare il principio del governo della legge, limitando l'azione arbitraria da parte dello Stato. Primo, il federalismo pu\u00f2 limitare il potere del governo di violare i diritti, poich\u00e9 esso crea la possibilit\u00e0 che se il potere legislativo desidera ridurre la libert\u00e0, non ne avr\u00e0 il potere costituzionale, mentre il livello di governo che possiede tale potere non ne avr\u00e0 il desiderio. Secondo, i procedimenti di formazione delle decisioni di tipo legalistico che caratterizzano i sistemi federali limitano la velocit\u00e0 con la quale il governo pu\u00f2 reagire.\nL'argomento che il federalismo aiuta ad assicurare la democrazia e i diritti umani \u00e8 stato influenzato dalla teoria contemporanea della scelta pubblica; \u00e8 stato asserito che nelle pi\u00f9 piccole unit\u00e0 politiche, gli individui possono partecipare pi\u00f9 direttamente che in un governo monolitico unitario. Inoltre, gli individui insoddisfatti per le condizioni in uno Stato possono scegliere di andare in un altro. Certamente, questo argomento assume che una libert\u00e0 di movimento tra Stati sia necessariamente assicurata da uno Stato federale.\nLa capacit\u00e0 di un sistema federale di proteggere le libert\u00e0 civili \u00e8 stata messa in discussione. Spesso c'\u00e8 confusione tra i diritti degli individui e quelli degli Stati. In Australia, per esempio, alcuni dei pi\u00f9 notevoli conflitti intergovernativi degli ultimi decenni sono stati il diretto risultato dell'intervento federale che aveva il fine di assicurare i diritti delle minoranze e hanno reso necessarie delle limitazioni dei poteri dei governi degli Stati. \u00c8 anche essenziale evitare confusioni tra i limiti posti dalla revisione giudiziale, cio\u00e8 dal potere costituzionale delle corti di annullare le azioni del parlamento e del governo, e lo stesso federalismo.\nFederalismo fiscale.\nIl federalismo fiscale \u00e8 una dottrina economico-politica volta a instaurare una proporzionalit\u00e0 diretta fra le imposte riscosse da un certo ente territoriale (Comuni, Province, Citt\u00e0 metropolitane e Regioni) e le imposte effettivamente utilizzate dall'ente stesso. Tale sistema, integrato e coordinato tra i vari livelli di governo dello Stato, prende il nome di fisco federale.\nFederalismo demaniale.\nCon l'avvento del federalismo fiscale e del federalismo demaniale gli enti locali hanno la possibilit\u00e0 di gestire il patrimonio a loro affidato. Grazie a questi nuovi poteri, per esempio, \u00e8 possibile decidere di vendere immobili in disuso e terreni abbandonati. Un modo questo per risollevare i bilanci in rosso e permettere una pi\u00f9 accurata gestione del territorio da parte dei privati rispetto al pubblico.\nRapporto del programma delle Nazioni Unite per lo Sviluppo.\nIn riferimento al concetto di globalizzazione, secondo il parere di alcuni sociologi, oltre ai confini, ci\u00f2 che la globalizzazione sta indebolendo sono le politiche nazionali. Il vecchio Stato-nazione (lo Stato sociale, o \"welfare state\") risulta ormai inadeguato: troppo piccolo per rispondere ai grandi problemi e alle sfide della globalizzazione; troppo grande per risolvere le questioni locali. Come riporta il Programma delle Nazioni Unite per lo Sviluppo (UNDP) nello \"Human Development Report 1997\", mentre all'interno dello Stato-nazione cercano prepotentemente di affermarsi identit\u00e0 culturali basate sull'etnia o sulla religione e si avanzano richieste di autodeterminazione, a livello mondiale si produce una seria sfida alla sovranit\u00e0 nazionale man mano che le imprese multinazionali penetrano nei confini nazionali e dimostrano una sensibilit\u00e0 scarsa o nulla per le condizioni e le leggi locali.\nDi fatto, gli Stati sembrano \"essere diventati troppo grandi per le cose piccole, e troppo piccoli per le cose grandi\". Il rapporto del programma delle Nazioni Unite per lo sviluppo fa notare come le grandi questioni creino enormi sfide per la gestione internazionale delle stesse, sfide connesse, da un lato, alla crescente interdipendenza dei Paesi e delle persone e, dall'altro, al persistente impoverimento di una parte rilevante del pianeta. Mentre il mondo si \u00e8 rimpicciolito, i meccanismi per gestire il sistema in modo sostenibile a beneficio di tutti non si sono adeguati alla nuova situazione. L'accelerazione del processo di globalizzazione sta sviluppando opportunit\u00e0 globali senza distribuirle equamente. Come conclude il rapporto del programma delle Nazioni Unite per lo sviluppo, l'integrazione globale elimina i confini e indebolisce le politiche nazionali. \u00c8 quindi necessario un sistema di politiche globali affinch\u00e9 i mercati siano al servizio delle persone, e non il contrario.\nIl divario tra l'ampiezza delle questioni all'ordine del giorno e il limitato raggio d'azione della politica praticata (sempre pi\u00f9 spesso centrata su singole parti di problemi e di territorio) porta a un duplice paradosso: la \"miniaturizzazione\" della politica che procede di pari passo con l'intensit\u00e0 della globalizzazione, e la politica locale a cui viene chiesto di rispondere alle grandi sfide della globalizzazione servendosi di mezzi e risorse che la globalizzazione stessa ha reso miseramente inadeguati. Il problema nasce dal fatto che la politica continua a muoversi secondo i vecchi schemi di dominio e controllo dello spazio fisico, mentre l'economia, oggi, si sposta pi\u00f9 rapidamente attraverso le reti telematiche.\nStoria.\nFederalismo statunitense.\nCostituzione degli Stati Uniti.\nPrima della stesura della Costituzione statunitense, ciascuno Stato americano era essenzialmente uno Stato sovrano. La Costituzione Americana cre\u00f2 un governo nazionale con poteri sufficienti ad unire gli Stati, che per\u00f2 non sostitu\u00ec i singoli governi statali. Questa sistemazione federale, per mezzo della quale il governo centrale nazionale esercita i propri poteri in determinati campi, mentre altri campi sono appannaggio dei governi statali, \u00e8 una delle caratteristiche basilari della Costituzione americana, che gestisce e coordina i poteri dei due tipi di governo. Un'altra caratteristica \u00e8 la separazione delle competenze tra i tre poteri del governo - il legislativo, l'esecutivo e il giudiziario - e le libert\u00e0 civili. Gli autori dei \"Federalist Papers\" hanno spiegato nei saggi numero 45 e 46 come essi si aspettassero che i governi degli Stati esercitassero funzioni di controllo e bilanciamento sul governo nazionale al fine di mantenere nel tempo il cosiddetto \"limited government\", ossia un governo le cui funzioni siano prescritte, definite e limitate dalle leggi, generalmente per mezzo di una costituzione scritta.\nDal momento che gli Stati erano entit\u00e0 politiche preesistenti, la Costituzione degli Stati Uniti d'America non aveva bisogno di definire o spiegare il federalismo in alcuna sua parte. Ci\u00f2 nonostante, essa menziona numerose volte i diritti e le responsabilit\u00e0 dei governi dei singoli Stati e delle autorit\u00e0 statali in confronto con quelli del governo federale. Il governo federale ha dei poteri definiti ed espressi nella Costituzione (detti anche poteri \"enumerati\"), che includono il diritto di imporre le tasse, dichiarare la guerra e regolare commerci interni ed esteri. Inoltre, esso ha il potere di approvare qualsiasi legge \"necessaria ed adeguata\" per l'esecuzione dei propri poteri. I poteri che la Costituzione non concede al governo federale o che vieta agli Stati - i poteri riservati - sono riservati al popolo o agli Stati. I poteri del governo federale sono stati significativamente espansi dagli emendamenti aggiunti alla Costituzione in seguito alla Guerra Civile e da altri emendamenti aggiunti in seguito.\nLa Convenzione di Filadelfia, realizzando la prima costituzione federale della storia, costru\u00ec il modello del meccanismo politico dal quale Immanuel Kant si attendeva la pace fra gli Stati e la instaurazione universale del diritto. Alexander Hamilton, scrivendo con John Jay e James Madison, durante la lotta per la ratifica della costituzione federale, i saggi del \"Federalist\" allo scopo di illustrare i suoi vantaggi rispetto alla formula confederale, svilupp\u00f2, senza esserselo proposto, i primi rudimenti della teoria di questo meccanismo politico, cio\u00e8 dello Stato federale. Per inquadrare teoricamente il suo pensiero bisogna perci\u00f2 tener presente che i saggi del \"Federalist\" sono formalmente soltanto degli scritti di propaganda politica, sia pure elevatissima, e bisogna inoltre, e soprattutto, risalire al fatto storico dal quale questa propaganda prese le mosse: l'elaborazione di un testo costituzionale da parte di un'assemblea.\n\u00c8 noto che la costituzione degli Stati Uniti d'America rappresenta il frutto di un compromesso, e di un compromesso nel senso pi\u00f9 stretto della parola, tant'\u00e8 che i punti pi\u00f9 importanti della costituzione furono concepiti esclusivamente come pure e semplici transazioni tra le opinioni divergenti delle parti in contrasto, e per nulla affatto come le singole parti di un edificio coerente. Nonostante la loro natura queste transazioni identificarono di fatto gli ingranaggi fondamentali del meccanismo federale, e fondarono un solido edificio. E un risultato singolare, ma perfettamente spiegabile. Alla fine della guerra di indipendenza, dal punto di vista istituzionale, la classe politica americana era divisa in due correnti, una piuttosto unitaria e l'altra piuttosto pluralistica. Entrambe avevano un fondamento che non si poteva eliminare a breve scadenza: l'Unione e gli Stati. Il loro contrasto aveva perci\u00f2 una via d'uscita solo nel compromesso, e il compromesso si poteva fare in un modo solo: salvando l'Unione con un governo panamericano veramente indipendente, ossia attivo sui cittadini e non sugli Stati, e salvaguardando nel contempo, con l'indipendenza degli Stati stessi, il pluralismo. La difficolt\u00e0 stava nel trovare la formula di un governo centrale che, pur agendo direttamente sui cittadini degli Stati associati, non distruggesse la loro indipendenza. In conclusione, si giunse a una federazione perch\u00e9 non si poteva che giungere a una federazione.\nCol tempo, il governo federale \u00e8 aumentato in dimensioni ed in influenza, sia sulla vita di tutti i giorni sia sul governo degli Stati. Ci sono diverse ragioni per questo, compreso il bisogno di regolare affari e industrie che esorbitano dai confini dei singoli Stati, il tentativo di assicurare i diritti civili e di provvedere ai servizi sociali. Molti ritengono che il governo federale si sia sviluppato oltre i limiti consentiti dai poteri espliciti. La Corte Suprema degli Stati Uniti ha talvolta invalidato decisioni federali, per esempio \"La legge sulle zone scolastiche libere dalle armi\" (Gun-Free School Zones Act) nel caso Stati Uniti contro Lopez.\nTuttavia, la maggior parte delle azioni dal governo federale possono trovare un certo supporto legale fra i suoi poteri specifici come la clausola di commercio (\"Commerce clause\").\nLa dottrina del federalismo dualistico sostiene che il governo federale e i governi degli Stati si trovano sostanzialmente sullo stesso piano politico, ed entrambi sono sovrani. In base a questa teoria, alcune parti della costituzione sono interpretate in modo molto restrittivo; tra esse vi sono il decimo emendamento, la \"Supremacy Clause\", la \"Necessary and Proper Clause\" e la \"Commerce Clause\". Secondo questa interpretazione il governo federale ha giurisdizione solo sulle materie in cui la costituzione gliela assegna esplicitamente. Esisterebbe quindi un ampio ambito di poteri spettanti ai singoli Stati, e il governo federale potrebbe esercitare soltanto i poteri esplicitamente elencati nella costituzione. \nFederalismo europeo.\nDall'Ottocento al Novecento.\nNato nell'altra sponda dell'Atlantico, il federalismo si diffonde anche in Europa gi\u00e0 nell'Ottocento. Le elaborazioni principali sviluppano il federalismo in una duplice chiave: in polemica con l'opprimente centralizzazione amministrativa della maggior parte degli Stati europei (ad esempio, in Proudhon e Cattaneo) e come strumento di ricerca di una pace duratura in un continente sempre in preda a sanguinari scontri (soprattutto in Kant).\n\u00c8 solo nel 1941 per\u00f2, ossia quando il conflitto sembra ancora destinato ad essere vinto dalle forze dell'Asse, che tre illuminate menti del panorama intellettuale italiano stendono quello che verr\u00e0 ricordato come il Manifesto di Ventotene.\nLa gestazione di quest'opera, da parte di Altiero Spinelli ed Ernesto Rossi, esiliati sull'isola di Ventotene appunto, dur\u00f2 all'incirca sei mesi. Furono ispirati da un libro scritto da Junius (pseudonimo usato da Luigi Einaudi) pubblicato circa vent'anni prima. Il Manifesto di Ventotene, steso nel 1941 da Spinelli e Rossi insieme a Eugenio Colorni e Ursula Hirschmann, \u00e8 un fondamentale documento che traccia le linee guida di quella che sar\u00e0 la carta dei diritti fondamentali dell'Unione europea. I tre intellettuali previdero la caduta dei poteri totalitari e auspicarono che, dopo le esperienze traumatiche della prima met\u00e0 del Novecento, i popoli sarebbero riusciti a sfuggire alle subdole manovre delle \u00e9lite conservatrici. Secondo loro, lo scopo di queste sarebbe stato quello di ristabilire l'ordine prebellico.\nPer contrastare queste forze si sarebbe dovuta fondare una forza sovranazionale europea, in cui le ricchezze avrebbero dovuto essere redistribuite e il governo si sarebbe deciso sulla base di elezioni a suffragio universale. L'ordinamento di questa forza avrebbe dovuto basarsi su una \u201cterza via\u201d economico-politica, che avrebbe evitato gli errori di capitalismo e comunismo, e che avrebbe permesso all'ordinamento democratico e all'autodeterminazione dei popoli di assumere un valore concreto.\nIl Manifesto rimane ancora oggi uno dei pi\u00f9 validi e significativi fondamenti della letteratura politica federalista. Anzi, in un certo senso, rappresenta la nascita di una vera e propria ideologia federalista europea. Infatti, mentre in tutti i precedenti autori quello federalista \u00e8 un aspetto di un pensiero politico personale pi\u00f9 complesso, il federalismo e l'Europa sono per Spinelli i fondamenti stessi del suo pensiero politico. Il Manifesto pone come base della civilt\u00e0 moderna \u201cil principio della libert\u00e0, secondo il quale l'uomo non deve essere un mero strumento altrui, ma un autonomo centro di vita\u201d. Lo spunto iniziale \u00e8 la constatazione della crisi dello Stato nazionale che, fondendo insieme Stato e nazione, ha accentuato le tendenze autoritarie all'interno dei confini nazionali e quelle aggressive sul piano internazionale. Per contrastare entrambe queste tendenze il Manifesto suggerisce di riorganizzare in senso federale l'Europa in modo che tutti gli Stati europei lascino le loro decisioni in alcune delicate materie (moneta, politica estera, politica economica, difesa, ecc.) a uno Stato internazionale superiore a ognuno di loro.\nGli \u201cuomini ragionevoli\u201d, infatti, come riporta il Manifesto, devono constatare \u201cla inutilit\u00e0, anzi la dannosit\u00e0\u201d di organismi internazionali che non si strutturino in modo federale e che quindi non si dotino di un proprio esercito e della possibilit\u00e0 di intervenire anche militarmente per garantire la sopravvivenza di un'Europa federale. Per raggiungere questo obiettivo non servono, come abbiamo gi\u00e0 accennato, le forme di aggregazione politica tradizionali. I partiti, infatti, sia che si ispirino a ideologie reazionarie, liberali, democratiche, socialiste o comuniste, mirano a migliorare la situazione del loro Stato, nella convinzione che la pace nasca dall'affermazione dei rispettivi principi di libert\u00e0, uguaglianza e giustizia sociale. In altre parole, i partiti politici lottano per la conquista di un potere gi\u00e0 esistente, per la ricostruzione di uno Stato nazionale che sia appunto reazionario, liberale, democratico, socialista o comunista. Per il progetto di Spinelli, invece, occorre un'organizzazione politica veramente sopranazionale capace non tanto di conquistare il potere, quanto piuttosto di creare un nuovo potere: questo il compito del Movimento Federalista Europeo.\nCome per gli altri autori, anche per Spinelli l'aspetto di valore del federalismo \u00e8 la pace; \u00e8 inevitabile quindi che la federazione europea non possa che rappresentare un punto di passaggio per un qualcosa di ancora pi\u00f9 grande, di un qualcosa che richiama gli echi del progetto di Kant: una federazione mondiale. Infatti, come recita con un fascino quasi profetico il Manifesto, \u201cquando, superando l'orizzonte del vecchio continente, si abbracci in una visione di insieme tutti i popoli che costituiscono l'umanit\u00e0, bisogna pur riconoscere che la federazione europea \u00e8 l'unica garanzia concepibile che i rapporti con i popoli asiatici e americani possano svolgersi su una base di pacifica cooperazione, in attesa di un pi\u00f9 lontano avvenire, in cui diventi possibile l'unit\u00e0 politica dell'intero globo\u201d.\nPrincipi ispiratori dell'Unione europea.\n\"Si \u00e8 affermato l'eguale diritto per tutte le nazioni di organizzarsi in Stati indipendenti. Ogni popolo, individuato nelle sue caratteristiche etniche geografiche linguistiche e storiche, doveva trovare nell'organismo statale, creato per proprio conto secondo la sua particolare concezione della vita politica, lo strumento per soddisfare nel modo migliore ai suoi bisogni, indipendentemente da ogni intervento estraneo.\"\n\"L'ideologia dell'indipendenza nazionale \u00e8 stata un potente strumento di progresso ha eliminato molti degli impedimenti che ostacolavano la circolazione degli uomini e delle merci; Si \u00e8 affermato l'uguale diritto per i cittadini alla formazione della volont\u00e0 dello Stato. La libert\u00e0 di stampa e di associazione e la progressiva estensione del suffragio ha fatto estendere, dentro il territorio di ciascun nuovo Stato, alle popolazioni pi\u00f9 arretrate, le istituzioni e gli ordinamenti delle popolazioni pi\u00f9 civili. Essa portava per\u00f2 in s\u00e9 i germi del nazionalismo imperialista, che la nostra generazione ha visto ingigantire fino alla formazione degli Stati totalitari ed allo scatenarsi delle guerre mondiali.\"\nConcretizzazione del concetto di federalismo.\nDall'idea precisa della pace discende dunque l'idea federalistica della distribuzione del potere politico, e per ci\u00f2 stesso l'esigenza di identificare le condizioni storico-sociali che consentono d'instaurarla e di mantenerla nell'ambito di una parte del genere umano o di tutto il genere umano. Ormai non \u00e8 pi\u00f9 vero che la creazione degli Stati Uniti d'Europa (dell'Europa occidentale-atlantica: solo di questo realisticamente si parla) significhi creazione di diritto sovranazionale cos\u00ec come precedentemente inteso; n\u00e9 costituisce in alcun modo, di per s\u00e9, un passo in quella direzione. Gli Stati nazionali europei sono gi\u00e0 stati superati in realt\u00e0 dalla loro riduzione a Stati regionali, con tutti i limiti di impotenza.\nL'europeismo prevalente ha oggi un valore eminentemente \"difensivo\": significa la conquista per il popolo europeo di un suo Stato di dimensione adeguata per sostenere il confronto internazionale atto a tutelare i propri interessi, ad essere perci\u00f2 una potenza nel mondo attuale. Europeismo cio\u00e8 che vuole essere momento di scontro politico fra la concezione democratica-parlamentare e quella totalitaria, fra chi privilegia i diritti della persona e chi li sottopone gerarchicamente agli interessi dello Stato, fra chi rivendica la necessit\u00e0 che il diritto non sia limitato dalle frontiere e chi difende la barbarie in nome della sovranit\u00e0 nazionale e del principio di non ingerenza.\nIl progressivo sfaldamento dei principi liberali della democrazia parlamentare e della divisione dei poteri a cui si assiste, seppur in misura diversa, in tutti i paesi europei in nome delle urgenze determinate di volta in volta dalla crisi economica, dal deficit delle finanze pubbliche o dal terrorismo russo, irlandese o basco, rappresentano i sintomi pi\u00f9 evidenti della incapacit\u00e0 delle istituzioni statali nazionali di far fronte alla nuova dimensione dei problemi. La riduzione progressiva dei poteri parlamentari che viene registrata in Italia come in Francia o nel Belgio, il trasferimento sempre pi\u00f9 massiccio dei poteri legislativi all'esecutivo attraverso l'abuso del potere di decretazione o dei \"pouvoirs sp\u00e8ciaux\", sia quando si realizza attraverso modifiche costituzionali o regolamentari, sia quando viene imposto forzando la legge, testimoniano almeno in parte l'impotenza delle istituzioni statali nazionali a far fronte alla dimensione sovranazionale dei problemi emergenti, da quelli economici a quelli determinati dalla criminalit\u00e0 o dal terrorismo, e alle influenze dello sviluppo tecnologico sui processi decisionali.\nLe istituzioni comunitarie sono del resto paralizzate dall'incapacit\u00e0 di concepire un unico \"governo\" europeo perlomeno nelle materie di competenza comunitaria. Gli \"egoismi nazionali\" e gli interessi dei grossi centri di potere economico e politico lo impediscono sistematicamente. Del resto questa ipotetica autorit\u00e0 sovranazionale non potr\u00e0 mai essere legittimata democraticamente finch\u00e9 non potr\u00e0 ricevere la fiducia da un Parlamento europeo, quale unica espressione della sovranit\u00e0 popolare europea, dotato degli effettivi poteri d'indirizzo, controllo e legislativi. D'altronde il Parlamento europeo non potr\u00e0 mai conquistare la capacit\u00e0 d'imporre il processo d'integrazione politica europea finch\u00e9 sar\u00e0 composto da partiti privi di una vocazione europeista e soprattutto incapaci di rappresentare gli interessi dei gruppi sociali ed economici che si vanno riconoscendo o si possono riconoscere nell'Europa politica.\nLa crisi delle istituzioni comunitarie \u00e8 quindi innanzitutto crisi e insufficienza di quel diritto comunitario rimasto incompiuto nei Trattati nonostante i tentativi evolutivi sanciti dalle sentenze della Corte di Lussemburgo.\nA questo \"deficit democratico\" dell'Unione europea tent\u00f2 di porre rimedio il Parlamento europeo con il progetto di Trattato dell'Unione portato a termine nella precedente legislatura sotto la guida di Altiero Spinelli.\nPartiti politici e movimenti di matrice federalista nell'ambito dell'Unione europea.\nDopo la seconda guerra mondiale nacquero vari movimenti, come l'Unione dei Federalisti Europei o il Movimento Federalista Europeo, fondato nel 1943, che sostenevano la creazione di una federazione europea. Queste organizzazioni ebbero una certa influenza, anche se non decisiva, sul processo di unificazione europea. L'Europa di oggi \u00e8 ancora lontana dall'essere una federazione, nonostante l'Unione Europea possieda alcune caratteristiche federali. I federalisti europei hanno sostenuto l'elezione diretta di un Parlamento europeo e furono tra i primi a porre all'ordine del giorno la stesura di una costituzione europea. I loro oppositori sono coloro che sostengono un ruolo pi\u00f9 modesto per l'Unione e coloro che vorrebbero che l'Unione fosse diretta dai governi nazionali piuttosto che da un governo europeo elettivo. Anche se il federalismo era citato nelle bozze del trattato di Maastricht e del trattato istitutivo della Costituzione europea, non fu mai accettato dai rappresentanti degli Stati membri. I paesi che favoriscono un'Unione pi\u00f9 federale sono di solito Germania, Belgio e Italia, anche se dopo le europee del 2019 il popolo italiano ha votato soprattutto partiti euroscettici, cio\u00e8 non federalisti. Quelli che tradizionalmente si oppongono a questa idea sono Gran Bretagna e Francia. Dal 2017 \u00e8 presente in tutta Europa il partito eurofederalista Volt Europa che ha un seggio al Parlamento Europeo e tre nella Camera Bassa Neederlandese. Il tentativo di creare una Comunit\u00e0 europea di difesa fu in pratica l'ultimo tentativo di creare un'Europa federale. \nFederalismo italiano.\nIl federalismo italiano \u00e8 l'ideologia politica che vorrebbe la trasformazione della Repubblica italiana in uno Stato federale.\nFederalismo e sovranismo.\nSecondo il politologo Paolo Becchi potrebbe essere accettabile, per l'Europa, una forma \"debole\" di sovranismo, che salvaguardasse l'esigenza di indipendenza che emerge dai singoli Stati nel contesto di una pi\u00f9 ampia istituzione federale.\nBibliografia.\n01. \"Fonti e Bibliografie\"\n02. \"Sulla metodologia\"\n03. \"Il pensiero federalista e la storia\"\n04. \"Sul Federalismo\"\n05. \" Sul Federalismo europeo\"\n06. \"Sul Federalismo integrale\"\n07. \" Su Federalismo e azione politica\"\n08. \" Sul Federalismo in Italia\"\n09. \"Studi sugli Stati federali esistenti\"\n10. \"Federalismo e Religioni\"\n11. \"Federalismo e lingue\""}
{"id": "268507", "revid": "287204", "url": "https://it.wikipedia.org/wiki?curid=268507", "title": "Joe Engle", "text": "Engle si guadagn\u00f2 il titolo di bachelor in ingegneria aeronautica presso l'Universit\u00e0 del Kansas nel 1955. In seguito divenne membro della societ\u00e0 di piloti per voli di collaudo e d'esperimento, la \"Society of Experimental Test Pilots\".\nCollabor\u00f2 allo sviluppo ed alle prove dell'aereo a propulsione di razzi \"X-15\" sviluppato in collaborazione dalla NASA con l'Air Force. Fu proprio durante tale fase di collaudo che gli vennero assegnate le \"wings\" (ali) da astronauta, cio\u00e8 l'abilitazione per futuri voli nello spazio. Engle \u00e8 pluridecorato di ulteriori importanti onorificenze nel campo militare e civile.\nEngle fu uno dei primi astronauti a partecipare al programma per lo Space Shuttle volando gi\u00e0 nel 1977 sul volo di collaudo dello Space Shuttle Enterprise. Inoltre fu a bordo del secondo volo di collaudo in orbita dello Space Shuttle Columbia svoltosi nel 1981.\nEsperienze.\nEngle venne assegnato all'aeronautica militare passando attraverso l'addestramento degli ufficiali di riserva dell'Universit\u00e0 del Kansas ed iscrivendossi all'apposita scuola per allievi pilota nel 1957. Prest\u00f2 servizio presso il 474-esimo squadrone, lo \"474th Fighter Day Squadron\" ed il \"309th Tactical Fighter Squadron\" stazionati presso la \"George Air Force Base\" in California. Concluse l'addestramento della scuola di piloti di collaudo dell'aeronautica militare, la \"USAF Test Pilot School\" nonch\u00e9 della scuola per piloti di ricerca aerospaziale (sempre dell'Air Force), la \"Air Force Aerospace Research Pilot School\". In seguito Engle fu pilota di collaudo del programma di ricerca per l'X-15 svoltosi presso la Edwards Air Force Base in California dal giugno del 1963 fino al suo trasferimento al Lyndon B. Johnson Space Center nel 1966. Tre dei suoi 16 voli di collaudo del X-15 superarono il raggiungimento di un'altidudine di 80 km (50 miglia), cio\u00e8 l'altidudine per qualificarsi per un incarico da astronauta. Prima di effettuare questi voli fu pilota di collaudo per il gruppo di aerei da combattimento, sempre presso la base militare di Edwards.\nNella sua carriera ha pilotato pi\u00f9 di 155 tipi diversi di aerei (di cui 25 tipi di aerei da combattimento), raggiungendo pi\u00f9 di 12.400 ore di volo, di cui 9.000 su aerei jet.\nEngle fu uno dei 19 astronauti scelti dalla NASA ad aprile del 1966. Fece parte dell'equipaggio di supporto (support crew) dell'Apollo 10 (particolarmente assumendo il ruolo di Capcom) e dell'equipaggio di riserva quale pilota del modulo lunare per la missione dell'Apollo 14. Pertanto, seguendo il principio di rotazione in atto alla NASA, si stava preparando ad allunare in questo ruolo durante la missione dell'Apollo 17, quando venne rimpiazzato dallo scienziato-astronauta Harrison Schmitt a causa dell'annullamento definitivo della missione \"Apollo 18\". Solo in tal modo fu possibile mandare almeno uno scienziato-astronauta sulla Luna.\nIl suo primo importante incarico fu il comando di uno dei due equipaggi che volava nel corso del \"Space Shuttle Approach and Landing Test Flights\" l'apposito programma per verificare la fase di rientro ed atterraggio dello Shuttle, svoltosi a partire da ottobre 1977. Lo Space Shuttle Enterprise (la navicella del programma usata esclusivamente in voli di prova) venne portato ad un'altezza di 7.500 m (25.000 piedi) agganciato ad un Boeing 747 appositamente modificato per consentirne il trasporto. Sganciatosi dallo stesso esegui un volo planare di circa due minuti onde effettuare la manovra di atterraggio. Durante la serie di prove dovette valutare l'affidabilit\u00e0, la possibilit\u00e0 di manovrare e di far atterrare l'orbiter. Ovviamente tali test comprendevano la stabilit\u00e0 ed il controllo del veicolo spaziale in volo supersonico. Engle e Richard Truly pilotarono il primo di questi voli dello Shuttle. I due compagni formarono pure l'equipaggio di riserva della prima missione dello Shuttle, la STS-1, con Engle nel ruolo di comandante di riserva. Si trattava del primo volo di prova in orbita dello Space Shuttle Columbia. Nel suo primo volo nello spazio ricopr\u00ec il ruolo di comandante della missione STS-2 sempre con Truly come compagno.\nConsiderata la natura di prova della missione STS-2 e la sua esperienza precedente con l'X-15, fu deciso che il rientro dello shuttle sarebbe avvenuto senza l'ausilio dei computer: Engle \u00e8 stato cos\u00ec l'unico pilota che abbia effettuato il rientro e l'atterraggio delle Space Shuttle in modalit\u00e0 di volo completamente manuale. Inoltre, \u00e8 l'unico che abbia avuto la possibilit\u00e0 di pilotare nello spazio due differenti tipi di velivoli alati, appunto lo shuttle e l'X-15\nLa missione STS-2 si tratt\u00f2 del primo volo umano che raggiunse l'orbita utilizzando la stessa navicella spaziale di una missione precedente. Occorre comunque sottolineare che il primo veicolo spaziale ad essere riutilizzato era stato la capsula della missione Gemini 2, priva di equipaggio ed utilizzata in un volo suborbitale. La stessa, rinnovata, sostanzialmente modificata ed in particolar modo dotata di un abbaino nello scudo termico per fungere da prototipo delle capsule Gemini-B - in futuro utilizzate per il progetto \"Manned Orbiting Laboratory\" - MOL era gi\u00e0 stata lanciata il 3 novembre 1966 con un razzo vettore del tipo Titan IIIC per un ulteriore volo suborbitale. Il Columbia invece volava in orbita per la seconda volta senza essere stato modificato (ad eccezione ovviamente delle parti rinnovate, come lo scudo termico ecc.). Il suo secondo ed ultimo volo nello spazio fu la missione STS-51-I svoltasi nel 1985. Raggiunse pi\u00f9 di 225 ore di volo nello spazio ma non svolse mai dell'attivit\u00e0 extraveicolare.\nPer un breve periodo, da marzo a dicembre del 1982 venne interrotta la sua carriera da astronauta attivo in quanto assunse un importante incarico da amministratore per i voli umani nello spazio presso il quartier generale della NASA. Decise di ritornare nel ruolo di astronauta attivo facendo ritorno al Johnson Space Center a gennaio del 1983. Fece parte della commissione d'esame della tragedia del Challenger avvenuta durante il lancio della missione STS-51-L il 28 gennaio 1986. Svolse ulteriore lavoro di consulenza per lo sviluppo ed il perfezionamento dello Shuttle durante gli anni novanta.\nJoe Engle si \u00e8 ritirato dalla carriera militare il 30 novembre 1986. Il 1\u00ba dicembre 1986 venne assegnato alla guardia nazionale aerea (Air National Guard) del Kansas e di conseguenza promosso al grado di generale di brigata.\nAttualmente svolge la professione di consulente per attrezzature aerospaziali nonch\u00e9 sportive. \u00c8 tuttora attivo e pilota aerei ad alte prestazioni."}
{"id": "268508", "revid": "2039332", "url": "https://it.wikipedia.org/wiki?curid=268508", "title": "Assieme oltre il concerto", "text": "Assieme \u00e8 un album di Claudio Baglioni pubblicato nel 1992, che raccoglie le canzoni pi\u00f9 importanti registrate durante il tour \"Oltre il concerto\" seguito alla pubblicazione di \"Oltre\". Il disco viene registrato, per la prima volta in Italia, con il nuovo sistema olofonico digitale Roland Space Sound che permette una percezione del suono molto simile a quella attuale.\nIl disco.\nIl tour, dalla quale \u00e8 tratto l\u2019album, dura da gennaio a maggio del 1992 con il nome di \"Oltre il concerto,\" a luglio dello stesso anno esce l\u2019album, dove il nome del tour diventa il sottotitolo e come titolo originale viene scelto \"Assieme\" in contrapposizione al precedente album live \"Assolo\".\n30\u00b0 anniversario.\nIl 18 marzo 2022 viene pubblicata una speciale edizione limitata in doppio vinile colorato (giallo come il colore a cui si rif\u00e0 il tour e l'album da cui \u00e8 tratto) per il 30\u00b0 anniversario.\nTracce.\nTesti e musiche di Claudio Baglioni."}
{"id": "268510", "revid": "466539", "url": "https://it.wikipedia.org/wiki?curid=268510", "title": "Audrey Tautou", "text": "Celebre per il ruolo di Am\u00e9lie Poulain ne \"Il favoloso mondo di Am\u00e9lie\", ha ricevuto 2 candidature ai Premi BAFTA e 5 candidature al Premio C\u00e9sar, vincendolo una volta.\nBiografia.\nLe origini e gli inizi.\nAudrey Tautou, che deve il suo nome alla famosa attrice Audrey Hepburn, nasce nel 1976 a Beaumont, una cittadina del dipartimento Puy-de-D\u00f4me nella regione dell'Alvernia (Francia centro meridionale), dal dentista Bernard Tautou e dalla madre medico e in seguito politica locale \u00c9velyne. Ottenuta la maturit\u00e0 scientifica al \"Lyc\u00e9e Madame de Sta\u00ebl\" di Montlu\u00e7on, si iscrive all'Institut catholique de Paris per studiare Lettere moderne, ma la sua passione per la recitazione \u00e8 molto forte: lascia quindi gli studi e inizia la carriera d'attrice recitando in un TV movie.\nCarriera.\nDopo aver attirato l'attenzione sulle sue capacit\u00e0 con il film \"Sciampiste &amp; Co.\", ottiene successo internazionale grazie al fortunato film del 2001 \"Il favoloso mondo di Am\u00e9lie\", diretto da Jean-Pierre Jeunet, vincitore di 4 premi C\u00e9sar e nominato per 5 premi Oscar (Oscar al miglior film straniero, Oscar alla migliore sceneggiatura originale, Oscar alla migliore fotografia, Oscar alla migliore scenografia, Oscar al miglior sonoro). Il clamore internazionale suscitato dalla sua interpretazione le ha fatto guadagnare le attenzioni di registi come Stephen Frears, Amos Kollek e Alain Resnais.\nNel 2002 recita nel film \"Piccoli affari sporchi\", che tratta il delicato tema del mercato nero di organi umani, diretta da Stephen Frears. Ha ritrovato la regia di Jeunet impersonando, nel 2004, Mathilde in \"Una lunga domenica di passioni\", adattamento dell'omonimo romanzo del 1991 di S\u00e9bastien Japrisot, che narra la storia di una ragazza francese che aspetta il ritorno dell'amato dal campo di battaglia. Il film ottiene diverse nomination ai pi\u00f9 importanti premi cinematografici tra cui 12 nomination ai Premi C\u00e9sar, 2 agli Oscar, 1 nomination ai Golden Globe e 1 nomination ai BAFTA Awards.\nNel 2006 \u00e8 stata scelta per interpretare Sophie Neveu ne \"Il codice da Vinci\" al fianco del due volte Premio Oscar Tom Hanks e diretta dal due volte Premio Oscar Ron Howard. Il film, tratto dall'omonimo e noto libro di Dan Brown, pur non essendo accolto da critiche entusiastiche, \u00e8 un successo internazionale: incassa la cifra di 758,239,851$ entrando nella classifica dei film pi\u00f9 visti al mondo e solo in Italia registra l'incasso di ben 39 milioni di dollari.\nNel 2006 \u00e8 protagonista assieme a Gad Elmaleh del film \"Ti va di pagare? - Priceless\", che ottiene critiche positive e viene definito come una commedia graziosa che richiama il genere \"sophisticated comedy\" dei tempi d'oro di Hollywood.\nNel 2009 \u00e8 la nuova testimonial del profumo Chanel N\u00b05, sostituendo Nicole Kidman e sempre nel 2009 interpreta la stilista francese Coco Chanel nel film \"Coco avant Chanel - L'amore prima del mito\". Il film \u00e8 molto apprezzato dalla critica e riceve: 1 nomination ai migliori costumi agli Oscar, 3 nomination agli European Film Awards, 4 nomination ai BAFTA Awards (tra cui miglior attrice), 6 nomination (tra cui miglior attrice e una vittoria per i migliori costumi) ai Premi C\u00e9sar, 1 nomination ai Broadcast Film Critics Association Awards e 1 nomination ai Premi Magritte.\nNel 2010 \u00e8 nel film \"Beautiful Lies\" e nel 2011 recita in due film: \u00e8 nel cast di \"Des vents contraires\" e protagonista del dramedy \"La delicatezza\". Nel 2012 \u00e8 il personaggio principale del film \"Th\u00e9r\u00e8se Desqueyroux\" del regista Claude Miller.\nStatus.\n\u00c8 una delle attrici francesi pi\u00f9 pagate e pi\u00f9 richieste a livello internazionale, oltre che il simbolo della ritrovata popolarit\u00e0 del cinema francese nel mondo.\nMolto legata al cinema transalpino, nel corso della sua carriera, nonostante le tante offerte e la posizione di rilievo che il successo di \"Il favoloso mondo di Am\u00e9lie\" le ha portato, non ha mai abbandonato la Francia per Hollywood, continuando a privilegiare il cinema francofono, pur non disdegnando qualche incursione in quello statunitense, come nel caso de \"Il codice da Vinci\".\n\u00c8 stata fidanzata con il cantautore Matthieu Chedid.\nDoppiatrici italiane.\nNelle versioni in italiano dei suoi film, Audrey Tautou \u00e8 stata doppiata da:"}
{"id": "268511", "revid": "682087", "url": "https://it.wikipedia.org/wiki?curid=268511", "title": "Azt", "text": ""}
{"id": "268522", "revid": "181699", "url": "https://it.wikipedia.org/wiki?curid=268522", "title": "Oratorio di Natale", "text": "L'Oratorio di Natale (in tedesco \"Weihnachtsoratorium\"), il cui titolo originale \u00e8 \"Oratorium tempore nativitatis Christi\" (BWV 248), \u00e8 una delle pi\u00f9 famose e pi\u00f9 eseguite composizioni sacre di Johann Sebastian Bach.\nIn realt\u00e0 non si tratta di un oratorio chiuso ma di un ciclo di sei cantate per il periodo natalizio del 1734/1735, cio\u00e8 per gli allora tre giorni di festa di Natale (25, 26 e 27 dicembre; storia della nascita secondo S. Luca 2,1-20), il giorno di Capodanno (circoncisione e nominazione secondo S. Luca 2,21), la domenica dopo Capodanno (2 gennaio) e l'Epifania (6 gennaio; Visitazione dei Magi secondo S. Matteo 2,1-12).\nStoria.\nLa musica dell'oratorio solo in parte fu composta \"ex-novo\" da Bach. Il compositore prese alcuni cori ed arie da opere profane che aveva composto in precedenza, tra cui le cantate di compleanno per la casa regnante sassone, BWV 213, 214 e 215. Per esempio il coro iniziale \"Jauchzet, frohlocket\" (\"Giubilate, esultate\") deriva da quello della cantata di compleanno BWV 214 \"T\u00f6net, ihr Pauken! Erschallet, Trompeten!\" (\"Suonate, voi timpani! Echeggiate trombe\") da cui segue l'attacco dei timpani seguito dalle trombe. Molti testi dei corali sono da attribuire a Paul Gerhardt (1607-1676). Il linguaggio ricco d'immagini, di accenti sentimentali e psicologici delle arie, viene attribuito al pensiero pietista.\nRiutilizzare dei brani con la tecnica della parodia non era raro ai tempi di Bach: occorre attendere il Romanticismo perch\u00e9 si affermi l'immagine del genio artistico originale che crea l'opera grande e unica sotto l'influsso di una improvvisa ispirazione. Ancora a met\u00e0 del XX secolo importanti musicisti ritenevano imbarazzante la composizione non originale dell'Oratorio di Natale. Questa opinione tuttavia non diminu\u00ec la popolarit\u00e0 dell'Oratorio di Natale, che ancora oggi \u00e8 una delle opere di Bach pi\u00f9 eseguite.\nSinossi.\nSeconda parte: \"Und es waren Hirten in derselben Gegend\".\nIn questa cantata si vede che Bach era interessato allo sviluppo di strumenti nuovi. Stimolava per esempio alla costruzione dell'oboe d'amore la cui bassa tonalit\u00e0 fino al LA e la cui campana tonda produce un suono cupo e particolarmente dolce. Nel Oboe da caccia si crea un suono pi\u00f9 lucido, metallico grazie alla campana d'ottone. Esiste oggi soltanto come costruzione sperimentale alla quale corrisponde meglio l'Oboe in FA.\nPrassi d'esecuzione.\nL\"'Oratorio di Natale\" viene rappresentato spesso in Germania dalla met\u00e0 del XX secolo, anche se i cori laici possono arrivare al limite delle loro capacit\u00e0. Normalmente si eseguono le parti da 1 a 3 o da 4 a 6 in un concerto, molte volte durante il periodo dell'avvento, quindi \"prima\" di Natale, al contrario di come previsto: questo deriva dalle modificate condizioni d'applicazione della musica sacra, che l'ha spostata dalla funzione liturgica ad un ambito laico concertante. Il corretto ordine d'esecuzione \u00e8 il seguente:"}
{"id": "268523", "revid": "1948203", "url": "https://it.wikipedia.org/wiki?curid=268523", "title": "Catartica", "text": "Catartica \u00e8 il primo album del gruppo italiano Marlene Kuntz, pubblicato il 13 maggio 1994, primo disco dell'allora neonata etichetta discografica Consorzio Produttori Indipendenti. Distribuito originariamente dalla Phonogram, \u00e8 stato successivamente ristampato dalla EMI. Esiste anche la versione in LP.\nIl disco.\nLa nascita di quest'album \u00e8 da far risalire ad un concorso musicale del 1992, \"Rock Targato Italia\", che offriva spazio in una compilation prodotta da Gianni Maroccolo, bassista dei CSI, a cui i Marlene Kuntz parteciparono assieme a molte altre band provenienti da tutta Italia, in totale erano 16 gruppi. Il gruppo arriv\u00f2 al nono posto, ma grazie al forfait dei Rifiuti Solidi Urbani riusc\u00ec a entrare a far parte dei finalisti del concorso. I Marlene Kuntz si fecero cos\u00ec notare da Maroccolo, che propose loro di registrare tutto il repertorio a Torino per poi sottoporglielo e cercare in questo modo di poter incidere con una casa discografica.\nLa consacrazione dei Marlene Kuntz avvenne grazie al leader dei CSI Giovanni Lindo Ferretti, che durante una convalescenza in ospedale ascolt\u00f2 il singolo \"Lieve\", che gli piacque a tal punto da fargli decidere di indirizzare la band, offrendo loro qualche utile correzione. Ferretti propose anche una cover del brano, contenuta nell'album \"In quiete\".\nNonostante vari contatti con case discografiche indipendenti e non, i Marlene scelsero di autoprodursi. Arriv\u00f2 una proposta dalla MCA Records che aveva letto su Rockerilla una recensione positiva del terzo demo, datato 1992, registrato dalla band. Dopo avere reclutato Marco Lega, gi\u00e0 presente nella produzione della compilation di \"Rock Targato Italia\", ed essersi spostati a Calenzano, eseguirono le prime registrazioni del disco. L'impaginazione grafica del CD \u00e8 di Pino Marcosano.\nI brani.\nSicuramente questo disco subisce una forte influenza dal suono noise dei newyorkesi Sonic Youth, soprattutto per quanto riguarda alcune canzoni, come la strumentale \"Non ti scorgo pi\u00f9\", che ricorda le battaglie noise fra Kim Gordon e Thurston Moore oppure \"Sonica\", divenuto quasi un manifesto del noise rock italiano. Tra le canzoni pi\u00f9 propriamente rock e aggressive vi \u00e8 \"MK\", quasi un brano di \"autopromozione\", o \"Festa mesta\", ricordata soprattutto per le sue versioni live. Non mancano le canzoni malinconiche e dolci, come \"Nuotando nell'aria\", che diventer\u00e0 una delle canzoni pi\u00f9 importanti del gruppo; oppure \"Lieve\" (che \u00e8 stata riproposta pi\u00f9 volte dal vivo dai CSI) o \"Gioia (che mi do)\"."}
{"id": "268524", "revid": "228587", "url": "https://it.wikipedia.org/wiki?curid=268524", "title": "Cisco", "text": ""}
{"id": "268525", "revid": "53251", "url": "https://it.wikipedia.org/wiki?curid=268525", "title": "Disproporzionamento", "text": ""}
{"id": "268527", "revid": "446353", "url": "https://it.wikipedia.org/wiki?curid=268527", "title": "Banano", "text": ""}
{"id": "268529", "revid": "125953394", "url": "https://it.wikipedia.org/wiki?curid=268529", "title": "E tu...", "text": "E tu... \u00e8 il quinto album di Claudio Baglioni, pubblicato nel 1974. L'album fu arrangiato da Vangelis Papathanassiou, ex tastierista degli Aphrodite's Child, che Baglioni incontr\u00f2 a Parigi. Questo album non ha un filo conduttore o una storia che unisce i vari brani, come i due precedenti album, ma accomuna le canzoni da un punto di vista personale; infatti tutti i brani rappresentano una parte di vita del cantautore, e da un punto di vista prettamente musicale; infatti tutti i brani sono caratterizzati da uno stile indie-rock, nato in Inghilterra e utilizzato dai gruppi \"indiependenti\" che utilizzavano basi musicali elettroniche e rock, non a caso gli arrangiamenti sono di Vangelis, tastierista del gruppo Aphrodite's Child che sperimentava questo stile musicale, portando il cantautore ad approcciare anche il \"folk rock\" ed il \"rock progressivo\".\nNella copertina \u00e8 raffigurato Claudio che bacia la sua compagna Paola in riva al mare.\nIl disco.\nNonostante il disco non si presenti come un concept album, a differenza dei due precedenti, l\u2019intenzione iniziale di Claudio era quella di scrivere dei temi per un musical basato sui poemi di Ulisse. La storia di un personaggio che compie la sua \u201codissea\u201d, basta andare a vedere i testi dei brani per capire il concetto generale dell\u2019avventura. Ma nel frattempo durante lo sviluppo dell\u2019arduo lavoro, l\u2019arrangiatore Vangelis convince Claudio del potenziale delle basi musicali, e che non far diventare il progetto un disco musicale sarebbe stata una chance sprecata. Soprattutto per la canzone simbolo che da il titolo al disco (\"E tu\u2026\") che oltre a confermarsi una delle canzoni d\u2019amore pi\u00f9 belle di quel decennio, vinse il Festivalbar. L\u2019idea di un disco basato su un poema verr\u00e0 ripresa l\u2019anno dopo, basando il disco Sabato pomeriggio sui poemi crepuscolari e sul Il Sabato del villaggio di Leopardi, sfruttando questa volta il concetto dell\u2019attesa.\nTracce.\nTesti di Claudio Baglioni, tranne \"Ninna nanna nanna ninna\", di Trilussa. Musiche di Claudio Baglioni e Antonio Coggio, eccetto \"Ninna nanna nanna ninna, Canto\" e \"Il mattino si \u00e8 svegliato\", di Claudio Baglioni."}
{"id": "268531", "revid": "438678", "url": "https://it.wikipedia.org/wiki?curid=268531", "title": "Occhio, malocchio, prezzemolo e finocchio", "text": "Occhio, malocchio, prezzemolo e finocchio \u00e8 un film del 1983 diretto da Sergio Martino.\nTrama.\nIl film \u00e8 diviso in due episodi, \"Il pelo della disgrazia\" e \"Il mago\", incentrati entrambi sul tema dell'occulto. I protagonisti dei due episodi sono rispettivamente Lino Banfi e Johnny Dorelli.\n\"Il pelo della disgrazia\".\nAltomare Secca \u00e8 proprietario di un negozio di elettrodomestici e ha una serie di problemi, sia familiari sia lavorativi. Si sente solo, dato che la moglie Giovanna non ha occhi che per le telenovelas e la figlia Mariella pensa solamente al suo fidanzato Carluccio, che Altomare odia profondamente. Un giorno arriva Corinto Marchialla. Altomare, che \u00e8 molto superstizioso, subisce una serie di avvenimenti sfortunati e arriva alla conclusione che Marchialla \u00e8 la fonte di tutte le sue disgrazie.\nLa moglie Giovanna gli consiglia di rivolgersi ad un mago, il Re dell'occulto, il quale gli svela il modo per neutralizzare la iella: estirpare al vicino un \"pelo irto e setoso\", che \u00e8 la causa della malasorte. Altomare allora invita a cena i suoi vicini mettendo del sonnifero nel vino e cos\u00ec Marchialla si addormenta mentre Carluccio mette nella bevanda della moglie Ludovica uno stimolante. Altomare accompagna Marchialla nel suo appartamento fingendo di volerlo mettere a dormire, ma Ludovica Marchialla lo disturba perch\u00e9 ha un interesse su di lui che costringe Altomare a tentare di allontanarla in ogni modo.\nAltomare rade Marchialla in ogni parte del corpo; mentre \u00e8 al lavoro irrompe Helen, la sua amante, che mette fine al loro rapporto in quanto si convince che Altomare sia omosessuale. Il mattino seguente, Altomare e Giovanna, convinti di essersi liberati dal malocchio, brindano, ma la commessa del negozio lo avvisa che durante la notte i ladri hanno completamente ripulito il suo negozio.\nProprio allora Marchialla rivela che ha un \"pelo, irto e setoso\" che ricresce sempre sul sopracciglio: Altomare coglie la palla al balzo e tenta di strappargli il pelo ma affacciandosi troppo cade dal balcone dal quinto piano; fortunatamente un camion attutisce la caduta perch\u00e9 nel cadere Altomare riesce a strappare il pelo e a spezzare il malocchio.\n\"Il mago\".\nGaspare Canestrari detto \"Le Grand Gaspar\" \u00e8 un illusionista di basso livello che tenta di diventare famoso. Le sue condizioni di vita non sono delle migliori, tanto che \u00e8 costretto a vivere a casa della moglie Iole e del fratello di lei Alberigo, i quali riescono in qualche modo a mantenerlo. Dopo aver fatto uno spettacolo disastroso il suo agente, il cavaliere Aldrovandi, lo scarica definitivamente invitandolo a cambiare mestiere. Un giorno, Gaspare incontra la marchesa Del Querceto, un'anziana strega di ben 318 anni, che gli dona i suoi poteri soprannaturali; in cambio Gaspare dovr\u00e0 portarle un cono gelato al pistacchio prima della morte di lei, altrimenti i poteri svaniranno.\nGrazie ai poteri della strega, \"Le grand Gaspar\" diventa in breve tempo un autentico fenomeno della magia. Viene chiamato in un villaggio dove non piove da tanto tempo e gli chiedono di far piovere solo sul loro terreno, il mago accetta ma se sbaglia dovr\u00e0 essere pagato da Bastiano, non proprio affettuoso nei suoi confronti. Dopo una piccola incomprensione iniziale Gaspar legge il libretto della marchesa e riesce a far piovere. Dopo aver saputo dei suoi nuovi poteri il cavaliere Aldrovandi richiama Gaspar e dopo un iniziale rifiuto dopo averlo sempre trattato male riaccetta di lavorare con lui.\nAldrovandi riesce a strappare un s\u00ec al Mago Silvan per fare una sfida contro Gaspar ma proprio sul pi\u00f9 bello i poteri svaniscono in quanto la lettera della marchesa per portarle il gelato al pistacchio gli \u00e8 arrivata in ritardo e quindi la marchesa \u00e8 morta. Gaspar nel panico tenta di ritirarsi dalla gara ma Aldrovandi lo convince a non arrendersi e cos\u00ec il primo suo numero (indovinare i dati di una patente ad occhi bendati) \u00e8 andato bene con l'ausilio del cognato Alberigo che gli comunica i dati tramite una radiolina. Dopo il numero di Silvan, che fa levitare una ragazza in aria, Gaspar tenta il numero della scatola con i coltelli e invita proprio Aldrovandi a partecipare, ma l'esibizione si rivela un flop e dopo un litigio, Silvan li fa tornare amici.\nDistribuzione.\nIl film \u00e8 uscito nei cinema italiani il 30 novembre 1983."}
{"id": "268536", "revid": "6923", "url": "https://it.wikipedia.org/wiki?curid=268536", "title": "Rickard Daniel Gwydir", "text": "Fu uno dei primi pionieri dello stato di Washington.\nBiografia.\nNasce in India da genitori irlandesi, Richard McKenna Gwydir, un soldato protestante dell'esercito britannico e Jane Prendible. La morte del padre per colera nel 1846 spinse sua madre a trasferirsi inizialmente nel Regno Unito, poi negli Stati Uniti a Brooklyn, prima di stabilirsi definitivamente in Kentucky nel 1850, sposandosi in seconde nozze con Daniel Ruttle.\nNel 1861, all'et\u00e0 di 16 anni, si arruol\u00f2 nell'esercito confederato, spia ed esploratore per i soldati di John Hunt Morgan di Covington.\nFinita la Guerra di secessione americana, lavor\u00f2 per il suo patrigno nell'industria dell'imballaggio, nel commercio della carne e nella distillazione. Serv\u00ec come soprintendente ai lavori pubblici e come revisore dei conti della citt\u00e0 di Covington ed infine come agente del dazio per la Internal Revenue Service.\nNel 1886, il Presidente degli Stati Uniti, Grover Cleveland lo nomin\u00f2 Agente della Riserva Indiana nel nord-est dello Stato di Washington. Divenne pioniere, diplomatico e amministratore. Dal 1893 al 1898 fu ispettore per il Dipartimento di Stato del Tesoro. Nel 1901 si trasfer\u00ec a Spokane, distinguendosi anche come funzionario. .\nAnche se fu un agente per gli indiani dalle idee innovative, nelle sue scritture traspare comunque l'attitudine paternalistica verso i nativi americani, tipica del tempo. Ci\u00f2 nonostante, i rapporti con le trib\u00f9 erano ottimi, intrisi di reciproco rispetto. Ripetutamente fece arrivare dal governo centrale molto materiale di supporto.\nGwydir scrisse un memoriale delle sue esperienze, in cui descrisse le tradizioni orali degli indiani. Scrisse anche di altri capi indiani: Okanogan Smith, Tonosket, Capo Joseph, Capo Moses e Skolaskin, il feroce capo-profeta della Riserva Indiana San Poils di Colville.\nNei suoi scritti traspare la difficolt\u00e0 di preservare la storia dei primi insediamenti della regione e il riconoscimento degli sforzi atti a civilizzare il paese."}
{"id": "268539", "revid": "423283", "url": "https://it.wikipedia.org/wiki?curid=268539", "title": "Monete euro slovene", "text": "Le monete euro slovene sono entrate in circolazione il , quando la precedente valuta nazionale della Slovenia, il tallero, \u00e8 stata sostituita dall'euro secondo un rapporto di cambio di 239,640 a 1. Le monete euro immesse nel mercato sloveno in occasione del cambiamento di valuta sono state circa 230 milioni e sono state interamente coniate dalla zecca della Finlandia, che si \u00e8 aggiudicata il bando internazionale indetto dalla Slovenia.\nLa Slovenia \u00e8 stato il primo paese della zona euro ad utilizzare sin dal principio la seconda versione delle facce comuni per le monete dorate (10, 20, 50 centesimi) e bicromatiche (1 e 2 euro); i dodici paesi facenti parte dell'eurozona gi\u00e0 prima del 2007 impiegavano in precedenza un conio leggermente diverso.\nFaccia nazionale.\nLe facce nazionali delle monete euro slovene sono state presentate al pubblico il ; si tratta di otto diverse raffigurazioni, opera degli autori Miljenko Licul, Maja Licul e Janez Boljka. Su tutte le monete sono raffigurate le dodici stelle della bandiera dell'Unione europea, l'anno di conio e la scritta SLOVENIJA (Slovenia).\nZecche.\nLe monete sono coniate dalla:"}
{"id": "268541", "revid": "767487", "url": "https://it.wikipedia.org/wiki?curid=268541", "title": "Intermediario finanziario", "text": "L'intermediario finanziario non bancario \u00e8 un'impresa che esercita, nei confronti del pubblico, l'attivit\u00e0 di concessione di finanziamenti sotto qualsiasi forma.\nTipologie di scambi nel mercato finanziario.\nL'intermediazione \u00e8 una delle tre tipologie principali di scambio finanziario. Esse sono:\nLa maggior parte degli scambi sul mercato avviene proprio grazie al lavoro degli intermediari finanziari.\nNei confronti delle controparti l'intermediario ricopre la duplice veste di debitore/creditore. \u00c8 debitore nei confronti del datore di risorse finanziarie e creditore verso il prenditore finale di risorse.\nL'intermediario quindi non assume una parte attiva nella transazione, n\u00e9 tantomeno propone delle sue offerte al mercato: il suo profitto \u00e8 generato solamente dalle commissioni che richiede per ogni operazione portata a buon fine; le commissioni possono essere fisse (un tot per operazione) o a percentuale (una quota del valore dell'operazione). La sua attivit\u00e0 pu\u00f2 quindi essere considerata un'intermediazione creditizia.\nElementi principali dell'intermediazione finanziaria.\nSe, ipoteticamente, il mercato fosse perfettamente competitivo, se gli scambisti primari fossero razionali e disponessero tutti delle stesse informazioni (assenza di asimmetria informativa), se gli scambi non fossero condizionati dall'incertezza e non ci fossero costi di transazione, allora non ci sarebbero ragioni per l'esistenza degli intermediari finanziari.\nGeneralmente, lo scambio di risorse finanziarie avviene mediante il lavoro dell'intermediario finanziario, il quale, come \u00e8 stato detto in precedenza, prende risorse dai soggetti \u201cin surplus\u201d (che hanno un surplus di risorse finanziarie) e d\u00e0 ai soggetti \u201cin deficit\u201d (che hanno un deficit di risorse finanziarie e ne hanno bisogno per continuare la propria attivit\u00e0 produttiva).\nGli elementi principali di questi scambi sono tempo ed incertezza.\nFattore tempo.\nInfatti, il datore di fondi effettua una prestazione immediata in cambio di una prestazione futura, differita rispetto al momento attuale, che consiste nella restituzione del capitale ricevuto e nel pagamento della remunerazione pattuita.\nUna parte A (soggetto in surplus) si priva del capitale C al tempo t=0, per avere, ad una certa data futura t=T, il capitale maggiorato dell'interesse maturato tra t=0 e t=T. Viceversa, la parte B riceve il capitale C al tempo t=0, per restituirlo maggiorato degli interessi I.\nFattore incertezza.\nOltre all'elemento temporale, l'altro parametro che caratterizza gli scambi finanziari \u00e8 costituito dall'incertezza. In particolare, l'incertezza non \u00e8 sempre \u201cesterna\u201d al contratto (l'affidabilit\u00e0 della controparte del contratto) ma pu\u00f2 anche essere \u201cinterna\u201d, nel caso in cui il contratto contempla delle clausole che rendono variabile la prestazione del prenditore (ad esempio, i contratti indicizzati).\nPertanto, l'informazione svolge un ruolo fondamentale nella formazione delle decisioni relative agli scambi finanziari.\nI nuovi servizi dell'intermediario finanziario.\nL'evidente basso valore aggiunto dell'attivit\u00e0 ha portato ad una competizione sull'unico elemento differenziante: il prezzo delle commissioni.\nPer evitare una guerra commerciale che portasse ad un crollo dei profitti, gli intermediari hanno deciso di arricchire la propria offerta, in modo tale che per l'investitore non risultasse pi\u00f9 indifferente, a parit\u00e0 di commissione, la scelta dell'operatore a cui rivolgersi.\nLa riforma del 2010.\nNel nostro ordinamento, si \u00e8 dato corso ad una revisione della vigilanza sul mercato del credito in modalit\u00e0 tali da aumentare l'intensit\u00e0 dei controlli (cfr. Lemma, 2011). Attraverso l'adozione del d. lgs. 141 del 2010 si sono individuate due direttrici di sviluppo dell'ordinamento: da un lato, la riduzione del perimetro soggettivo di riferimento (sostanzialmente delimitato ai soli soggetti che svolgono attivit\u00e0 di finanziamento) e, dall'altro, l'omogeneizzazione dei presidi di vigilanza regolamentare (aventi a oggetto l'adeguatezza patrimoniale, il contenimento del rischio, l'organizzazione e i controlli interni).\nContratti (con i consumatori), informazione (alla clientela) e soggetti (autorizzati all'esercizio dell'attivit\u00e0 creditizia non bancaria) sono gli ambiti dell'intervento recato dal citato decreto lgs. 141; intervento che non si \u00e8 limitato a dar corso ad un'iniziativa comunitaria di tutela dei consumatori (adottata con la direttiva 2008/48/CE, che si recepisce col citato d. lgs. 141, attraverso l'esercizio della delega disposta dall'art. 33, l. 7 luglio 2009, n. 88), ma si \u00e8 distinto per un portato particolarmente complesso, destinato a migliorare il funzionamento e la sicurezza del mercato del credito. \u00c8 di tutta evidenza, infatti, che il decreto lgs. in parola supera l'obiettivo del mero riequilibro del potere contrattuale tra intermediario e cliente originariamente previsto dall'Unione europea (nella citata direttiva 2008/48/CE).\nAncora una volta, il legislatore delegato sembra aver aderito al ragionamento economico che riconduce ad unit\u00e0 il fenomeno del credito e della moneta; da qui un'impostazione del citato d. lgs. 141 secondo cui le autorit\u00e0 pubbliche dovrebbero vigilare integralmente il mercato del credito nel comune riferimento al valore dell'economia reale; ci\u00f2, in vista del superiore fine di salvaguardare le politiche pubbliche.\nDeterminanti economiche ed obiettivi della riforma.\nNel contesto del d. lgs. 141 del 2010, trasparenza e correttezza non sono principi che esauriscono la loro validit\u00e0 nell'ambito del singolo rapporto negoziale, ma si estendono sino ad influenzare regolare il funzionamento del mercato (e, per tal via, la salvaguardia la sfera della politica pubblica; cfr. Lemma, 2011). Tali principi, infatti, rispondono al pi\u00f9 generale criterio della efficienza economica e, dunque, si propongono all'attenzione dell'interprete come fattori propedeutici alla creazione di un buon mercato del credito. \nIn tale prospettiva, il d. lgs. 141 sembra voler riscrivere talune regole di vigilanza anche al fine di consentire una razionale introduzione del nuovo accordo di Basilea III nel nostro ordinamento creditizio. Seguendo questa direzione, appare possibile ricondurre la riforma del Titolo V del Testo unico bancario al generale processo di revisione dell'ordinamento finanziario internazionale (nel quale si inserisce anche l'adozione di Basilea III; cfr. Lemma, 2011).\nLa riforma nella prospettiva di Basilea III.\nDopo il d. lgs. 141 del 2010, il nostro ordinamento sembra essere in grado di superare le discontinuit\u00e0 che influenzavano il previgente sistema di concessione dei finanziamenti, segnando la prevalenza dell'interesse generale alla stabilit\u00e0 complessiva del mercato dei capitali, rispetto al riconoscimento di ambiti operativi non regolamentati (cfr. Lemma, 2011). \u00c8 evidente che abbiano prevalso ragioni di efficienza allocativa, che hanno portato all'adozione di un impianto disciplinare volto a distribuire in modo ottimale i mezzi finanziari. Ci\u00f2, attraverso la previsione di intermediari finanziari vigilati, in grado di soggiacere alle regole che si vanno affermando nel sistema della cooperazione giuridica internazionale (Comitato di Basilea, GAFI; FSB; CEBS \u2026) e nella normativa comunitaria (e, in particolare, nelle direttive di armonizzazione).\nTrova, dunque, piena affermazione la logica concorrenziale sottesa agli accordi di Basilea; la valorizzazione del sistema di mercato, infatti, avviene in una logica di parit\u00e0 regolamentare, fondata sul criterio comune dell'adeguatezza patrimoniale. I nuovi intermediari, infatti, sono ricondotti al paradigma del patrimonio di vigilanza, inteso quale presidio a fronte dei rischi connessi con la loro attivit\u00e0 e quale parametro di riferimento di ogni valutazione tecnica dell'autorit\u00e0 di vigilanza.\nSembra possibile muovere dall'ipotesi che il processo di adozione delle nuove regole di adeguatezza patrimoniale - complessivamente considerato - non sia unicamente un'azione anticrisi (o di promozione della ripresa economica ), ma che possa rappresentare un presidio volto ad evitare una futura (ma non prossima) espansione della finanza che possa minare la stabilit\u00e0 del mercato creditizio. Ci\u00f2 determina che l'estensione del perimetro della vigilanza possa esser considerata come una misura volta ad evitare che gli intermediari non soggetti a misure prudenziali siano un pericoloso focolaio per l'incubazione di nuove crisi sistemiche.\nNe consegue un giudizio positivo in ordine alla riforma del Titolo V t.u.b, che pu\u00f2 esser interpretata quale misura di riordino del sistema, nonch\u00e9 di contrasto a futuri shock finanziari (derivanti dalle tensioni che, con regolarit\u00e0, si originano nei liberi mercati dei capitale). In altri termini, si rafforzano i presidi microprudenziali relativi all'attivit\u00e0 di finanziamento, in modalit\u00e0 tali da non escludere gli intermediari non bancari dal sistema della supervisione macroprudenziale; ci\u00f2, al fine di assicurare la stabilit\u00e0 del sistema nel suo complesso.\nIn sintesi, l'intento di evitare ogni possibile sottostima dei rischi noti, pur trovando concreta attuazione nella ridefinizione del perimetro delle regole di vigilanza, non sembra aver risolto tutte le criticit\u00e0 che sono state riscontrate in ordine all'adeguatezza della supervisione pubblica rispetto al fenomeno della globalizzazione finanziaria. Ed invero, gli ampi margini di discrezionalit\u00e0 che ancora residuano in capo ai legislatori nazionali ed i tempi di attuazione delle regole di Basilea III riflettono ancora il problema del rapporto tra i poteri pubblici statali e le nuove forme di globalizzazione giuridica.\nBibliografia.\nLemma, \"La riforma degli intermediari finanziari non bancari nella prospettiva di basilea III\"', in Rivista elettronica di diritto economia management, 2011, 1, p.\u00a0184 ss."}
{"id": "268570", "revid": "24019", "url": "https://it.wikipedia.org/wiki?curid=268570", "title": "Inter Integrated Circuit", "text": ""}
{"id": "268579", "revid": "2225", "url": "https://it.wikipedia.org/wiki?curid=268579", "title": "Toy Story", "text": ""}
{"id": "268589", "revid": "1982", "url": "https://it.wikipedia.org/wiki?curid=268589", "title": "Apparato di Golgi", "text": ""}
{"id": "268605", "revid": "45951", "url": "https://it.wikipedia.org/wiki?curid=268605", "title": "Emmusca Orczy", "text": ""}
{"id": "268622", "revid": "339392", "url": "https://it.wikipedia.org/wiki?curid=268622", "title": "Winnie Puh", "text": ""}
{"id": "268664", "revid": "228587", "url": "https://it.wikipedia.org/wiki?curid=268664", "title": "Edward Sorel", "text": "Formatosi alla Cooper Union, insieme ad altri due compagni di studi, Milton Glaser e Seymour Chwast, form\u00f2 i Push Pin Studios, che divennero presto noti nell'ambiente della grafica professionale americana negli anni '50. Dagli \"studios\" Sorel si distacc\u00f2 nel 1958 per seguire strade creative autonome, fra l'altro realizzando numerose illustrazioni per opere destinate all'infanzia.\nLa sua copiosa produzione comprende numerose copertine per \"The Nation\", \"The Atlantic\" e \"The New Yorker\", ed altre episodicamente ne realizz\u00f2 per altre testate come \"Harper's Magazine\", \"Fortune\", \"Forbes\", \"Esquire\", \"American Heritage\" e \"The New York Times Magazine\". Nel 1997 ne \u00e8 stata pubblicata una raccolta dal titolo \"Unauthorized Portraits\".\nNel 1998 gli fu dedicata una personale alla \"National Portrait Gallery\" di Washington."}
{"id": "268667", "revid": "55134697", "url": "https://it.wikipedia.org/wiki?curid=268667", "title": "Puy de Dome", "text": ""}
{"id": "268668", "revid": "287204", "url": "https://it.wikipedia.org/wiki?curid=268668", "title": "Puy-de-Dome", "text": ""}
{"id": "268669", "revid": "54953205", "url": "https://it.wikipedia.org/wiki?curid=268669", "title": "Puy de D\u00f4me", "text": ""}
{"id": "268670", "revid": "287204", "url": "https://it.wikipedia.org/wiki?curid=268670", "title": "Nuovo quartiere operaio", "text": "Il Nuovo quartiere operaio di Schio (conosciuto anche semplicemente come Quartiere operaio o zona Alessandro Rossi, ma in passato anche come Nuova Schio) \u00e8 un quartiere operaio situato in una vasta area di forma approssimativamente quadrangolare di circa 152.000\u00a0m\u00b2 nella zona sud-ovest del centro urbano scledense. Esso \u00e8 delimitato a sud dal torrente Leogra, a nord dagli storici stabilimenti del lanificio Rossi, a est dal viale alberato Trento e Trieste.\nVenne realizzato tra il 1872 e il 1896, per volont\u00e0 dell'imprenditore Alessandro Rossi con l'intenzione di realizzare un progetto urbanistico e sociale per i moltissimi lavoratori che si trasferivano a Schio dalle campagne e dai paesi vicini per lavorare nella sua azienda, la Lanerossi.\nAncora oggi mantiene la sua funzione di quartiere residenziale.\nIl quartiere.\nIl primo tentativo di realizzazione di alloggi per gli operai da parte di Rossi fu la costruzione, nel 1868 del cosiddetto \"palazzon\", eretto nelle immediate adiacenze del lanificio in via Pasubio e demolito nel 1965; esso consisteva in una unit\u00e0 abitativa multipiano composta da vari appartamenti divisi da un corridoio centrale, con i servizi in comune. Questa tipologia abitativa (ispirata dalle analoghe esperienze inglesi e francesi), nonostante il basso costo, venne presto abbandonata in favore della realizzazione del quartiere operaio, edificato in un'area in precedenza non urbanizzata.\nIl nuovo quartiere operaio sorge nelle vicinanze del centro storico scledense ed \u00e8 strettamente correlato ad esso. Non si tratta infatti di una realt\u00e0 indipendente e autonoma, caratteristica tipica dei villaggi operai sorti in Europa durante la prima industrializzazione (come Saltaire o Bournville in Inghilterra, Mulhouse in Francia, o le italiane Crespi d'Adda e Leumann), ma di un vero e proprio quartiere facente capo al centro storico attiguo (con lo scopo di mantenere strette relazioni con il centro urbano esistente, il quartiere, sin dalla sua fondazione, \u00e8 stato scarsamente dotato di locali ad uso commerciale e produttivo). Tali scelte, originali rispetto agli altri esempi contemporanei erano dovute a motivazioni sociologiche, imprenditoriali e simboliche.\nLa progettazione fu affidata all'architetto Antonio Caregaro Negrin - che si avvalse della collaborazione degli ingegneri Edgard Larsimon Pergameni, Giovanni Battista Saccardo e Silvio De Pretto - il quale secondo un primo progetto intendeva realizzare un quartiere costituito da abitazioni circondate da verde, con strade e viali ad andamento curvilineo e sinuoso, composto da 125 abitazioni per circa 800 residenti. Fu in realt\u00e0 necessario attuare una pianificazione pi\u00f9 funzionale del territorio e venne quindi realizzata una pianta costituita da un sistema di strade ad assi rettilinei ed ortogonali, come gi\u00e0 si nota dai progetti del 1873. Le prime costruzioni (due gruppi di case bifamiliari) furono realizzate a partire dal 1872 lungo via Tessitori, seguirono poi i villini edificati lungo via Maraschin e via via le costruzioni interne al quartiere: le abitazioni singole lungo le vie Manfron, Tron e Fra' Giovanni da Schio, le case a schiera operaie in via Bologna e Fusinieri (preferite per questioni economiche alle abitazioni singole previste nei primi progetti). Le abitazioni singole, destinate a persone con maggiori possibilit\u00e0 economiche rispetto agli operai tessili, furono fatte costruite tra i lotti di case a schiera, con l'intento di non esasperare la suddivisioni in classi sociali tra i residenti. Alla costituzione del cosiddetto \"Quartiere Nuovo\" fece seguito la realizzazione, tra il 1888 ed il 1896, del \"Quartiere Nuovissimo\" posizionato al margine ovest dell'abitato, e caratterizzato da costruzioni pi\u00f9 sobrie, generalmente case binate su ampi lotti di terreno. Le abitazioni venivano cedute alle maestranze del lanificio attraverso la vendita diretta ma, prevalentemente, attraverso la vendita a riscatto; il prezzo di vendita corrispondeva all'insieme dei costi sostenuti per la costruzione.\nNel 1888 il quartiere contava 1178 residenti; il numero massimo di abitanti si ebbe nel 1890, con 1543 abitanti e oltre 200 unit\u00e0 abitative, nel 1896 i residenti erano 1264. Nel 1987 gli abitanti erano 1390. Nel corso del Novecento furono realizzate numerose opere di ristrutturazione e ampliamento di tante case del quartiere (soprattutto mediante la realizzazione di ricoveri per le automobili e la creazione di servizi igienici, in origine collocati sul retro, all'esterno delle abitazioni), ma dato che non esisteva un preciso piano regolatore e una specifica normativa per regolamentare questi lavori, venne molto spesso snaturato l'insieme architettonico iniziale; vennero inoltre edificate nuove costruzioni negli spazi ancora disponibili, sia con interventi in armonia rispetto al progetto originale (ad esempio le case a schiera \"popolarissime\" fatte costruire dal Comune lungo via Fusinieri e Cimatori nel 1909 su progetto di G.B. Saccardo), ma anche mediante inserimenti di complessi condominiali del tutto inadeguati, fino ad ottenere la odierna saturazione dell'area. Dal 1990 vige un piano di riqualificazione per vincolare i lavori architettonici e di restauro a dei precisi parametri e conservare quindi questa importante zona storica scledense.\nLe abitazioni.\nLe abitazioni erano suddivise in quattro classi, sulla base della differente disponibilit\u00e0 economica degli acquirenti: quelle di prima classe erano realizzate per i dirigenti e i tecnici - o messe a disposizione su locazione per i tecnici stranieri che portavano nuove tecnologie e aggiornamenti presso il lanificio - e posizionate generalmente nei pressi di via Maraschin, la via principale del quartiere, e costituite da abitazioni unifamiliari. Queste abitazioni sono veri e propri villini, edificati al centro di un esteso lotto, strutturati in numerose stanze, con doppi servizi; decorati esternamente con logge, balconi, verande e dotate di ampio giardino spesso arricchito da serre, laghetti artificiali, capanni. Esse presentano una notevole variet\u00e0 tipologica con forme a volte complesse e altre volte pi\u00f9 semplici e lineari.\nLe case di seconda classe consistono in abitazioni unifamiliari circondate da giardino, realizzate con maggior economia rispetto alle \"case signorili\" della classe superiore.\nLe abitazioni di terza e quarta classe invece erano destinate agli operai e posizionate nella parte pi\u00f9 interna del quartiere. Queste sono costruite secondo il modulo a schiera ma differenziate una a una in base agli ornamenti esterni, all'obliquit\u00e0 o altezza dei tetti, alla forma dei balconi, alla sagomatura di porte e finestre. Ogni abitazione era dipinta - generalmente sui toni del giallo, del rosso, dell'ocra - con motivi geometrici diversi per ogni unit\u00e0. Le case furono progettate ispirandosi al modello belga, modificandolo tuttavia per garantire la maggior salubrit\u00e0 possibile alle abitazioni. Erano tutte dotate di varie stanze, servizio igienico esterno sul retro, cantina, sottotetto, giardino o orto. Le caratteristiche recinzioni in legno sono state sostituite nei primi del Novecento da altre realizzate in ferro battuto, in molti casi di ispirazione liberty.\nErano previste inoltre delle case bifamiliari per i pensionati; il progetto iniziale le prevedeva sparse tra le case degli operai, in realt\u00e0 furono realizzate otto abitazioni in una zona specifica del quartiere; si tratta delle case di via Tessitori, le prime ad esser costruite nel nuovo quartiere.\nTra le pi\u00f9 interessanti costruzioni ad uso abitativo vanno evidenziate:\nLe altre strutture.\nOltre agli edifici ad uso residenziale, Rossi commission\u00f2 per il quartiere svariate strutture complementari ad uso sociale, evitando in questo modo di rendere il nuovo quartiere un semplice dormitorio. Vennero quindi realizzati numerosi altri servizi, quali: giardino pubblico, scuole, i bagni pubblici (realizzati in via XX Settembre, la palazzina principale \u00e8 ancora esistente), il lavatoio e la ghiacciaia. Di queste realizzazioni alcune sono andate perdute, altre hanno mutato nel tempo la destinazione d'uso ma sono comunque conservate, altre, infine, sono ancor oggi funzionanti.\nLe principali strutture a servizio del quartiere erano:"}
{"id": "268672", "revid": "869733", "url": "https://it.wikipedia.org/wiki?curid=268672", "title": "Unbreakable", "text": "Unbreakable (in inglese \"indistruttibile\") pu\u00f2 riferirsi a:"}
{"id": "268673", "revid": "363629", "url": "https://it.wikipedia.org/wiki?curid=268673", "title": "Carbonato deidratasi", "text": "La carbonato deidratasi (o anidrasi carbonica; CAH) \u00e8 un enzima, appartenente alla classe delle liasi, che \u00e8 presente nei globuli rossi e nei mesofilli delle piante C4 e CAM, il cui compito \u00e8 quello di catalizzare la reazione tra anidride carbonica (CO2) e acqua (H2O) a formare acido carbonico (H2CO3) secondo l'equazione chimica:\nLa direzione in cui la reazione ha luogo dipende dalla concentrazione di CO2: se questa \u00e8 bassa (come nei polmoni) l'acido viene dissociato, e viene liberata anidride carbonica; se questa \u00e8 elevata, l'anidride si lega all'acqua che forma i carbonati e questi vengono trasportati dal sangue ai polmoni.\nNon si tratta di un enzima esclusivamente umano, dal momento che \u00e8 presente in svariati organismi biologici ed \u00e8 fondamentale nella fotosintesi ossigenica nel ruolo di concentrazione della CO2 che sar\u00e0 fissata dall'enzima ribulosio-bisfosfato carbossilasi.\nBiologia e fisiologia.\nDella proteina ne esistono almeno 12 isoforme, contrassegnate con numeri romani; hanno svariata distribuzione tessuto-dipendente e tutte necessitano di zinco per la loro catalisi.\nTra i ruoli biologici oramai riconosciuti alle CAHs vi sono:\nLe isoforme IX e XII sono state correlate alla proliferazione cellulare ed all'oncogenesi, dato che sono espresse in elevate concentrazioni in molti tipi di tumori umani.\nLa distribuzione subcellulare delle isoforme \u00e8 cos\u00ec disposta:\nAcidificazione gastrica e renale.\nL'anidrasi carbonica II \u00e8 una delle isoforme maggiormente studiate. Serve alla secrezione protonica gastrica grazie alla sua interazione con lo scambiatore anionico cloro-bicarbonato (AE1), di cui esistono varie forme. Le proteine AE facilitano lo scambio elettro-neutro tra anioni bicarbonato e anioni cloro tra l'ambiente extracellulare e quello citoplasmatico; in tal modo contribuiscono alla regolazione del pH, alla regolazione del volume cellulare ed all'eliminazione dell'anidride carbonica. La CAH II interagisce con la proteina AE1 e nelle cellule ossintiche dello stomaco per controllare la secrezione di protoni nel lume gastrico, mentre gli anioni bicarbonato vengono re-direzionati nel torrente sanguigno. L'interazione \u00e8 stata vista verificarsi anche a livello degli eritrociti. Il suo blocco tramite il farmaco acetazolamide (diuretico sulfamidico) risulta in una grossa riduzione del trasporto di bicarbonato nel sangue. La CAH II \u00e8 espressa pure a livello renale, soprattutto nelle cellule intercalari, e con minore espressione nei tubuli prossimali, nell'ansa di Henle e nelle cellule principali del dotto collettore. \u00c8 l'unica forma solubile di CAH nelle cellule epiteliali renali.\nLa CAH IV si trova nelle cellule dell'orletto a spazzola e sulle membrane basolaterali delle cellule del tubo prossimale, mentre la CA XII \u00e8 stata riscontrata nelle membrane basolaterali della branca spessa ascendente dell'ansa di Henle e dei tubuli convoluti distali. Nei tubuli prossimali pare sia stato riscontrato anche l'mRNA per l'isoforma XIV. Il rene riassorbe in pratica quasi tutto il bicarbonato maneggiato dai glomeruli, l'80% del quale in media avviene nel tubulo prossimale. Qui, grazie all'interazione biochimica e funzionale con altre proteine, le CAH II e IV operano il riassorbimento dell'anione bicarbonato. \nInfatti, nel tubulo prossimale uno scambiatore sodio-protoni (NHE3) e la protone-ATPasi vacuolare secernono protoni nel lume che si combinano con gli anioni HCO , che vengono scissi in acqua e CO2 dalla CAH IV. La CO2 diffonde nelle cellule attraverso la membrana apicale e viene reidratata dalla CAH II citoplasmatica a bicarbonato e protoni. I protoni vengono cos\u00ec riciclati dall'NHE3 mentre il bicarbonato diffonde attraverso la membrana basolaterale tramite un cotrasportatore sodio-dipendente. Il processo si conclude con un netto riassorbimento di bicarbonato senza alcuna secrezione di protoni.\nRegolazione endogena.\nL'anidrasi carbonica risente della presenza di anioni organici ed alcune isoforme possono risentire anche dell'effetto di cationi.\nI migliori inibitori delle CAH I e II sono l'anione clorato, l'anione perclorato e silicato mentre il solfato \u00e8 un inibitore debole. Possono per\u00f2 venire rallentate dal solfato di magnesio \"in toto\". Anche il carbamil-fosfato (prodotto iniziale del ciclo dell'urea) esercita azione regolatrice su questi due isoenzimi. La CAH I, inoltre, pu\u00f2 essere direttamente attivata dagli anioni fosfato mono- e dibasico (H2PO ed HPO ).\nL'isoforma III pu\u00f2 essere attivata dal fosfato inorganico e da altri composti contenenti fosforo di importanza biologica, come l'ATP e l'acido 3-fosfoglicerico. \u00c8 stato speculato che questo isoenzima regoli l'andamento del pH durante la glicolisi.\nL'isoenzima IV \u00e8 invece estremamente sensibile agli anioni ortofosfato, sensibile al solfato ma non al perclorato e pu\u00f2 essere attivata dagli ioni cloruro e bromuro. La forma mitocondriale V fra tutte ha la pi\u00f9 bassa affinit\u00e0 sia per il solfato che il carbonato, ed \u00e8 resistente al fosfato inorganico. Invece, la CAH IX associata ai tumori \u00e8 molto resistente all'inibizione da solfato ma \u00e8 estremamente sensibile alle minime variazioni di carbonato e bicarbonato."}
{"id": "268674", "revid": "767487", "url": "https://it.wikipedia.org/wiki?curid=268674", "title": "Acustico 13.8-22.9.2000 Sogno di una notte di note", "text": "Acustico 13.8-22.9.2000 Sogno di una notte di note, pubblicato nel 2000, \u00e8 un album di Claudio Baglioni registrato dal vivo, dove le sue canzoni vengono riarrangiate in acustico. Il disco, e dunque anche il tour, presentava uno stile ottocentesco infatti il palco nei concerti era spesso in legno e il sottotitolo del concerto cita l'opera di William Shakespeare, \"Sogno di una notte di mezza estate\".\nLa copertina rappresenta un foglio giallo stropicciato recante il titolo dell'album; all'interno ci sono i due CD e un \"booklet\" con le foto fatte durante il tour.\nTracce.\nTesti e musiche di Claudio Baglioni."}
{"id": "268675", "revid": "9416", "url": "https://it.wikipedia.org/wiki?curid=268675", "title": "Capitale netto", "text": ""}
{"id": "268676", "revid": "7336", "url": "https://it.wikipedia.org/wiki?curid=268676", "title": "Madonna di San Luca", "text": ""}
{"id": "268680", "revid": "1776051", "url": "https://it.wikipedia.org/wiki?curid=268680", "title": "X legislatura del Regno d'Italia", "text": "La X legislatura del Regno d'Italia ebbe inizio il 22 marzo 1867 e si concluse il 2 novembre 1870.\nGoverni.\nGoverni formati dai diversi Presidenti del Consiglio dei ministri su incarico reale.\nParlamento.\nCamera dei Deputati.\nNella legislatura la Camera tenne 617 sedute.\nSenato del Regno.\nNella legislatura il Senato tenne 251 sedute."}
{"id": "268681", "revid": "1988897", "url": "https://it.wikipedia.org/wiki?curid=268681", "title": "A.C. Bhaktivedanta Swami Prabhupada", "text": "Fu maestro spirituale (\"\u0101c\u0101rya\") nella catena disciplica (\"guruparampar\u0101\"), fondata dal mistico bengalese del XVI secolo Caitanya (vi\u1e63\u1e47uismo gau\u1e0d\u012bya).\nFondatore dell'ISKCON (formalmente \"Associazione internazionale per la coscienza di Krishna\", meglio conosciuto come il \"movimento Hare Krishna\"), associazione religiosa che si propone di diffondere il vi\u1e63\u1e47uismo gau\u1e0d\u012bya in Occidente, Prabhupada \u00e8 anche autore di numerosi scritti, traduzioni e commentari alla letteratura dei \"Veda\", alle \"Upani\u1e63ad\", alla \"Bhagavadg\u012bt\u0101\", al \"Bh\u0101gavata Pur\u0101\u1e47a\" e al \"Caitanya-carit\u0101m\u1e5bta\".\nBiografia.\nL'incontro con il maestro spirituale.\nAbhay Charan De nacque in una famiglia di commercianti, di tradizione vi\u1e63\u1e47uita. Studi\u00f2 dapprima presso una scuola religiosa di quella tradizione, poi presso il locale Scottish Church College, divenendo, successivamente, un uomo d'affari nel campo dell'industria farmaceutica. Nello stesso periodo ader\u00ec al movimento per l'indipendenza dell'India di Mohandas K. Gandhi, rifiutando per protesta nel 1920 la laurea in legge, dopo aver superato tutti gli esami.\nLa sua vita cambi\u00f2 nel 1922, in seguito all'incontro con il sa\u1e43ny\u0101sa che, nel 1932 sarebbe diventato il suo maestro spirituale: Bhaktisiddhanta Sarasvati Thakura, il fondatore del Gau\u1e0d\u012bya Ma\u1e6dha, una scuola religiosa basata sugli insegnamenti di Caitanya Mahaprabhu.\nNei successivi trent'anni, dopo essersi trasferito ad Allahabad con moglie e figli, Abhay approfond\u00ec lo studio dei testi vaishnava ed il suo legame con il suo maestro spirituale, da cui ebbe l'istruzione di diffondere le istruzioni di Caitanya Mahaprabhu in particolare attraverso libri in lingua inglese.\nSecondo gli insegnamenti di Bhaktisiddhanta, l'unico mezzo utile alla liberazione dal sa\u1e43s\u0101ra, il ciclo di nascite e morti, era la recitazione del maha mantra Hare K\u1e5b\u1e63\u1e47a, in grado di purificare il devoto e di far sorgere il perfetto amore per Dio, in accordo con i principi del Bhakti Yoga.\nIl sanny\u0101sa e la partenza per gli Stati Uniti d'America.\nNel 1959 Abhay Charan prende i voti di rinuncia o sa\u1e43ny\u0101sa, diventando cos\u00ec un sannyasi ed assumendo il nome di Abhay Caranaravinda Bhaktivedanta Swami. Vive in povert\u00e0 presso un ashram (a Delhi, dapprima, ed in seguito a Vrindavana, nel tempio di Radha-Damodar) dedicandosi alla redazione di una rivista religiosa, \"Back to Godhead\" ed alla traduzione in inglese dello Srimad Bhagavatam, uno dei pi\u00f9 importanti testi vaishnava.\nNel 1965, all'et\u00e0 di 69 anni, grazie ad un passaggio gratuito su una nave mercantile, riesce ad arrivare negli Stati Uniti, fermamente convinto di dover proseguire oltre oceano la missione affidatagli dal proprio maestro spirituale.\nGli anni dell'ISKCON.\nNel 1966 apre un piccolo ashram a New York, nel Lower East Side, nel quale si radunano ben presto hippies e curiosi. In pochi anni, grazie ad una predica incessante ed alla produzione e diffusione di libri, ed agevolato dai fermenti culturali dell'epoca, Bhaktivedanta costituisce l\"'International Society for Krishna Counsciousness\" (ISKCON), e riesce a radunare un buon numero di discepoli (circa 4.000), fondando pi\u00f9 di 100 scuole, templi, centri culturali, comunit\u00e0 rurali, ashram in tutti e 5 i continenti.\nSrila Prabhupada (\"\"colui ai cui piedi siedono i maestri\", come fu ben presto definito) divent\u00f2 un'icona degli anni Settanta, riuscendo a coinvolgere personalit\u00e0 di spicco come Allen Ginsberg ed i Beatles.\nUna minoranza di persone che esprimono la propria fede negli insegnamenti di Srila Prabhupada afferma che egli, dopo la sua \"morte fisica\"\", intendesse continuare a iniziare discepoli attraverso preti denominati \"ritviks\". Una versione di questo pensiero \u00e8 portata avanti da un gruppo autodefinitosi \" ISKCON Revival Movement\". L'ISKCON ha tuttavia respinto questo tipo di idee."}
{"id": "268682", "revid": "424816", "url": "https://it.wikipedia.org/wiki?curid=268682", "title": "Bruce McCandless", "text": "Divenne famoso durante il suo primo volo nello spazio svolgendo come primo uomo dell'attivit\u00e0 extraveicolare in completa libert\u00e0, cio\u00e8 senza rimanere agganciato al veicolo spaziale mediante qualche sistema di sicurezza. In quest'attivit\u00e0 fece utilizzo di un apposito congegno al cui sviluppo aveva decisamente contribuito: la Manned Maneuvering Unit (MMU). La missione fu la STS-41-B svoltasi nel 1984.\nBiografia.\nFormazione.\nMcCandless frequent\u00f2 la \"Woodrow Wilson Senior High School\" di Long Beach in California. Nel 1958 raggiunse il titolo di bachelor presso l'Accademia della marina americana, la \"United States Naval Academy\", seguito dal \"master\" in ingegneria elettronica conseguito presso l'Universit\u00e0 di Stanford nel 1965. Nel 1987 gli venne conferita una laurea di amministrazione economica dell'Universit\u00e0 di Houston - Clear Lake. McCandless fu pluridecorato di onorificenze nel campo militare e civile e membro di influenti associazioni americane. \u00c8 stato pure titolare di un brevetto per lo sviluppo di un sistema utilizzato durante le attivit\u00e0 extraveicolari dello Shuttle.\nMarina militare - U.S. Navy.\nMcCandless concluse lo studio con il secondo miglior punteggio su 899 cadetti dell'Accademia della marina (classe del 1958). Svolse il suo addestramento da pilota presso il \"Naval Aviation Training Command\" stazionato presso le basi di Pensacola in Florida ed a Kingsville in Texas. A marzo del 1960 gli venne assegnato il ruolo di aviatore della marina americana ed in conseguenza trasferito a Key West in Florida nel ruolo di istruttore per sistemi di armamento e per di trasporto dell'aereo da combattimento F-6 Skyray.\nDurante il periodo da dicembre 1960 a febbraio 1964 era assegnato allo squadrone di aerei da combattimento n. 102 \"Fighter Squadron 102\" (VF-102), pilotando l'F-6 Skyray ed l'F-4 Phantom II. Prest\u00f2 servizio a bordo delle portaerei USS Forrestal ed USS Enterprise, coinvolte con un ruolo attivo durante la crisi dei missili di Cuba dell'ottobre 1962.\nPer tre mesi (all'inizio del 1964), fu istruttore di volo presso lo squadrone d'attacco 43 \"Attack Squadron 43\" (VA-43) stazionato presso l'Oceana Naval Air Station di \"Apollo Soucek Field\" in Virginia, prima di passare all'unit\u00e0 addetta ai corpi di addestramento degli ufficiali di riserva della marina, i \"Naval Reserve Officer's Training Corps\" dell'Universit\u00e0 di Stanford, onde consentire la conclusione dei suoi studi di ingegneria elettronica.\nDurante il suo servizio in marina divenne esperto pilota per gli aerei T-33B Shooting Star, T-38 Talon, F-4B Phantom II, F-6A Skyray, F-11 Tiger, TF-9J Cougar, T-1 Seastar e T-34B Mentor, nonch\u00e9 per l'elicottero Bell 47G. Raggiunse oltre 5.200 ore di volo di cui 5.000 su aerei jet.\nNASA.\nMcCandless fu uno dei 19 astronauti scelti dalla NASA ad aprile del 1966. Collabor\u00f2 nel ruolo di Capcom durante la missione dell'Apollo 11, proprio durante la EVA di Neil Armstrong e Buzz Aldrin sulla Luna; fece inoltre parte dell'equipaggio di supporto (support crew) della missione dell'Apollo 14. In seguito venne nominato a far parte dell'equipaggio di riserva (nel ruolo di pilota del modulo di comando) per la prima missione equipaggiata della stazione spaziale Skylab: la missione Skylab 2. Collabor\u00f2 allo sviluppo della \"M-509\" un congegno per eseguire manovre da parte degli astronauti nello spazio sperimentato durante il programma dello Skylab. Particolare attenzione comunque dedic\u00f2 allo sviluppo della Manned Maneuvering Unit (MMU) in uso durante le EVA dello Shuttle.\nFu responsabile per i suggerimenti da parte degli equipaggi per lo sviluppo di hardware e per procedimenti dell\"'Inertial Upper Stage\" (IUS), del telescopio spaziale, della \"Solar Maximum Repair Mission\" e per i programmi per le stazioni spaziali. McCandless raggiunse pi\u00f9 di 312 ore di volo nello spazio, comprese ben 4 ore di volo con la MMU. Vol\u00f2 nello spazio durante le missioni STS-41-B e STS-31 nel ruolo di specialista della missione.\nMcCandless, che si spos\u00f2 con Bernice Doyle e fu padre di due figli, spese la maggior parte del suo tempo libero dedicandosi all'elettronica, la fotografia, il nuoto subacqueo ed il pilotaggio di aerei, praticando, inoltre, lo sci da fondo."}
{"id": "268695", "revid": "1776051", "url": "https://it.wikipedia.org/wiki?curid=268695", "title": "IX legislatura del Regno d'Italia", "text": "La IX legislatura del Regno d'Italia ebbe inizio il 18 novembre 1865 e si concluse il 13 febbraio 1867.\n\u00c8 stata la legislatura pi\u00f9 breve della storia d'Italia.\nElezioni.\nIl r.d. n. 2462 del 7 settembre 1865 indiceva le elezioni generali per la Camera dei Deputati per i giorni 22 e 29 ottobre 1865.\nLe elezioni si effettuarono, in base alla legge elettorale varata il 17 dicembre 1860 n. 4513, che rispecchiava le modalit\u00e0 fondamentali presso a poco identiche a quelle delle leggi precedenti (n. 680 del 17 marzo 1848 e n. 3778 del 20 novembre 1859), utilizzando il sistema dello scrutinio uninominale a suffragio ristretto.\nIl Regno era diviso in 443 collegi e ciascun collegio eleggeva un solo deputato.\nGli elettori chiamati alle urne furono 504.263 (il 2,00% della popolazione residente) e i votanti (al primo scrutinio) 271.923 (il 53,90% degli aventi diritto).\nAperta in Firenze il 18 novembre 1865, la legislatura dur\u00f2 un anno, due mesi e ventisette giorni ed ebbe due sessioni. La prima, prorogata per due volte, fu chiusa il 30 ottobre 1866. La seconda, aperta il 15 dicembre 1866, fu chiusa con il regio decreto n. 3507 del 13 febbraio 1867, il quale scioglieva anche la Camera.\nGoverni.\nGoverni formati dai diversi Presidenti del Consiglio dei ministri su incarico reale.\nParlamento.\nCamera dei Deputati.\nNella legislatura la Camera tenne 159 sedute.\nSenato del Regno.\nNella legislatura il Senato tenne 53 sedute."}
{"id": "268697", "revid": "122485191", "url": "https://it.wikipedia.org/wiki?curid=268697", "title": "Adam Brody", "text": "\u00c8 noto soprattutto per aver interpretato Seth Cohen in \"The O.C.\". \nBiografia.\nNasce in California, figlio di Mark Brody (un avvocato) e di Valerie Siefman (una designer), entrambi ebrei. Ha due fratelli minori, gemelli, di nome Sean e Matt. Adam \u00e8 cresciuto nella periferia di San Diego passando molto tempo a praticare surf. Dopo essersi diplomato alla \"Scripps Ranch High School\" di San Diego, riesce a convincere i suoi genitori a mandarlo a Los Angeles per continuare gli studi, ma, invece di iscriversi al college, ingaggia un maestro di recitazione e un personal manager per iniziare una carriera d'attore.\nNel 2000, dopo un anno di audizioni Adam ottiene il ruolo di Barry Williams nel film TV \"Growing up Brady\". Successivamente ottiene ruoli in alcune serie televisive, tra cui Giudice Amy. Nel 2001 interpreta una piccola parte in \"American Pie 2\". Nel 2002 entra a far parte del cast della serie televisiva \"Una mamma per amica\" nel ruolo di Dave Rygalski. La svolta nella carriera di Adam Brody arriva nel 2003, quando dopo diverse audizioni, ottiene la parte di Seth Cohen nel telefilm \"The O.C.\". La serie ha un enorme successo e permette all'attore di raggiungere la fama internazionale. Adam recita in \"The O.C.\" fino alla conclusione della serie, nel 2007, ed \u00e8 tra i pochi attori del cast a partecipare a tutti i 92 episodi.\nParallelamente alla carriera televisiva, Adam Brody intraprende anche una carriera cinematografica. L'esordio al cinema risale al 2000, quando recita in piccoli ruoli in film come \"American Pie 2\", \"The Ring\" e \"Grind\". Durante il periodo di \"The O.C.\", l'attore continua a lavorare anche al cinema e ottiene ruoli di maggiore importanza. Nel 2005 \u00e8 nel cast di \"Mr. &amp; Mrs. Smith\" al fianco di Brad Pitt, Angelina Jolie e Vince Vaughn per il quale ha una grande ammirazione. Nel 2006 recita in \"Thank You for Smoking\" e nel 2007 \u00e8 il protagonista de \"Il bacio che aspettavo\" insieme a Meg Ryan e a Kristen Stewart. Seguono poi altri film come \"The Ten\" (2007), \"Death In Love\" (2008) e \"Jennifer's Body\" (2009) al fianco di Megan Fox.\nAvrebbe dovuto interpretare Barry Allen/Flash nel film di George Miller dedicato alla Justice League, \"Justice League: Mortal\", che a causa dello sciopero degli sceneggiatori e a vari problemi produttivi fu cancellato dopo un'intensa pre-produzione. Ha ottenuto un ruolo in \"Poliziotti fuori - Due sbirri a piede libero\", uscito nel 2010, in cui tra i protagonisti figura anche Bruce Willis. L'anno successivo \u00e8 nel cast di \"Scusa, mi piace tuo padre\". Nel 2015 \u00e8 protagonista accanto a Lisa Joyce della serie TV \"Billy&amp;Billie\", inoltre viene annunciato che far\u00e0 parte del cast di una nuova serie tv per la \"Cbs\" dove interpreter\u00e0 Andrew, un quarantenne la cui pacifica esistenza viene sconvolta dal ritorno del suo amore giovanile.\nNel 2016 produce e prende parte al cast, al fianco di Ron Perlman, Otmara Marrero e Edi Gathegi, della serie tv statunitense StartUp nel ruolo di \"Nick Talman\", un banchiere di Miami, nonch\u00e9 uno dei protagonisti principali della storia.\nViene distribuita in Italia dalla piattaforma Netflix nel corso del 2021.\nVita privata.\nAdam suona la batteria nella band Big Japan con l'attore Bret Harrison. Durante il suo tempo libero scrive canzoni e co-scrive con Denny Bilson, padre di Rachel Bilson, e Paul DeMeo una miniserie comica per Wildstorm Comics chiamata \"Red Menace\". Adam \u00e8 inoltre rimasto molto amico dell'attore Benjamin McKenzie, suo collega sul set di \"The O.C..\"\nDal 2003 al 2006 \u00e8 stato fidanzato con l'attrice Rachel Bilson, co-star nella serie \"The O.C.\".\nAll'inizio del 2013 inizia a frequentare l'attrice Leighton Meester, e nel novembre dello stesso anno i due si fidanzano. Nel febbraio 2014 si sposano con una cerimonia privata e il 4 agosto 2015 nasce la primogenita della coppia: Arlo Day Brody. Nel settembre 2020 annunciano la nascita del secondogenito.\nDoppiatori italiani.\nNelle versioni in italiano dei suoi film, Adam Brody \u00e8 stato doppiato da:"}
{"id": "268698", "revid": "466539", "url": "https://it.wikipedia.org/wiki?curid=268698", "title": "Ezio Pinza", "text": "Biografia.\nIl suo nome di battesimo era Fortunato ed era il settimo figlio, unico sopravvissuto, di una famiglia molto povera che si spostava spesso per trovare lavoro. Aveva una bella voce e dopo essere stato sul punto di intraprendere la carriera di ciclista professionista fu mandato dal padre al Conservatorio, prima a Ravenna e poi, nel 1910, al Conservatorio Giovanni Battista Martini di Bologna, dove studi\u00f2 con Ruzza e Vizzani.\nDue anni dopo debutt\u00f2 nel ruolo di Oroveso in \"Norma\" al piccolo teatro de La Spezia e a Soncino. Con lo scoppio della prima guerra mondiale lasci\u00f2 le scene e si arruol\u00f2 nell'esercito come ufficiale di artiglieria, arrivando al grado di capitano. Il 23 gennaio 1922 fu iniziato in massoneria nella Loggia \"Carducci\" di Bologna, appartenente al Grande Oriente d'Italia.\nNella stagione 1922 debutt\u00f2 alla Scala di Milano, dove successivamente interpret\u00f2 vari ruoli, come Pimen, Raimondo, Conte Rodolfo e i ruoli wagneriani di Pogner e Marke. Contribu\u00ec alla creazione dei ruoli di Tigellino in \"Nerone\" di Boito e Il cieco in \"Debora e Jaele\" di Pizzetti. Cant\u00f2 anche in Sud America nel ruolo di \"Gurnemanz\".\nNel 1926 debutt\u00f2 al Metropolitan di New York come Gran Pontefice ne La Vestale di Spontini. Cant\u00f2 al Met per 22 stagioni consecutive, in 879 rappresentazioni e 51 ruoli diversi. Quelli pi\u00f9 famosi furono Ramfis in \"Aida\", Don Giovanni (leggendaria l'interpretazione sotto la direzione di Bruno Walter), Faust, Mefistofele, Padre Guardiano ne \"La forza del destino\", Fiesco in \"Simon Boccanegra\". Fu chiamato diverse volte da Toscanini per eseguire la \"Nona sinfonia di Beethoven\" e la \"Messa di requiem\" verdiana. Continu\u00f2 saltuariamente ad apparire in altri teatri (Covent Garden, Opera di Parigi, Festival di Salisburgo, San Francisco, Chicago).\nNel marzo del 1942, con lo scoppio della seconda guerra mondiale, fu internato a Ellis Island, nella baia di New York, insieme a molti altri italiani, perch\u00e9 sospettato dall'FBI di essere una spia di Mussolini, per aver mostrato pubblicamente entusiasmo per la guerra in Etiopia, aver sostenuto la Croce Rossa Italiana e aver partecipato alla raccolta delle fedi d'oro per sostenere lo sforzo bellico italiano. Grazie alla sua popolarit\u00e0 e all'aiuto di personalit\u00e0 di spicco, come Thomas Mann, l'antifascista Carlo Tresca, Fiorello La Guardia e altri, fu rilasciato dopo tre mesi. Questo fatto lo segn\u00f2 molto e quando fu rilasciato mantenne il segreto sul suo internamento, provando pi\u00f9 vergogna che rabbia, tanto che la moglie giustificava quel periodo con una crisi di depressione.\nNel 1947 debutt\u00f2 nel cinema in \"Sinfonie eterne\" di Edgar G. Ulmer, accanto a stelle come Arthur Rubinstein, Jascha Heifetz e Leopold Stokowski. Nel 1951 fu protagonista della commedia \"Matrimonio all'alba\" (\"Strictly Dishonorable\") di Melvin Frank; nel 1953 recit\u00f2 in \"Parata di splendore\" (\"Tonight We Sing\"), regia di Mitchell Leisen, dove interpretava il personaggio di F\u00ebdor \u0160aljapin.\nNel 1949, a 56 anni, abbandon\u00f2 il Metropolitan per dedicarsi al musical. Debutt\u00f2 a Broadway, al Majestic Theatre, in \"South Pacific\" di Rodgers e Hammerstein; il musical, replicato 1.295 volte, gli valse il \"Critic's Award\" e il Tony Award al miglior attore protagonista in un musical 1950.\nNel suo repertorio di ben 95 ruoli vi sono numerose prime esecuzioni assolute, come \"La campana sommersa\" di Ottorino Respighi, \"Fra Gherardo\" di Ildebrando Pizzetti, \"Madonna Imperia\" di Franco Alfano.\nAltri titoli meno usuali furono diversi wagneriani, come \"Tannh\u00e4user\", \"I maestri cantori di Norimberga\", \"Lohengrin\", \"Tristano e Isotta\", \"Parsifal\", e rossiniani, come \"Il signor Bruschino\", \"L'Italiana in Algeri\", \"La Cenerentola\". Nel 1939 fu il primo cantante italiano a incidere su disco il \"Boris Godunov\".\nEra un perfezionista e curava i suoi personaggi in tutto: trucco, costumi, recitazione, e questo, oltre ovviamente all'aspetto vocale, rende ragione in particolare del successo in \"Don Giovanni\", ruolo che interpret\u00f2 pi\u00f9 di 200 volte, stabilendo un record per i tempi."}
{"id": "268699", "revid": "34119", "url": "https://it.wikipedia.org/wiki?curid=268699", "title": "DNS", "text": ""}
{"id": "268702", "revid": "2149966", "url": "https://it.wikipedia.org/wiki?curid=268702", "title": "La vita \u00e8 adesso", "text": "La vita \u00e8 adesso (Il sogno \u00e8 sempre) \u00e8 un album di Claudio Baglioni pubblicato nel 1985, con pi\u00f9 di 4 milioni di copie vendute \u00e8 tutt\u2019ora il disco pi\u00f9 venduto del cantautore e anche l\u2019album pi\u00f9 venduto di tutti i tempi in Italia. Rimase per 27 settimane consecutive primo in classifica e 1 anno e mezzo in classifica. Questo album consacr\u00f2 una volta per tutte Baglioni, che con il nuovo stile divent\u00f2 l\u2019idolo di ragazze e ragazzi di quel tempo. Tutte le riviste erano a caccia di Claudio per averlo in copertina. Il tour negli stadi che lanci\u00f2 dopo questo album, \"Notti di note\", riusc\u00ec a superare il precedente \"Al\u00e9-o\u00f3\" come numero di spettatori, oltre 1.500.000.\nIl disco.\nLa registrazione dell'album si svolse nei Manor Studios a Oxford e alla The Town House a Londra. Gli archi, eseguiti dalla London Symphony Orchestra, furono registrati agli Abbey Road Studios da Peter Mew. Alla registrazione dell'album partecip\u00f2 anche Hans Zimmer.\nL'album tratta di una tipica giornata ordinaria iniziando dal risveglio mattutino e concludendo con la notte, i testi delle canzoni vennero scritti da Baglioni in una terrazza di un bar in centro a Roma, infatti inizialmente l'album si doveva chiamare \"Un bar sulla citt\u00e0\", poi opt\u00f2 per il gioco di parole \"La vita \u00e8 adesso, il sogno \u00e8 sempre\".\nLa copertina.\nIn copertina \u00e8 presente una foto di Claudio nel 1985 in primo piano mentre appoggia la mano sulla propria spalla. Il viso del cantautore che accenna quasi un sorriso \u00e8 messo a fuoco dalla fotocamera, in contrapposizione allo sfondo sfocato che tende verso un color arancio. La foto \u00e8 inquadrata da una cornice bianco panna; pi\u00f9 stretta nei lati di sinistra e destra, pi\u00f9 larga invece negli estremi superiori ed inferiori.\nPerlomeno solo nella versione originale in vinile del 1985, infatti nelle successive versioni in CD la storica foto \u00e8 all'interno di una cornice perfettamente quadrata, dunque con le quattro fasce identiche. In entrambi i casi nella parte superiore della copertina \u00e8 presente il nome dell'artista e nella parte inferiore il titolo dell'album in blu.\nInizialmente per\u00f2 la copertina era differente, raffigurava infatti una foto di Claudio in primo piano alzato e con i capelli al vento, ma alla fine fu scartata.\nIl retro del disco continua sulla scia della cornice bianco panna, nella parte centrale superiore \u00e8 presente una foto di Baglioni all'aperto; mentre cammina con le mani in tasca e lo sguardo rivolto verso il basso. A sinistra della foto \u00e8 inquadrata in parte una Alfa Romeo Giulietta degli anni ottanta. Nello sfondo \u00e8 possibile intravedere l'arco trionfale della citt\u00e0 di Roma. Sopra la foto \u00e8 presente di nuovo il titolo dell'album che si mantiene fedele alla copertina frontale, sia per il font sia per il colore, ma in pi\u00f9 \u00e8 allegato al sottotitolo del disco (Il sogno \u00e8 sempre). Sotto alla foto invece sono presenti i crediti del disco.\nUna volta aperto il vinile originale sono presenti tre ante che raffigurano una foto panoramica su Roma con al centro Claudio di schiena che dal terrazzo si affaccia sulla citt\u00e0 eterna. La foto vuole omaggiare il Bar Zodiaco; luogo in cui il cantautore scrisse i testi del disco guardando il panorama che il locale offriva. Successivamente fu svelato dallo stesso artista che la foto fu invece fatta su una terrazza di un Hotel che stava a pochi metri dal bar.\nSuccesso commerciale.\nIl disco ha venduto 1\u00a0200\u00a0000 copie in Italia nei primi 6 mesi, restando in classifica per 27 settimane consecutive al primo posto nella Superclassifica di TV Sorrisi e Canzoni (record tuttora imbattuto) e un totale di 73 settimane nella top 50.\nAl 2021, dopo 36 anni dalla pubblicazione, continua ad essere il disco pi\u00f9 venduto della discografia italiana, con oltre 4 milioni di copie vendute.\nIl successo del disco diede il via al tour del 1985 che avrebbe preso il nome di Notti di note, del quale il concerto finale allo stadio Flaminio di Roma del 20 settembre venne trasmesso in diretta tv, diventando il primo concerto della storia della musica popolare Italiana mandato in diretta televisiva. Dal tour nacque anche il libro \"Notti di note\", realizzato con il fotografo Guido Harrari, che attraverso pensieri e foto offriva ai fan una visione dal dietro le quinte del trionfale tour.\nVerso la fine del 1985 invece, dato il successo dell'album in Italia venne rilasciato un album raccolta in tutta Europa; Claudio Baglioni, contenente quattro brani del disco \"La vita \u00e8 adesso\", cinque brani del precedente \"Strada facendo\" e in pi\u00f9 il brano \"Avrai\" del 1982."}
{"id": "268703", "revid": "125271027", "url": "https://it.wikipedia.org/wiki?curid=268703", "title": "VIII legislatura del Regno d'Italia", "text": "L\u2019VIII legislatura del Regno d'Italia ebbe inizio il 18 febbraio 1861 e si concluse il 7 settembre 1865. Fu la prima legislatura del Regno d'Italia.\nElezioni.\nLe elezioni che diedero vita alla prima legislatura del Regno d'Italia (che ebbe il nome di \"VIII\" essendosi stabilito che si dovesse proseguire la numerazione delle legislature del Parlamento del Regno di Sardegna) furono indette per i giorni 27 gennaio e 3 febbraio 1861.\nLe elezioni si effettuarono, in base alla nuova legge elettorale varata il 17 dicembre 1860 n. 4513, con il sistema dello scrutinio uninominale a suffragio ristretto (gi\u00e0 in uso in precedenza), con le modalit\u00e0 fondamentali presso a poco identiche a quelle delle leggi precedenti.\nIl Regno venne diviso in 443 collegi e ciascun collegio eleggeva un solo deputato. Gli elettori chiamati alle urne furono 418.696 (l'1,90% della popolazione residente) e i votanti (al primo scrutinio) 239.583 (il 57,20% degli aventi diritto).\nAperta in Torino il 18 febbraio 1861, la legislatura dur\u00f2 4 anni, 6 mesi e 21 giorni ed ebbe due sessioni. La prima, prorogata per tre volte, fu chiusa il 20 maggio 1863. Con lo stesso decreto si apr\u00ec anche la seconda sessione il 25 maggio 1863, prorogata ancora per tre volte. Fu definitivamente chiusa con il regio decreto n. 2462 del 7 settembre 1865.\nGoverni.\nGoverni formati dai Presidenti del Consiglio dei ministri su incarico reale.\nParlamento.\nCamera dei Deputati.\nNella legislatura la Camera tenne 669 sedute.\nSenato del Regno.\nNella legislatura il Senato tenne 452 sedute."}
{"id": "268706", "revid": "123097573", "url": "https://it.wikipedia.org/wiki?curid=268706", "title": "Famits\u016b", "text": ", anche abbreviato in , \u00e8 una rivista giapponese di videogiochi pubblicata da Enterbrain. Il primo numero venne pubblicato nel 1986, ed attualmente \"Sh\u016bkan Famits\u016b\" esce ogni venerd\u00ec con una tiratura di copie.\nAttualmente esistono cinque edizioni di \"Famits\u016b\": , , , e .\nLa rivista.\n\"Shukan Famits\u016b\" \u00e8 la testata videoludica pi\u00f9 importante e rispettata in Giappone, e contiene soprattutto recensioni e notizie dal mondo dei videogiochi.\nLa rivista fu originariamente intitolata , dove \"Family Computer\" \u00e8 il nome giapponese della console a 8-bit della Nintendo conosciuta in Europa come Nintendo Entertainment System o NES, al tempo straordinariamente popolare in Giappone; per semplicit\u00e0, il titolo divenne \"Famits\u016b\" prima fra gli appassionati e poi anche in via ufficiale.\nLe altre edizioni.\n\"Famits\u016b PS\" esce ogni due settimane il venerd\u00ec, con una tiratura di 300\u00a0000 copie ed \u00e8 stato il primo spin-off della rivista madre; cominci\u00f2 ad essere pubblicato all'uscita della PlayStation con il titolo \"PlayStation ts\u016bshin\", ma pi\u00f9 tardi cambi\u00f2 il suo nome in \"Famits\u016b PS\", poi \"Famits\u016b PS2\" ed infine nuovamente \"Famits\u016b PS\". \"Famits\u016b Xbox\" esce il 30 di ogni mese con una tiratura di 150\u00a0000 copie e \"Famits\u016b Wii+DS\" il 14 di ogni mese con una tiratura di 200\u00a0000 copie.\n\"Famits\u016b Wave DVD\" \u00e8 pubblicato mensilmente, ed in ogni numero ha in allegato un DVD con alcuni video ed altri contenuti sui giochi del momento; il DVD \u00e8 in formato NTSC (Regione 2). La rivista era originariamente chiamata \"GameWave DVD\".\nI voti.\n\"Famits\u016b\" \u00e8 famosa per le sue recensioni poich\u00e9, prima dell'avvento di Internet, le riviste del settore di tutto il mondo la appellavano come la \"Bibbia dei videogiochi\", creandone la fama che ancora oggi possiede bench\u00e9 diminuita negli ultimi anni. Su \"Famits\u016b\" ciascun videogioco viene recensito da un gruppo di quattro giornalisti e ciascuno di essi attribuisce al gioco un punteggio in decimi (da 1 a 10, il massimo): i voti dei quattro recensori vengono quindi addizionati per ottenere il voto finale (da almeno 4 a potenzialmente 40). In realt\u00e0 \u00e8 sbagliato parlare di recensioni perch\u00e9 si tratta pi\u00f9 precisamente di opinioni che i redattori hanno dei giochi, dato che le recensioni di \"Famits\u016b\" sono articoli divisi in quattro brevi colonne dedicate al gioco da ciascun recensore; da quando su internet hanno cominciato a circolare le scannerizzazioni della rivista e le traduzioni delle recensioni la nomea di \"Bibbia dei videogiochi\" di \"Famits\u016b\" \u00e8 stata fortemente ridimensionata, tanto che spesso i forum on-line scherniscono i voti della rivista. Data la grande conoscenza ed esperienza del mondo dei videogame dei suoi giornalisti, \"Famits\u016b\" rimane comunque la pubblicazione di riferimento per le notizie e le anteprime dedicate ai titoli sviluppati in Giappone e pu\u00f2 essere considerata la cartina tornasole delle tendenze e dei trend dell'industria del videogioco.\nA differenza delle altre quattro edizioni, \"Famits\u016b Wave DVD\" non valuta i videogiochi.\nSono venticinque i giochi che hanno, finora, ricevuto il punteggio perfetto:\nAltri trentaquattro giochi hanno finora ricevuto il punteggio di 39/40:\nGli altri videogiochi recensiti si sono aggiudicati punteggi pari o inferiori a 38/40."}
{"id": "268708", "revid": "436907", "url": "https://it.wikipedia.org/wiki?curid=268708", "title": "Strada facendo (album Claudio Baglioni)", "text": "Strada facendo \u00e8 il nono album in studio del cantautore italiano Claudio Baglioni, pubblicato nel 1981.\nDescrizione.\nIl disco \u00e8 stato registrato in Inghilterra, prodotto e arrangiato da Geoff Westley.\nI brani intitolati con i numeri rappresentano degli intermezzi acustici, chitarra e voce, registrati in mono. Il terzo di questi ha una sola strofa, le altre ne hanno due. Tutti insieme sono conosciuti con il titolo \"'51 Montesacro\", a partire dal successivo album dal vivo, \"Al\u00e8-o\u00f2\". Un quinto intermezzo, dal titolo \"Una casa nuova\", \u00e8 stato pubblicato nel 1982 come lato B del singolo \"Avrai\".\nNel 2011 in occasione del trentesimo anniversario dell'uscita dell'album l'artista ha pubblicato un cofanetto in edizione speciale composto da 3 dischi con registrazioni dal vivo e inediti."}
{"id": "268710", "revid": "287204", "url": "https://it.wikipedia.org/wiki?curid=268710", "title": "Last Ride Powerbomb", "text": ""}
{"id": "268712", "revid": "124630170", "url": "https://it.wikipedia.org/wiki?curid=268712", "title": "Angelo Targhini e Leonida Montanari", "text": "Storia.\nAngelo Targhini, di madre cesenate e di padre bresciano, era (stando a Massimo d'Azeglio che conosceva Montanari), figlio del cuoco di Pio VII, e forse cuoco egli stesso nelle cucine papali, mentre Leonida Montanari, originario di Cesena, era un chirurgo e medico condotto di Rocca di Papa. La vendita carbonara che Targhini e Montanari avevano organizzato aveva sub\u00ecto delle defezioni e, probabilmente per timore di tradimenti attivi, pare che Targhini avesse deciso di \"dare una lezione\" a qualcuno dei transfughi. Ne nacquero vere delazioni a cui seguirono una decina di arresti e condanne (tra cui quelle di altri tre romagnoli) e la loro condanna a morte. Regnava papa Leone XII.\nL'esecuzione fu opera di Mastro Titta, boia dello Stato Pontificio dal 1796 al 1864. Nel testo anonimo, una falsa autobiografia erroneamente a lui attibruita, del XIX secolo \"\" cos\u00ec vengono narrati i fatti:\nMorendo, sia Targhini che Montanari si dichiararono \"innocenti, carbonari e non credenti,\" in sintonia con la relazione di Mastro Titta, pi\u00f9 sopra: \"non abbiamo conto da rendere a nessuno: il nostro Dio sta in fondo alla nostra coscienza\".\nFurono sepolti entrambi al Muro Torto, nella terra sconsacrata dove finivano i suicidi, i ladri, i vagabondi e le prostitute.\nAncora oggi a sinistra di Porta del Popolo, sul fianco della caserma dei carabinieri, si pu\u00f2 leggere la lapide apposta nel 1909 in memoria dell'esecuzione dei due carbonari, di cui \u00e8 autore Lorenzo Cozza (scultore).\nFilmografia.\nLa storia \u00e8 stata portata al cinema dal regista Luigi Magni, nel film \"Nell'anno del Signore\" (1969), con protagonista Nino Manfredi e, nei ruoli dei due rivoluzionari, Robert Hossein (Montanari) e Renaud Verley (Targhini). Robert Hossein, quarantenne all'epoca delle riprese, interpret\u00f3 la parte di Montanari che in realt\u00e0 aveva 25 anni quando fu giustiziato. Il doppiaggio confer\u00ec al carbonaro cesenate un accento romano."}
{"id": "268713", "revid": "2730", "url": "https://it.wikipedia.org/wiki?curid=268713", "title": "Emilio Visconti-Venosta", "text": ""}
{"id": "268714", "revid": "126257", "url": "https://it.wikipedia.org/wiki?curid=268714", "title": "Solo (Claudio Baglioni)", "text": "Solo \u00e8 un album di Claudio Baglioni pubblicato nel 1977, il settimo della sua carriera. \u00c8 anche il primo in cui Claudio realizza testi, musica e produzione unicamente da solo, questo concept album infatti nasce dalla solitudine artistica di Baglioni ed ha come filo conduttore tra le varie canzoni il tema della solitudine.\nNella copertina \u00e8 raffigurato Claudio con uno sfondo nero e illuminato in faccia da una luce rossa.\nTracce.\nTesti e musiche di Claudio Baglioni, eccetto dov'\u00e8 indicato:\nLATO A\nLATO B"}
{"id": "268716", "revid": "1437722", "url": "https://it.wikipedia.org/wiki?curid=268716", "title": "A-Live", "text": "A-Live \u00e8 un'antologia \"live\" di Claudio Baglioni pubblicato nel 1998. Nell\u2019album sono presenti alcuni brani degli ultimi album live del cantautore; \"Al\u00e9-o\u00f3\", \"Assolo\", \"Assieme\", \"AncorAssieme\", \"Attori e Spettatori\" e infine le ultime date negli stadi dal tour \"Da me a te\".\nTracce.\nCD 1.\nda \"Al\u00e9-O\u00f3\"\nda \"Assolo\"\nCD 2.\nda \"Assieme\" e \"ancorAssieme\"\nda \"Attori e Spettatori\" \nCD 3.\nDalle ultime date del tour \"Da me a te\""}
{"id": "268723", "revid": "339392", "url": "https://it.wikipedia.org/wiki?curid=268723", "title": "Operazione Leone Marino", "text": ""}
{"id": "268725", "revid": "1318658", "url": "https://it.wikipedia.org/wiki?curid=268725", "title": "Alliance Fran\u00e7aise", "text": "LAlliance fran\u00e7aise \u00e8 un ente privato che ha uno statuto simile a quello di un'associazione. La sua missione \u00e8 di promuovere la lingua francese e la cultura francofona all'estero, attraverso una fitta rete di sedi. L'ente \u00e8 retto dalla \"fondazione riconosciuta di pubblica utilit\u00e0\" Fondation Alliance fran\u00e7aise.\nPresente in 135 paesi, contribuisce all'insegnamento del francese come lingua straniera e propone la possibilit\u00e0 di effettuare dei test al fine di certificare la conoscenza della lingua. \u00c8 infatti abilitata ad attribuire i diplomi DELF (diploma di studi di lingua francese), DALF (diploma approfondito di lingua francese) e DHEF (diploma alti studi francesi).\nNel mondo ci sono 1072 Alliances fran\u00e7aises, che nel 2006 hanno accolto 440.000 studenti. La sua sede ufficiale si situa al 101, Boulevard Raspail a Parigi (VI \"arrondissement\")\nL'Alliance fran\u00e7aise di Parigi.\nFu istituita il 21 luglio 1883 da un comitato di personalit\u00e0 di rilievo tra cui: Paul Cambon, Ferdinand de Lesseps, Louis Pasteur, Ernest Renan, Jules Verne e Armand Colin.\nL'Alliance fran\u00e7aise di Parigi \u00e8 quasi interamente autofinanziata dalle entrate provenienti dai corsi che dispensa nei suoi centri. Riceve dallo Stato francese una sovvenzione (che nel 2003 ammontava a 663.850 euro) che copre circa il 5% del suo budget annuo.\nL'Alliance fran\u00e7aise nel mondo.\nLa rete dell'Alliance fran\u00e7aise comprende:\nLe \"Alliances\" con sede nei paesi stranieri sono sorte in genere da iniziative locali e sono molto integrate nella vita del proprio Paese. Rette dal diritto locale (solitamente sotto forma associativa), sono indipendenti dall'Alliance fran\u00e7aise di Parigi, sia dal punto di vista statutario che finanziario, e funzionano rispetto alla sede parigina come affiliate (franchises). L'Alliance fran\u00e7aise di Parigi \u00e8 proprietaria del marchio depositato \u00abAlliance fran\u00e7aise\u00bb e riconosce il diritto di utilizzarlo dopo esame degli statuti e dei programmi, in collegamento con le ambasciate di Francia nei singoli paesi, che glieli comunicano.\nNon vi sono relazioni finanziarie tra la sede e le \"Alliances\" istituite all'estero che devono provvedere autonomamente al loro finanziamento. Anche a New York il \"French Institute Alliance Fran\u00e7aise\" ricorre al mecenatismo come praticato negli Stati Uniti. Il Ministero francese degli Affari Esteri ha promosso dal 2001 una politica di sottoscrizione di convenzioni-quadro di cooperazione tra le \"Alliances fran\u00e7aises\" e i servizi di cooperazione ed azione culturale delle ambasciate che possono giungere sino all'affidamento della gestione culturale da parte dell'Alliance fran\u00e7aise locale. Queste convenzioni possono prevedere delle sottoscrizioni pubbliche e la messa a disposizione di personale francese distaccato per funzioni di direzione."}
{"id": "268726", "revid": "339392", "url": "https://it.wikipedia.org/wiki?curid=268726", "title": "AAAV", "text": ""}
{"id": "268727", "revid": "599013", "url": "https://it.wikipedia.org/wiki?curid=268727", "title": "Grigna", "text": ""}
{"id": "268731", "revid": "125131038", "url": "https://it.wikipedia.org/wiki?curid=268731", "title": "Giorgio Terruzzi", "text": "Biografia.\nSi \u00e8 laureato nel 1982, in Discipline delle arti, della musica e dello spettacolo all'Universit\u00e0 di Bologna con tesi su Peter Brook.\nCollabora ai testi di Claudio Bisio e di Diego Abatantuono.\nHa scritto testi per teatro (\"Tersa Repubblica\" con Rocco Tanica e Claudio Bisio; \"I bambini sono di sinistra\" con Michele Serra e Claudio Bisio), per pubblicit\u00e0 e per il cinema la sceneggiatura di \"Asini\".\nFino al 31 dicembre 2012 \u00e8 stato vice-direttore della testata Sport Mediaset, oltre che responsabile della rubrica \"Motori\". Da allora collabora come inviato ed editorialista. Per Sport Mediaset ha realizzato alcuni documentari a tema sportivo. Tra questi, \"Ferrari 100\" con Tonino Guerra e Pepi Cereda; \"Ayrton\" con Lucio Dalla e Claudio Bisio.\nHa mosso i suoi primi passi nel giornalismo, gestendo un'agenzia giornalistica insieme a Beppe Viola e ha poi collaborato con numerosi quotidiani e mensili (Corriere della Sera, GQ, Icon, Panorama, Autosprint, Ruoteclassiche) con i quali lavora stabilmente.\nCon Emilio Tadini, Guido Vergani, Gianfranco Pardi, Carlo Orsi e Silvana Beretta ha fondato la rivista \"Citt\u00e0\".\n\u00c8 stato caporedattore del programma \"Matrix\", diretto da Enrico Mentana. \u00c8 consigliere dell'A.S. Rugby Milano, con la quale ha varato un progetto all'interno dell'Istituto Penale Minorile Cesare Beccaria di Milano. Nell'ambito di questa iniziativa ha realizzato il documentario dal titolo \"All Bec\", premiato all'International Sport Film Festival 2012. Dal 2013 si occupa anche del progetto \"Rugby Bol\" all'interno del carcere di Bollate, sempre con l'A.S. Rugby Milano. Nel 2016, basandosi su questa esperienza, ha realizzato con Marcello Pastonesi il documentario \"Un bel coraggio\". \nHa curato con Mino Taveri e Luca Serafini la realizzazione di Sport Mediaset XXL, programma di approfondimento sportivo in onda la domenica su Italia 1, ed \u00e8 spesso ospite in studio, nei post gara della MotoGP, oltre che inviato sui circuiti di Formula 1.\nDal 2015 \u00e8 editorialista per il programma \"Tiki Taka\".\nDal 2016 collabora come editorialista al programma Matrix Chiambretti.\nDal 2017 partecipa come ospite e come autore di servizi a tema al programma \"Quelli che il calcio\" su Rai 2.\nIl suo libro \"Suite 200 - l'ultima notte di Ayrton Senna\", uscita aprile 2014, (66thand2nd), ha vinto nel 2015, per la seconda volta, il premio Bancarella Sport e nel 2014 si \u00e8 aggiudicato il Premio Speciale CONI-Memo Geremia. Dal libro \u00e8 nata una mostra itinerante con fotografie di Ercole Colombo e catalogo edito da Skira (Museo dell'Autodromo di Monza, Arengario di Monza, Museo Lamborghini di Sant'Agata). Nel settembre del 2015 \u00e8 uscito il libro \"Grazie Valentino\" (Rizzoli). Sempre con fotografie di Ercole Colombo, ha curato la mostra \"Wow Gilles\" dedicata a Gilles Villeneuve, con catalogo edito da Skira (Spazio Oberdan Milano, Museo dell'Autodromo di Monza).\nNell'aprile del 2017 ha pubblicato il romanzo \"Semplice\" (Rizzoli). Nell'ottobre del 2017 ha collaborato (con Marina Viola e Marco Pastonesi) alla riedizione del libro \"Inediti e Dimenticati\" di Beppe Viola, pubblicato con il titolo \"Sportivo sar\u00e0 lei\" da Quodlibet. Nell'ottobre del 2018 ha pubblicato il libro \"Quando ridi. Parole sussurrate a una figlia\" (Rizzoli).\nDall'anno accademico 2018-19 tiene un corso sulla comunicazione e i valori dello sport per gli studenti del Master Marketing e Comunicazione dello Sport, IULM Milano. \nDall'anno accademico 2019-2020 tiene un corso al Master IPM - Ideazione e produzione audiovisiva, cinematografica e o per i Media digitali all'Universit\u00e0 Cattolica di Milano. Nel 2019 ha curato con Marco Pastonesi la mostra \"Muhammad Ali\", PAN Palazzo delle Arti, Napoli. Sempre nel 2019, con Carlo Orsi, Giangiacomo Schiavi, Andrea Lancellotti e Angelo Careddu, ha ridato vita alla rivista \"Citt\u00e0\".\nSempre nel 2019 il libro \"Suite 200\" \u00e8 stato ripubblicato con aggiornamenti da 66thand2nd e venduto in edizione speciale anche da Corriere della Sera e \"Gazzetta dello Sport\".\nNell'autunno 2019 esce il libro \"Pro-fumo\" (ed. Cinquesensi) realizzato in collaborazione con Giancarlo Vitali, scomparso nel 2018. Testi e opere sul tema del fumo, praticato da entrambi.\nDal mese di aprile 2020 tiene una rubrica sul giornale di strada Scarp de' tenis, dal titolo \"Per nome e cognome\". Nell'estate del 2020 ha scritto sei testi su altrettanti pugili per il concerto jazz dal titolo \"Gong\". Musicisti: Luca Aquino (tromba) Manu Katch\u00e8 (batteria) Antonio Jasevoli (chitarra) e Pierpaolo Ranieri (basso). Scene di Mimmo Palladino. Sempre nel 2020 ha realizzato in collaborazione con iFoodies e BMW Italia il progetto \"Prendi la targa\", 20 luoghi, 20 storie italiane, che verr\u00e0 sviluppato in un libro nel 2021.\nNel 2021 ha pubblicato \"Atlante sentimentale - un viaggio italiano, 40 luoghi, 40 storie, 40 crocevia\"(Rizzoli). Nello stesso anno ha curato la mostra \"F.1 Heroes\" con Ercole Colombo, con catalogo pubblicato da Skira."}
{"id": "268732", "revid": "125237479", "url": "https://it.wikipedia.org/wiki?curid=268732", "title": "Ergodicit\u00e0", "text": "Si definisce ergodico un processo statistico che passa per tutti i punti possibili di lavoro. Nell'ambito dei processi stocastici, un processo stocastico si dice ergodico ad un dato momento t, se la sua stima temporale converge, in media quadratica, a tale parametro, con autocorrelazione che tende a 0 al crescere dei valori di t.\nDefinizione.\nCaratteristica fondamentale del processo ergodico \u00e8 che tramite una singola osservazione di una funzione membro del processo, riusciamo a caratterizzare tutta la statistica dell'intero processo. Ci\u00f2 equivale a dire che un processo ergodico \u00e8 completamente caratterizzabile tramite osservazione di una funzione membro del processo. Viene poi definito un limite, per validare questa teoria, ovvero tutti gli elementi del processo, affinch\u00e9 questo sia ergodico, devono essere incorrelati:\nEsempi:\nIn parole povere un processo si dice ergodico se in tutte le sue ripetizioni passa, nel limite per formula_1, in ogni suo possibile stato una percentuale di tempo pari alla probabilit\u00e0 di trovarsi in quello stato, cio\u00e8 passa per tutti gli stati a cui ha accesso nel tempo della misura.\nL'ergodicit\u00e0 viene ipotizzata tutte le volte che si dovrebbero seguire uno o pi\u00f9 fenomeni nel tempo ma laddove, per ovvi motivi (la ricerca sarebbe troppo lunga) non \u00e8 possibile, si studia il fenomeno ad un dato istante \"t\" e si considerano le differenti unit\u00e0 statistiche della popolazione di riferimento con diversi stadi di evoluzione temporale del fenomeno, come se fosse una sola unit\u00e0 seguita nel tempo (si sostituisce la media temporale con quella spaziale o la media longitudinale con quella trasversale). Tale metodo, per esempio, viene utilizzato per costruire le tavole di sopravvivenza in demografia. "}
{"id": "268733", "revid": "78273", "url": "https://it.wikipedia.org/wiki?curid=268733", "title": "Siamang", "text": ""}
{"id": "268736", "revid": "729019", "url": "https://it.wikipedia.org/wiki?curid=268736", "title": "Action (musica)", "text": "Action \u00e8 un termine tecnico di origine anglo-americana che indica la distanza delle corde di uno strumento dalla sua tastiera.\nIl termine \u00e8 usato in riferimento a strumenti a corda o ad arco quali: chitarre (classiche, acustiche ed elettriche); bassi (acustici ed elettrici); contrabbassi; violini; ecc.\nSpesso il termine \u00e8 utilizzato per indicare la rapidit\u00e0 d'esecuzione possibile con un certo strumento, in particolare per le chitarre elettriche, una \"action bassa\" consente in generale esecuzioni pi\u00f9 rapide rispetto a una \"action alta\".\nLa regolazione.\nPer far s\u00ec che la vibrazione possa avvenire correttamente, la corda non deve essere n\u00e9 troppo vicina alla tastiera (\"action bassa\"), poich\u00e9 toccherebbe gli altri tasti e verrebbe smorzata, n\u00e9 troppo distante (\"action alta\"), poich\u00e9 renderebbe poco agevole e faticoso l'uso dello strumento.\nL'ergonomia della tastiera \u00e8 proporzionale alla precisione della regolazione dell\"'action\". Le tastiere degli strumenti a corda hanno solitamente una forma bombata, perci\u00f2 ogni corda deve essere sottoposta a una regolazione specifica, in modo da ottenere quel compromesso di altezze che permette l'uso pi\u00f9 agevole.\nPer ottenere questo risultato il liutaio regola l'inclinazione del manico, la sua accuratezza manifatturiera, la precisione di innesto nel corpo dello strumento, la posizione del ponte, l'altezza del capotasto e quella dei tasti stessi.\nSolitamente le chitarre elettriche possiedono sul ponte alcune \"sellette\" utili a regolare l'altezza delle corde singolarmente."}
{"id": "268737", "revid": "1456895", "url": "https://it.wikipedia.org/wiki?curid=268737", "title": "Grignetta", "text": "La Grignetta o Grigna meridionale o Grigna di Campione \u00e8 una montagna nel comune di Mandello del Lario alta 2177\u00a0m (secondo altre fonti 2184\u00a0m), facente parte del gruppo delle Grigne insieme alla pi\u00f9 elevata Grigna o Grignone.\nDescrizione.\nDi forma piuttosto regolare, \u00e8 sostanzialmente composta da due versanti: uno meridionale (che si affaccia sulla conca dei Piani Resinelli e su Lecco), uno settentrionale (meno sviluppato, che si raccorda col Grignone). I due versanti sono separati da altrettante e ben determinate creste: ad ovest la cresta Segantini, ad est la cresta Sinigaglia. La morfologia ne palesa bene la natura geologica calcarea e l'origine marina \u00e8 testimoniata anche dalla buona presenza di fossili nelle sue rocce.\nDi fama alpinistica celeberrima e internazionale, attira in ogni stagione molti alpinisti che salgono gli innumerevoli torrioni, monoliti, guglie e pinnacoli di cui \u00e8 composta, divenendo negli anni palestra d'arrampicata preferita di grandi nomi dell'alpinismo mondiale come Emilio Comici, Riccardo Cassin, Walter Bonatti, i quali tracciarono vie di roccia ritenute oggi \"classiche\".\nDalla vetta si gode un panorama notevole, molto aperto soprattutto sulla Pianura Padana e soltanto chiuso verso nord dalla vicina mole della Grigna settentrionale. Proprio sulla cima della Grigna Meridionale si trova il Bivacco Ferrario, un piccolo bivacco alpino sempre aperto e realizzato con una struttura in metallo.\nDal Canalone Porta nasce il torrente Grigna che, dirigendosi a sud, confluisce nel Caldone che sbocca a Lecco.\nNella nota canzone di montagna \"La leggenda della Grigna\" rappresenta la sentinella che uccise su ordine della guerriera (la Grigna stessa), il cavaliere innamorato.\nStrutture rocciose.\nLe principali strutture rocciose presenti in Grignetta sono:\nVie di salita.\nLa cresta Cermenati rappresenta la via normale di salita, ha inizio dai Piani Resinelli e percorre la poco marcata cresta presente sul versante meridionale con qualche elementare passaggio roccioso. Si tratta dell'unico percorso di difficolt\u00e0 escursionistica, tutti gli altri sono di tipo EE. Il sentiero 7 ha una lunghezza di e 850 metri di dislivello con una pendenza costante e si prende dal rifugio Carlo Porta.\nIl sentiero Cecilia si sviluppa sul versante sudoccidentale e collega il rifugio Rosalba alla vetta; presenta alcuni tratti attrezzati con catene.\nLa cresta Segantini collega il colle Valsecchi alla vetta e presenta difficolt\u00e0 di III grado.\nLa cresta Sinigaglia si sviluppa sul versante sud-orientale, partendo dal rifugio Porta.\nLa traversata alta collega la vetta della Grignetta alla vetta del Grignone lungo il versante settentrionale."}
{"id": "268740", "revid": "115820438", "url": "https://it.wikipedia.org/wiki?curid=268740", "title": "Monte Legnone", "text": "Il Monte Legnone \u00e8 una montagna delle Alpi alta 2.609\u00a0, la cima pi\u00f9 alta della provincia di Lecco e del settore pi\u00f9 occidentale delle Alpi Orobie. La vetta del Legnone si eleva a punto tale da essere chiaramente visibile da Milano e dalla Brianza.\nDescrizione.\nDi bella forma piramidale con linee regolari, rappresenta il poderoso pilastro d'angolo tra il bacino del Lago di Como e la Valtellina, separando quest'ultima dalla Valvarrone, solco vallivo adiacente alla Valsassina.\nNon risulta alpinisticamente molto interessante, dacch\u00e9 formata su tutti i suoi versanti soprattutto da sfasciumi ad eccezione del versante nord, che sprofonda per quasi 2.500 metri sulla piana di Delebio, peraltro in modo piuttosto irregolare e senza una vera e propria parete rocciosa. \u00c8 per\u00f2 assai frequentato dagli escursionisti, anche perch\u00e9 la vetta offre in assoluto uno dei migliori panorami della Alpi Centrali, non avendo alcuna sommit\u00e0 di simile altitudine nelle vicinanze (ha un isolamento di 16 km) e protendendosi sul lago e sulla bassa Valtellina tanto da restare isolata rispetto alla cresta orobica di cui \u00e8 parte.\nNel massiccio del Legnone \u00e8 presente un piccolo glacionevato, un nevaio perenne a 2360m di altitudine chiamato Nevaio del Colombano. Ad Ovest del massiccio si eleva una cima secondaria, posta ad occidente della vetta principale, che prende il nome di Legnoncino (1.711\u00a0m).\nRifugi.\nSui fianchi del Legnone si trovano i seguenti rifugi:\nItinerari.\nLa \"via normale\" di salita, abbastanza facile, \u00e8 sul versante della Val Varrone, ha inizio dal rifugio Roccoli Lorla e sale quindi lungo il crestone ovest. Alcuni passaggi presso la cima sono attrezzati con corde fisse per agevolare la salita.\nUn altro itinerario percorre la facile \"cresta sud-est\", con partenza dai rifugi Alpe Scoggione o Alpe Legnone. La cresta si raggiunge alla Bocchetta alta del Legnone (2395\u00a0m), sullo spartiacque orobico, per una strada militare. Essa presenta alcuni interessanti manufatti di trincea risalenti alla Prima guerra mondiale, parte di una seconda linea difensiva italiana che sarebbe diventata \"prima\" in caso di sfondamento della linea di combattimento attestata sui monti del gruppo Ortles-Cevedale.\nItinerari segnalati pi\u00f9 impegnativi risalgono direttamente dal rifugio Alpe Scoggione. La \"Direttissima\" comporta il superamento di brevi passaggi di arrampicata fino al III grado.\n\u00c8 meglio evitare di salirvi durante i temporali perch\u00e9, forse a causa del sottosuolo o dei molti larici presenti, si scaricano parecchi fulmini, che negli anni hanno provocato il ferimento di persone e la morte di alcuni animali.\nIl Legnone nella cultura di massa.\nSecondo una tradizione del Lago di Como, osservando la vetta del Monte Legnone, \u00e8 possibile capire l'evolvere del tempo meteorologico infatti in dialetto lecchese un antico detto recita: Di contro un altro detto (meno convinto delle capacit\u00e0 meteorologico-divinatorie del monte) recita:"}
{"id": "268742", "revid": "72396", "url": "https://it.wikipedia.org/wiki?curid=268742", "title": "Eduard Ignaz Koch", "text": "Prese parte alla Rivoluzione tedesca del 1848-1849. Emigrato negli Stati Uniti nel 1850, propose a Marx, nel 1851, di pubblicare il \"Manifesto del Partito Comunista\" (pubblicato nel 1848). Tuttavia il progetto non ebbe seguito."}
{"id": "268743", "revid": "1632387", "url": "https://it.wikipedia.org/wiki?curid=268743", "title": "Hell Awaits", "text": "Hell Awaits \u00e8 il secondo album in studio del gruppo musicale statunitense Slayer, pubblicato nel marzo 1985 dalla Metal Blade Records.\nIl disco.\nRegistrazione.\nL'album precedente era diventato il disco pi\u00f9 venduto dalla Metal Blade, vendendo circa 40.000 copie nel mondo; questo successo ispir\u00f2 il produttore Brian Slagel a voler un altro album di inediti da parte degli Slayer. Slagel decise di assumere il produttore Ron Fair (proveniente dalla Chrysalis Records), il quale dopo aver visto il gruppo esibirsi dal vivo apprezz\u00f2 la loro performance. Quando vide gli Slayer nello studio di registrazione, Fair afferm\u00f2 \"Wow, questi ragazzi sono davvero arrabbiati!\", in quanto era ancora inesperto nel lavorare con musicisti provenienti dalla scena heavy metal. Slagel finanzi\u00f2 l'album, in contrapposizione con \"Show No Mercy\", finanziati dal cantante e bassista Tom Araya e dal padre del chitarrista Kerry King.\nIl budget organizzato da Slagel permetteva un'assistenza professionale: Bernie Grundman provvide al mastering, Eddy Schreyer si occup\u00f2 della rimasterizzazione mentre Bill Metoyer (il quale lavor\u00f2 in precedenza all'EP \"Haunting the Chapel\") lavor\u00f2 come ingegnere del suono. Tuttavia, in seguito Araya afferm\u00f2 che l'album presenta una produzione di pessima qualit\u00e0: \"Ai giorni d'oggi, la produzione \u00e8 piuttosto scarsa, ma per i tempi era di tutto rispetto per me. Credo che potremmo rifarlo, ma perch\u00e9 rovinare tutto?\" Il batterista Dave Lombardo, d'altra parte, afferm\u00f2 che \"Hell Awaits\" presenta una maggiore professionalit\u00e0 di lavorazione rispetto a \"Show No Mercy\".\nStile e composizione.\nI temi tratti in \"Hell Awaits\" sono pi\u00f9 oscuri rispetto a \"Show No Mercy\" ed includono principalmente Satana e l'inferno; \"Hell Awaits\" presenta alcuni effetti audio, come ad esempio l'intro del brano omonimo, una registrazione rovesciata di una voce demoniaca che ripete \"Join us\" (\"Unisciti a noi\"). Musicalmente, l'album presenta un lavoro pi\u00f9 progressivo e diversificato rispetto alle pubblicazioni precedenti e secondo Kerry King, lui e Jeff Hanneman in quei tempi erano molto influenzati dalla musica dei Mercyful Fate. Definito come \u00abinfluente per i futuri gruppi musicali extreme metal\u00bb, i brani pi\u00f9 popolari di \"Hell Awaits\" furono reinterpretati da vari artisti e apparvero in molti album tributo. Musicisti quali Phil Anselmo o il batterista Gene Hoglan citano \"Hell Awaits\" come una loro influenza principale.\nTour.\nPer promuovere \"Hell Awaits\", Slayer intrapresero il Combat Tour con i Venom e con gli Exodus. Un evento piuttosto curioso avvenne nel bus dei Venom: questi ultimi e gli Slayer erano ubriachi mentre ascoltavano \"Hell Awaits\"; a un tratto arriv\u00f2 Araya, il quale, secondo quanto raccontato da Lombardo, esclam\u00f2 \"Dovrei pisciare! Dov'\u00e8 il bagno?\" Il cantante dei Venom Conrad \"Cronos\" Lant gli rispose \"\u00c8 proprio qui: nella mia bocca!\" e Araya lo prese alla lettera ed urin\u00f2 sulla sua testa. Cronos reag\u00ec tirandogli un pugno in faccia ed Araya fu costretto a proseguire il tour con un occhio nero."}
{"id": "268744", "revid": "1573940", "url": "https://it.wikipedia.org/wiki?curid=268744", "title": "Vitalij Komar", "text": "Vita.\nNel 1967 ottiene il diploma presso la Scuola di Arte e Design Stroganov.\nPoco dopo, inizia a lavorare sempre pi\u00f9 in stretto contatto con l'amico e collega Melamid: la carriera artistica dei due non si separer\u00e0 mai pi\u00f9, essi firmeranno tutte el loro opere insieme.\nA partire dalla fine degli anni Sessanta e dall'inizio del decennio successivo, l'autore (sempre insieme al collega) si fanno fondatori e promotori del genere artistico della Sots-art.\nNel 1973, \u00e8 espulso come avvenne anche per Melamid, dalla sezione giovanile dell'Unione degli Artisti Sovietici.\nNell'anno successivo, il 1974, \u00e8 arrestato, sempre insieme a Melamid, durante un'esposizione in un appartamento moscovita, e successivamente, molte delle sue opere sono distrutte nella famosa quanto tragica Mostra dei Bulldozer.\nDal 1978, egli vive a New York."}
{"id": "268745", "revid": "6066", "url": "https://it.wikipedia.org/wiki?curid=268745", "title": "Deuterocanonico", "text": ""}
{"id": "268748", "revid": "922800", "url": "https://it.wikipedia.org/wiki?curid=268748", "title": "Aleksandr Melamid", "text": "Vita.\nNel 1967 ottiene il diploma presso la Scuola di Arte e Design Stroganov.\nPoco dopo, inizia a lavorare sempre pi\u00f9 in stretto contatto con l'amico e collega Vitalij Komar: la carriera artistica dei due non si separer\u00e0 mai pi\u00f9, essi firmeranno tutte el loro opere insieme.\nA partire dalla fine degli anni Sessanta e dall'inizio del decennio successivo, l'autore (sempre insieme al collega) si fanno fondatori e promotori del genere artistico della Sots-art.\nNel 1973, \u00e8 espulso come avvenne anche per Vitalij Komar, dalla sezione giovanile dell'Unione degli Artisti Sovietici.\nNell'anno successivo, il 1974, \u00e8 arrestato, sempre insieme a Komar, durante un'esposizione in un appartamento moscovita, e successivamente, molte delle sue opere sono distrutte nella famosa quanto tragica Mostra dei Bulldozer.\nDal 1978, egli vive a New York."}
{"id": "268750", "revid": "122811471", "url": "https://it.wikipedia.org/wiki?curid=268750", "title": "Permetrina", "text": "La permetrina (C21H20Cl2O3) \u00e8 una sostanza attiva antiparassitaria utilizzata per i presidi medico-chirurgici e come insetticida. Appartiene alla famiglia dei piretroidi ed agisce come neurotossina.\nPrincipio di funzionamento.\nIl sito primario d'azione di tutte e due le classi \u00e8 a livello dei canali del sodio a livello della membrana cellulare degli elementi eccitabili. Dopo il passaggio di un potenziale d'azione nelle cellule eccitabili del tessuto nervoso e di quello muscolare, le piretrine ed i piretroidi bloccano l'apertura di una certa percentuale dei canali di membrana per il sodio. Questi agenti vengono quindi detti bloccanti dell'apertura dei canali. \nNormalmente, dopo il passaggio di un potenziale d'azione, l'iniziale flusso di ioni sodio verso l'interno della cellula viene rapidamente ridotto. In presenza di piretrine e piretroidi, invece, si ha il perdurare di un certo afflusso di sodio. Il continuo afflusso di ioni sodio determina dopo il potenziale d'azione primario un prolungamento della corrente. Questo, a sua volta, \u00e8 causa di ripetute scariche delle cellule eccitabili. Il persistere di tale depolarizzazione inibisce la propagazione di ulteriori potenziali d'azione, provocando, quindi, la paralisi nervosa.\nUtilizzi.\nIn agricoltura \u00e8 utilizzata principalmente per disinfestare le colture di cotone, frumento, mais e erba medica, mentre negli allevamenti trova utilizzo nell'uccidere i parassiti dei polli. Il suo utilizzo \u00e8 controverso dal momento che, essendo un veleno ad ampio spettro, uccide indiscriminatamente le varie specie di insetti comprese quelle non dannose come le api.\nSi utilizza per eliminare parassiti umani come il pidocchio e la scabbia e per tenere sotto controllo scarafaggi, termiti, tarli, formiche sia in ambito domestico che industriale. Permetrina di grado farmaceutico \u00e8 prodotta commercialmente da aziende come VAV Life Sciences, Dow Chemicals etc.\nLa permetrina elimina acari e zecche al semplice contatto con tessuti trattati. Secondo gli studi del Connecticut Department of Public Health ha una bassa tossicit\u00e0 per i mammiferi, l'assorbimento attraverso la pelle \u00e8 limitato e reazioni allergiche sono rare. Viene, quindi, utilizzata anche sui cani per eliminare gli stessi parassiti e per tenere lontano zanzare e pappataci responsabili della trasmissione della leishmaniosi. I prodotti \"spot-on\" contenenti permetrina da utilizzare sui cani, garantiscono la lontananza di zanzare e pappataci \nLa permetrina non va assolutamente utilizzata sui gatti, in quanto ne pu\u00f2 provocare facilmente la morte anche attraverso le vie aeree o per contatto indiretto (per esempio coricandosi nella cuccia di un animale trattato). Questo perch\u00e9 i gatti non sono dotati di glicosidasi, degli enzimi necessari ad eliminare dal loro organismo la molecola di permetrina, che verso di loro agisce come un vero e proprio veleno.\nTossicit\u00e0.\n\u00c8 altamente tossica per api, pesci e invertebrati acquatici a causa della sua azione di disfacimento dei canali del sodio. Ha gravi effetti sui gatti causando gravi disturbi del sistema nervoso.\nNon \u00e8 approvata dall\u2019Unione Europea (EU Pesticide DataBase 2013, Regulation EC No 1107/2009) ed \u00e8 stata ritirata dal commercio come pesticida in agricoltura in seguito alla decisione 2000/817/EC. Il Reg. CE 807/2001 ha stabilito che: \"in attesa dei risultati definitivi delle indagini scientifiche, il periodo di durata dei limiti massimi provvisori di residui nei prodotti alimentari di origine animale precedentemente definito nell'allegato III del regolamento (CEE) n. 2377/90 deve essere esteso per cefacetrile, acido ossolinico e permetrina\".\nAnche se in commercio prevalgono le formulazioni contenenti gli isomeri cis-trans in rapporto 1:3, le formulazioni pi\u00f9 attive, almeno nei test di laboratorio, sono risultate quelle aventi gli isomeri cis-trans in rapporto 2:3.\nInvertebrati acquatici.\nRicerche con anfipodi di acqua dolce indicano che la presenza di permetrina nei sedimenti acquatici pu\u00f2 inibirne la crescita a livelli di 44-73 ng*g -1 sedimento (Amweg et al. 2005).\nCrustacea.\nTossicit\u00e0 elevata per la maggior parte dei crostacei (PAN Database). Questa sostanza induce l\u2019adesione di sedimenti, alghe, batteri e frammenti silicei sulle appendici di Daphnia magna. Analogo effetto ha la cipermetrina. LC 50 48-ore Daphnia (forme giovanili) = 0,2-0.6 \u00b5g*l -1 .\nMollusca.\nTossicit\u00e0 variabile che pu\u00f2 essere elevata per alcune lumache di acqua dolce (ad es. LC 50 Lymnaea acuminata = 542.5 \u00b5g*l -1 .\nInsecta.\nDa Molto ad Estremamente tossico per la maggior parte degli insetti. Nelle api oltre all'alta tossicit\u00e0 orale e per contatto determina significativi effetti cronici: esposizioni subletali alla permetrina (piretroide) riducono le capacit\u00e0 di apprendimento degli odori (Taylor et al. 1987; Decourtye &amp; Pham-Delegue, 2002).\nIn Francia gli allevamenti di bovini e ovini vengono trattati con prodotti polverizzati a base di permetrina, per combattere mosche e zanzare vettori del tanto temuto \"morbo della lingua blu\". Sembrerebbe che sia questa un\u2019altra delle ragioni che spiegano l\u2019improvvisa e massiva mor\u00eca negli alveari delle zone colpite da questa patologia animale. A dare l'allarme la Commissione Nazionale per l'apicoltura francese. Campioni di api morte, inviati ai laboratori del Centro Nazionale per la Ricerca Scientifica, sono infatti risultati positivi al piretroide che \u00e8 risultato presente in dosi letali anche nei campionamenti ambientali svolti nei pressi degli allevamenti e persino sui mezzi di trasporto degli animali. Le perdite negli apiari hanno raggiunto dal 50 all'80% delle colonie. Anche apicoltori dell' Aude, dei Pirenei Orientali, degli Alti Pirenei, dell\u2019 Alta Vienne e dell' Aveyron hanno segnalato perdite importanti e sintomi identici. Numerosi esperti ed enti contestano l\u2019utilit\u00e0 e l'efficacia di tale lotta insetticida. Gli apicoltori hanno chiesto al Ministero dell'Agricoltura francese di modificare il decreto del 4 novembre 2008 relativo alla disinfezione obbligatoria e d\u2019intervenire presso la Commissione Europea per ottenere la modifica della Direttiva europea 2000/75, che stabilisce le disposizioni relative alla lotta ed eradicazione della febbre catarrale degli ovini. Prove di laboratorio ne hanno dimostrato l'effetto sinergico, molto spiccato, quando viene impiegata con gli esteri fosforici e con i piretroidi di ultima generazione (eccezione fatta per la Deltametrina).\nPisces.\nLa tossicit\u00e0 varia da debole ad estrema. Altamente tossica per alcune specie di pesci di acqua marina e dolce (US Environmental Protection Agency, 2006). \u00c8 altamente tossica per cefali (LC 50 Mugil cephalus 5.50 \u00b5g*l -1 ), persici (LC 50 Micropterus salmoides 8.50 \u00b5g*l -1 ), salmerini (LC 50 3.58 \u00b5g*l -1), Trota iridea (LC 50 Oncorhynchus mykiss 19 \u00b5g*l -1 ) (PAN Database). Tende ad accumularsi nell\u2019organismo e determina variazioni nel comportamento e alterazioni biochimiche. Studi di proteomica su Pimephales promelas hanno portato alla constatazione che questa sostanza \u00e8 in grado, in proporzioni subletali (7.5 \u00b5g*l -1 ), di alterare l\u2019espressione di 24 proteine (Biales et al. , 2011). Nella maggior parte delle specie testate la Tossicit\u00e0 acuta rientra nella Categoria 1 MOLTO TOSSICO PER LA VITA ACQUATICA.\nAmphibia.\nLa tossicit\u00e0 acuta \u00e8 molto variabile, da debole per i rospi a estremamente alta per alcune specie di rana.\nAves.\nLa tossicit\u00e0 acuta \u00e8 moderata (DL 50 pollo &gt; 3000 mg*kg -1 ), ma livelli molto bassi di permetrina (0.1 ppm per 3-6 settimane) nella dieta delle Galline ( Gallus gallus domesticus ) hanno portato alla soppressione del sistema immunitario.\nMammalia.\nLa Permetrina \u00e8 stata largamente utilizzata come antiparassitario per uso esterno (collari, polveri, spray) per cani e gatti (NTPN, 1997). Nei cani, generalmente, i piretroidi sono ben tollerati, cos\u00ec come i ratti e i topi, mentre di frequente i gatti esposti manifestano i sintomi dell\u2019intossicazione. Veterinari della VPIS (US Veterinary Poisons Information Service) hanno osservato che il 96.9% dei gatti esposti a formulazioni della sostanza mostravano i sintomi tipici dell\u2019avvelenamento (Sutton et al. 2007). Nell\u201987.8% dei casi compariva ipereccitabilit\u00e0, tremori muscolari o convulsioni tonico-cloniche lievi, difficolt\u00e0 di deambulazione e nel mantenimento della stazione quadrupedale, ipersalivazione, vomito, diarrea, dispnea, midriasi. La Permetrina causa sul coniglio irritazioni di media entit\u00e0 sia su pelle integra che abrasa. Pu\u00f2 anche causare congiuntiviti quando viene in contatto con gli occhi. Inibisce la proliferazione delle cellule estrogeno-sensibili (Kim et al. , 2006: McCarthy et al. , 2004).\nHomo sapiens.\nPer quanto riguarda gli uomini un\u2019associazione positiva statisticamente significativa \u00e8 stata osservata con il mieloma. Il rischio relativo era aumentato di oltre 5 volte nei soggetti che erano entrati ripetutamente in contatto con la sostanza per motivi professionali. Considerato potenziale interferente endocrino dall\u2019Unione Europea. Insieme al DEET \u00e8 stata inclusa tra gli agenti neurotossici che potrebbero aver avuto un ruolo significativo nei disordini neurovegetativi dei veterani della Guerra del Golfo del 1991 (Abou-Donia et al. , 1996; Institute of Medicine, 1995). Era, infatti, largamente usata per la protezione del personale contro gli insetti portatori di eventuali malattie."}
{"id": "268751", "revid": "2014155", "url": "https://it.wikipedia.org/wiki?curid=268751", "title": "Leone V l'Armeno", "text": "Biografia.\nOrigini e carriera militare.\nDi asserite origini armene, figlio di un patrizio di nome Barda, secondo altre fonti Leone era invece di origini assire. Leone in giovane et\u00e0 decise di entrare nell'esercito bizantino. Aveva un'intelligenza acuta e sottile, era molto astuto ed ambizioso e non si faceva abbattere dagli avvenimenti in suo sfavore, cercando sempre una soluzione. Queste qualit\u00e0 portarono Leone a scalare la gerarchia militare, fino a diventare un abile generale. Nel campo di battaglia Leone dimostr\u00f2 coraggio, ottime doti di comando e anche una spiccata crudelt\u00e0.\nNell'803 serv\u00ec sotto il generale ribelle Barda Tourkos, ma disert\u00f2 in favore dell'imperatore Niceforo I (802-811). Niceforo lo ricompens\u00f2 donandogli due palazzi, ma in seguito fu esiliato in quanto aveva sposato Teodosia, figlia del patrizio Arsaber che si era ribellato nell'808. Verso la fine dell'811, il nuovo imperatore Michele I Rangabe (811-813) richiam\u00f2 Leone in patria e lo nomin\u00f2 strategos del thema dell'Anatolikon dove inizi\u00f2 ad orientarsi verso gli ideali iconoclasti, tipici negli ambienti aristocratici militari dell'Asia Minore. Nell'812 si distinse in guerra contro gli Arabi, respingendo una loro invasione.\nAscesa al trono.\nPrese parte alla spedizione contro i Bulgari, voluta da Michele I; partecip\u00f2 quindi alla battaglia di Versinicia, nei pressi di Adrianopoli, il 22 giugno 813, dove comandava le truppe dell'Anatolikon, quindi tutta l'ala destra dello schieramento bizantino. La battaglia si risolse inizialmente a favore dei Bizantini, che misero in fuga i Bulgari, ma la situazione cambi\u00f2 quando, durante l'inseguimento dei Bulgari, le truppe di Leone disertarono, lasciando Leone con il suo stato maggiore. Il khan dei bulgari, Krum, rimase stupito dell'abbandono del campo di battaglia da parte delle truppe di Leone, quindi ordin\u00f2 ai suoi uomini di fermare la ritirata e di scontrarsi con le truppe rimaste fedeli a Michele I, che da inseguitori si trovarono inseguiti. Furono cos\u00ec massacrati tutti i macedoni, che erano l'ala sinistra dello schieramento bizantino, comandata da Giovanni Aplakes.\nLe truppe avevano agito in questo modo su ordine dello stesso Leone, che voleva usurpare il trono dei basileis, ma senza macchiarsi l'onore, ossia scappando dal campo di battaglia, perch\u00e9 i Bizantini non avrebbero mai accettato come imperatore un traditore. Questa mossa cost\u00f2 all'Impero bizantino una pesante sconfitta, in una battaglia che invece si profilava un enorme successo. Michele I, che non era rimasto ferito in battaglia, cap\u00ec che il suo regno era in pericolo e che in breve tempo qualcuno gli avrebbe usurpato il trono, quindi decise di tornare di tutta fretta a Costantinopoli, dove prese la moglie e i cinque figli e ripar\u00f2 a Santa Sofia, dove chiese ed ottenne protezione dal patriarca di Costantinopoli, dicendogli che voleva abdicare anche per non iniziare una guerra civile.\nL'11 luglio 813 Leone entr\u00f2 trionfante a Costantinopoli, attraversando la Porta Aurea, fino ad arrivare al palazzo reale. Fu acclamato imperatore dai suoi soldati e la popolazione della capitale non obiett\u00f2, anzi lo acclam\u00f2 a sua volta. Ma per salire al trono Leone doveva dimostrare al patriarca Niceforo di non essere un iconoclasta: gli scrisse una lettera rassicurandolo della propria ortodossia, riuscendo a convincerlo a incoronarlo. Alla cerimonia di incoronazione Leone aveva al suo fianco destro il suo migliore amico, Michele l'Amoriano, un ufficiale bizantino rozzo, balbuziente e analfabeta. Era anche maldestro, infatti proprio alla cerimonia d'incoronazione di Leone, scendendo da cavallo, calpest\u00f2 il mantello di Leone e per poco non lo strapp\u00f2, ma Leone non si arrabbi\u00f2, anzi lo nomin\u00f2 capo degli escubitori, una delle guardie imperiali del palazzo reale.\nQuando Leone venne a sapere che Michele I si trovava con la sua famiglia a Santa Sofia e che aveva abdicato, decise di risparmiargli la vita. Ordin\u00f2 che Michele diventasse monaco, in un monastero delle isole dei Principi con un appannaggio annuale, che la moglie e le due figlie entrassero in convento e che i tre figli maschi fossero evirati ed esiliati anch'essi in un convento, in modo che non avrebbero mai potuto reclamare il trono bizantino, in quanto non potevano aver pi\u00f9 progenie. Il terzogenito, Ignazio (847-858; 867-877), sarebbe in seguito diventato patriarca di Costantinopoli.\nPer consolidare il suo potere e mantenere buono il rapporto con il patriarca Leone, ad agosto durante il suo ingresso nel palazzo imperiale, si inginocchi\u00f2 davanti all'icona di Cristo davanti alla Porta Chalke.\nNell'814 Leone nomin\u00f2 il figlio Simbatio co-imperatore; perch\u00e9 fosse chiaro a tutti chi sarebbe stato il suo successore, gli cambi\u00f2 il nome in Costantino, nome pi\u00f9 attinente ad un futuro imperatore. Quando Leone fece coniare le sue monete, si fece sempre rappresentare con il figlio.\nLa minaccia bulgara.\nIl primo obbiettivo di Leone era di riportare l'impero all'antica forza, ma il regno di Leone non inizi\u00f2 con i migliori auspici: la sconfitta dei Bizantini nella battaglia di Versinicia aveva portato all'avanzata dei Bulgari, che il 17 luglio 813 si erano accampati sotto le mura di Costantinopoli. Krum sapeva che i suoi uomini non potevano conquistare Costantinopoli, viste le forti difese della citt\u00e0. Mand\u00f2 cos\u00ec un messaggero a Leone, dicendo che si sarebbe ritirato se gli fossero stati dati in tributo bauli pieni di pregiate vesti bizantine e alcune bellissime vergini bizantine. Leone volle parlamentare direttamente con Krum: l'incontro sarebbe avvenuto nella parte settentrionale delle mura di Costantinopoli. Leone sarebbe arrivato per mare con una piccola scorta disarmata, Krum invece da terra, anch'egli con una piccola scorta disarmata.\nKrum accett\u00f2 senza problemi e si diresse a cavallo nel punto indicato da Leone. Il basileus arriv\u00f2 poco dopo l'arrivo del khan, accompagnato da un suo cortigiano, Exabulios. I due stavano per concludere l'accordo di pace quando, da un cenno che Exabulios aveva fatto con la testa, Krum cap\u00ec che gli era stata tesa un'imboscata. Corse verso il suo destriero, vi mont\u00f2 sopra, e inizi\u00f2 a scappare al galoppo; immediatamente da un nascondiglio sbucarono tre arcieri bizantini, che riuscirono a colpire il khan. Fortunatamente per Krum, le ferite non erano gravi, ma ci\u00f2 che veramente lo feriva era la sua fiducia tradita: pertanto giur\u00f2 a s\u00e9 stesso che l'avrebbe fatta pagare cara all'impero.\nIl khan abbandon\u00f2 Costantinopoli perch\u00e9 sapeva di non poterla conquistare, ma fece terra bruciata di tutto quello che si trovava fuori dalle mura: furono distrutti i sobborghi del Corno d'Oro, le chiese, i palazzi e i monasteri, fu trucidato chiunque venisse trovato dall'esercito bulgaro. Nel fare ritorno verso la loro terra, i Bulgari bruciarono qualsiasi cosa e saccheggiarono i campi, massacrando la popolazione e schiavizzando donne e bambini. Il palazzo di Hebdomon fu raso al suolo insieme alla citt\u00e0 di Selimbria. Krum si diresse successivamente verso Adrianopoli, che dal 22 giugno era cinta d'assedio dal fratello. I viveri scarseggiavano e l'arrivo di Krum fu fatale: la citt\u00e0 stremata cadde nelle mani dei Bulgari. Tutta la popolazione, composta da 10.000 abitanti, fu catturata. Molti furono uccisi, tra cui l'arcivescovo della citt\u00e0, gli altri furono deportati al d\u00ec l\u00e0 del Danubio, tra questi c'era il futuro imperatore Basilio I, che all'epoca aveva solo quattro anni, e che fu deportato insieme alla famiglia.\nLeone decise allora di vendicarsi e nella seconda met\u00e0 di settembre organizz\u00f2 una spedizione contro un'armata bulgara, vicino a Mesembria. I soldati bulgari furono uccisi mentre dormivano, in un attacco a sorpresa organizzato da Leone stesso. In territorio bulgaro, Leone uccise tutti i bambini che furono trovati, essi furono scagliati contro delle rocce. Gli adulti furono risparmiati.\nKrum, enormemente offeso, decise che l'anno successivo avrebbe distrutto le mura di Costantinopoli e con esse l'impero bizantino. Prima che si concludesse l'anno, il khan voleva ancora una volta razziare l'impero e, nonostante l'avvicinarsi dell'inverno, Krum approfitt\u00f2 del buon tempo per inviare un esercito di 30.000 soldati in Tracia, dove conquist\u00f2 Arcadiopoli e cattur\u00f2 circa 50.000 persone. Il bottino di guerra arricch\u00ec Krum e la sua nobilt\u00e0, e includeva elementi architettonici utilizzati nel ripristino di Pliska, che venne ricostruita grazie al lavoro degli artigiani bizantini prigionieri.\nIntanto in Bulgaria, Krum ordin\u00f2 l'approntamento di una potente artiglieria, per poter cos\u00ec demolire le mura di Costantinopoli. Le cronache riportano che il khan fece costruire scale, arieti, macchine d'assedio altissime, catapulte che potevano lanciare grossi massi e torce fiammeggianti. Nei primi giorni di primavera, la notizia che Krum era pronto ad assediare Costantinopoli arriv\u00f2 nella capitale bizantina e Leone ordin\u00f2 alla popolazione di lavorare giorno e notte al rinforzo delle mura. Ma la fortuna fu dalla parte dei Bizantini; infatti il 13 aprile 814, Krum mor\u00ec a causa di un attacco d'epilessia, che dur\u00f2 qualche minuto, mentre era in marcia alla volta di Costantinopoli. Leone approfitt\u00f2 del temporaneo disordine per attaccare i Bulgari nei pressi di Mesembria, dove li sconfisse. A Krum successe al trono il giovane e inesperto figlio Omurtag, che non aveva tempo per far guerra ai Bizantini, visto che l'aristocrazia bulgara si era ribellata: per questo nell'815 firm\u00f2 un trattato di pace con l'impero, che dur\u00f2 trent'anni. Per l'impero si profilava un periodo di pace, dato che a Occidente la \"pax Nicephori\" era ancora solida e a Oriente, il califfo Ma'mun era impegnato a Baghdad a sedare una rivolta dell'aristocrazia.\nReintroduzione dell'iconoclastia.\nSventata la minaccia bulgara, Leone nell'814 reintrodusse l'iconoclastia in tutto l'impero: se la questione, 88 anni prima, fu per Leone III e Costantino V non solo religiosa ma anche politica, l'elemento strategico risulta ancor pi\u00f9 forte per Leone, anche se la sua iconoclastia non ebbe forza paragonata a quella dell'VIII secolo, nonostante si ispirasse ad essa. A questa decisione aveva portato l'emigrazione di molti piccoli proprietari e contadini bizantini dalle terre dell'Asia Minore appena conquistate dagli Arabi verso Costantinopoli. Ridotti in miseria, furono aiutati dall'imperatore che li arruol\u00f2 nell'esercito per combattere contro i Bulgari. Quando la guerra coi bulgari fin\u00ec e regn\u00f2 nuovamente la pace nell'impero, essi si trovarono senza lavoro e tornarono nuovamente nella miseria a mendicare per le strade della capitale. Questi emigrati che chiedevano la carit\u00e0 per le strade di Costantinopoli erano quasi tutti iconoclasti e maledicevano l'ex imperatrice Irene (797-802), che aveva abolito l'iconoclastia (787), ritenendo che ella fosse la causa dei loro mali.\nI malumori nella capitale iniziarono a farsi sentire, non solo dai soldati smobilitati a causa del sistema dei themata, ma anche dalle classi medie e dall'alto comando dell'esercito bizantino. Questo malumore poteva esplodere in una rivolta o peggio in una guerra civile, e ora che l'impero era di nuovo in pace, Leone non voleva sentirsi minacciato da una possibile ribellione. Per cercare una risoluzione a questi problemi religiosi, Leone cre\u00f2 una commissione di ecclesiastici, che dovevano trovare delle motivazioni per reintrodurre l'iconoclastia, cercando riferimenti nelle sacre scritture e negli scritti dei Padri della Chiesa, eliminando quindi ci\u00f2 che era stato detto nel secondo concilio di Nicea del 787. La presidenza di questa commissione fu data al giovane e brillante armeno, Giovanni Grammatico (836-843), futuro patriarca di Costantinopoli, che era a capo del movimento iconoclasta, e la vicepresidenza all'anziano vescovo, Antonio di Syllaeum, che rallegr\u00f2 il sinodo raccontando storielle erotiche agli altri ecclesiastici.\nA dicembre Leone convoc\u00f2 nel palazzo reale il patriarca Niceforo I (806-815) e gli disse:\nMa il patriarca rifiut\u00f2 con decisione la richiesta dell'imperatore. Leone aveva per\u00f2 in serbo un secondo piano: ordin\u00f2 ad alcuni suoi soldati fedeli di andare come dei manifestanti, verso l'icona di Cristo della Chalk\u00e8 e iniziare a imprecare e maledire l'icona, poi pass\u00f2 l'imperatore togliendo l'icona, per risparmiarla da ulteriori offese.\nA Natale l'imperatore disse a Niceforo che non aveva alcuna intenzione di cambiare il rito bizantino; per provare ci\u00f2 durante la messa natalizia, si inchin\u00f2 platealmente davanti all'icona della Nativit\u00e0. Meno di due settimane dopo, all'Epifania, Leone non si inginocchi\u00f2. Pochi giorni dopo Leone convoc\u00f2 nuovamente Niceforo, che arriv\u00f2 attorniato da molti iconoduli, tra questi c'era anche l'abate Teodoro Studita, un tempo avversario di Niceforo, ma ora suo braccio destro. Durante l'udienza, Teodoro sfid\u00f2 Leone. Pochi giorni dopo Niceforo fu rinchiuso in casa, visto che l'imperatore aveva mandato dei soldati che dovevano controllare che il patriarca non uscisse; in questo modo non poteva neanche svolgere i suoi compiti ecclesiastici, e in seguito fu anche esiliato.\nA Pasqua dell'815, Leone fece riunire un sinodo a Santa Sofia, che aveva il compito di riapprovare il Concilio di Hieria, del 754, abolendo quindi il secondo di Nicea, per reintrodurre l'iconoclastia. Ma al sinodo non vennero convocati molti vescovi iconoduli: anche Niceforo era assente, perch\u00e9 si era ammalato, quindi la prima cosa che Leone fece fare, fu di far deporre il patriarca, che intralciava i suoi progetti. Leone nomin\u00f2 quindi come patriarca Teodoto I Cassiteras (815-821), cortigiano di corte, parente dell'imperatore Costantino V Copronimo (741-775), che fu un convinto iconoclasta. Leone aveva ottenuto il suo obiettivo: aveva un patriarca iconoclasta al suo fianco, ma Teodoto era un inetto, non riusciva a condurre il sinodo con ordine e ci furono grandi disordini soprattutto quando vennero interrogati i vescovi iconoduli, che furono aggrediti dagli iconoclasti, picchiati e ricoperti di sputi.\nRiuscito a riportare la pace sull'impero, sia esterna che interna, Leone non perseguit\u00f2 gli iconoduli che non vollero ubbidire ai suoi ordini, ma fece arrestare solo coloro che si mettevano a capo degli iconoduli e che sfidavano la sua ira, tra questi l'abate Teodoro Studita, capo degli iconoduli, che fu arrestato ben tre volte e fu infine esiliato. Prima che fosse reintrodotta l'iconoclastia, Teodoro chiam\u00f2 a s\u00e9 i suoi monaci e and\u00f2 in processione con le pi\u00f9 importanti icone, nella Domenica delle Palme. I monaci iconoduli continuavano a celebrare, purch\u00e9 con discrezione, i loro riti con le immagini senza che l'imperatore li perseguitasse. Ma con l'editto dell'815, lo stato non proteggeva pi\u00f9 le immagini, quindi coloro che le distruggevano non venivano puniti, a causa di ci\u00f2 furono perse molte opere bizantine. Sempre in campo religioso Leone durante il suo regno perseguit\u00f2 i pauliciani.\nVittorie contro gli arabi.\nNegli anni successivi Leone sconfisse gli Arabi che avevano tentato di invadere la Sicilia; li batt\u00e9 anche in Asia Minore dove avevano pianificato una nuova invasione. Tenendo anche in conto il respingimento dei Bulgari, si pu\u00f2 affermare che Leone davvero ridiede vigore all'esercito bizantino. Anche i cronisti suoi contemporanei, bench\u00e9 iconoduli, lo lodano per il lustro militare conferito all'impero. Fra gli altri, il patriarca Niceforo, nonostante l'esilio, nella sua cronaca scrive:\nL'assassinio.\nNell'autunno dell'820, Leone venne a sapere che il suo migliore amico, Michele, stava organizzando un complotto per ucciderlo, ma l'imperatore prima d'incolparlo volle avere tutte le prove, che arrivarono il 24 dicembre dell'820. Michele confess\u00f2 di essere a capo dell'attentato e Leone, adirato per il tradimento del suo pi\u00f9 caro amico, ordin\u00f2 che fosse buttato nella grande caldaia che scaldava l'acqua delle terme del palazzo imperiale. La sentenza doveva essere eseguita immediatamente, ma Michele fu salvato dall'intervento dell'imperatrice Teodosia, che adirata disse al marito:\nLeone rimase commosso dalle parole della moglie, e le rispose:\nPoi ordin\u00f2 di sospendere l'esecuzione, quindi lo fece mettere ai ceppi e rinchiudere nelle prigioni peggiori del palazzo, dove doveva essere sempre sorvegliato. Leone tenne per s\u00e9 le chiavi della cella di Michele, decise poi di ritirarsi nei suoi appartamenti, a causa dell'amarezza che provava per il tradimento dell'amico.\nLeone per\u00f2 non riusciva ad addormentarsi, da quanto era turbato, decise quindi di andare a vedere il suo prigioniero. Facendosi luce con una candela, l'imperatore s\u00ec diresse da solo verso le prigioni imperiali, fino ad arrivare alla cella di Michele. Qui trov\u00f2 la guardia di turno che stava dormendo e Michele dentro la cella dormiva anch'egli. Leone se ne and\u00f2 senza far rumore, ma dentro la cella c'era una terza persona, che Leone non not\u00f2: era un servitore di Michele, che era riuscito ad entrare nella cella del padrone e appena aveva sentito qualcuno avvicinarsi, si era nascosto sotto il pagliericcio del padrone. Il servo non vide in faccia Leone, ma lo riconobbe dagli stivali rosso porpora, riservati solo al basileus. Il servo svegli\u00f2 Michele, appena Leone se ne era andato, avvisandolo che l'Imperatore era stato appena l\u00ec. Michele svegli\u00f2 il suo carceriere, dicendo che l'imperatore l'aveva visto mentre dormiva, cosa che poteva costargli una dura punizione, cos\u00ec Michele riusc\u00ec a convincere il suo carceriere di passare dalla sua parte. Grazie all'aiuto del carceriere, Michele pot\u00e9 mandare in citt\u00e0 uno dei suoi servi, con il pretesto che cercava un prete per l'estrema unzione del suo padrone: in realt\u00e0 andava a chiamare i sostenitori di Michele, che venissero a liberarlo.\nI fedeli di Michele si travestirono da monaci e si unirono ad essi nelle prime ore della mattina, davanti alla porta Eburnea, dove i monaci cantavano a Natale, prima di andare dentro la cappella del palazzo imperiale di Santo Stefano. I sicari di Michele entrarono dentro il palazzo insieme ai monaci, con il volto ben coperto, e si misero nella parte pi\u00f9 buia della cappella, per non dare nell'occhio. L'imperatore entr\u00f2 mentre i monaci cantavano il primo canto e and\u00f2 a sedersi, poi inizi\u00f2 anch'egli a cantare, visto che amava cantare e aveva una voce profonda. Leone era vestito di pelliccia e di un cappello anch'esso di pelliccia di forma conica, per coprirsi dal freddo. Quando le voci dei monaci furono alte i sicari agirono, si tolsero le vesti e i cappelli e si lanciarono contro l'imperatore, lanciando fendenti, che colpirono alla testa il capo cerimonia. Leone disarmato afferr\u00f2 con la mano destra una croce di legno e con l'altra un bruciatore di incenso, e chiam\u00f2 a s\u00e9 le guardie che per\u00f2 erano gi\u00e0 state uccise dai sicari; le porte erano state sbarrate. Dopo un lungo combattimento un sicario gli tagli\u00f2 il braccio destro, con cui Leone teneva la croce; l'imperatore per lo spavento cadde a terra e un secondo colpo gli tagli\u00f2 la testa.\nAlcune parti del corpo di Leone furono buttate in una latrina, per poi essere ripescate per ordine di Michele, che era stato liberato e incoronato imperatore a Santa Sofia, con il nome di Michele II l'Amoriano. I resti dell'imperatore furono portati all'ippodromo di Costantinopoli, per far vedere alla popolazione, che il sovrano era morto e che il suo posto era stato preso dall'usurpatore Michele. Alla fine i poveri resti di Leone, furono caricati su un mulo e portati al porto, dove furono dati alla vedova Teodosia che aspettava, insieme ai quattro figli e alla madre di Leone, la nave che li avrebbe portati alle isole dei Principi, dove sarebbero rimasti in esilio. Ma i mali per la famiglia di Leone non erano finiti, perch\u00e9 Michele ordin\u00f2 che i figli di Leone fossero castrati, in modo che non potessero mai reclamare il trono dei basileis, e il figlio pi\u00f9 giovane, Teodosio, mor\u00ec durante l'operazione.\nLa tragica fine di Leone merita alcune riflessioni. Se da un lato egli era uso ad espedienti spregiudicati aveva per\u00f2 ben governato, le sorti dell'Impero erano state risollevate e la rinnovata potenza militare aveva garantito una pace durevole. Il suo assassinio non ha pertanto giustificazioni politiche, anche considerando che pure Michele era iconoclasta; le ragioni andranno piuttosto cercate nelle ambizioni personali di costui, in precedenza il migliore amico dell'imperatore.\nFamiglia.\nLeone V ebbe molti figli da Teodosia, noi per\u00f2 abbiamo documentazione su solo quattro di questi:"}
{"id": "268757", "revid": "640389", "url": "https://it.wikipedia.org/wiki?curid=268757", "title": "Ej\u00e9rcito de Tierra", "text": "L'Ej\u00e9rcito de Tierra (\"Esercito spagnolo\") \u00e8 l'esercito della Spagna ed una delle componenti delle forze armate spagnole, uno dei pi\u00f9 antichi eserciti attivi in tutto il mondo.\nL'esercito ha in forza 127.000 unit\u00e0 volontarie, essendo stato interamente professionalizzato dal gennaio 2002.\nStoria.\nNel Franchismo.\nIl 31 ottobre 1939 Franco present\u00f2 alla \"Junta de Defensa Nacional\" un piano per riarmare le Forze armate della Spagna nazionalista appena uscite dalla guerra civile, nell'eventualit\u00e0 che il paese fosse coinvolto nel conflitto appena iniziato: in caso di guerra la Spagna doveva essere pronta a mobilitare 150 divisioni per un totale di 2.000.000 di uomini; in seguito, visto il perdurante stato di neutralit\u00e0, la forza media dell'Ej\u00e9rcito de Tierra si attest\u00f2 intorno ai 300.000 uomini ripartiti in 24 divisioni.\nL'esercito spagnolo era preminentemente una forza di fanteria, dotata di equipaggiamenti in linea con gli standard del 1939 ma destinati a divenire rapidamente obsoleti con il conflitto in Europa. Le forze spagnole disponevano poi di cinque piccoli reggimenti corazzati equipaggiati principalmente con carri tedeschi Panzer I ed italiani CV33 del periodo della guerra civile, cui si aggiungeva un certo numero di carri sovietici T-26 catturati ai repubblicani.\nIl 20 agosto 1943 fu creata la Divisi\u00f3n Acorazada n\u00ba 1, su due reggimenti carri ed uno di fanteria motorizzata: per equipaggiare la divisione la Spagna acquist\u00f2 100 moderni carri Panzer IV dalla Germania, anche se poi solo 20 furono effettivamente consegnati nel dicembre del 1943 insieme a 10 cannoni d'assalto Sturmgesch\u00fctz III. Un programma per la realizzazione di un veicolo autoprodotto (il carro Verdeja) non and\u00f2 oltre l'assemblaggio di alcuni prototipi, a causa della carenza di materie prime.\nDopo gli accordi del 1953 con gli Stati Uniti, a cui concedette l'uso di alcune basi militari nel paese, l'esercito ricevette carri armati, veicoli e altri tipi di equipaggiamento e armi con cui sostituire l'equipaggiamento scarso, consumato e obsoleto acquisito durante la guerra civile e molti dei suoi comandanti ebbero l'opportunit\u00e0 di frequentare diversi tipi di corsi di aggiurnamento USA. Nel 1954 fu organizzata la prima \"bandera\" paracadutista dell'esercito. Con la concessione dell'indipendenza al Marocco spagnolo e la guerra di Ifni, a fine anni '50 fu sciolto l'Ej\u00e9rcito de \u00c1frica, e i regulares indigeni finirono in parte nell'esercito marocchino e in parte nelle guarnigioni spagnole rimaste a Ceuta e Melilla.\nLa riforma del 1965, ispirata alla nuova organizzazione dell'esercito francese, divise le unit\u00e0 in due gruppi, le forze di intervento immediato e le forze di difesa operativa territoriale. La brigata riapparve come grande unit\u00e0 di base. Le Forze di intervento immediato comprendevano tre divisioni: blindate, meccanizzate e motorizzate, ognuna con due brigate in armi e l'altra in quadro, e quattro brigate indipendenti: paracadutisti, aeromobili, cavalleria e artiglieria da campo.\nQuesta organizzazione dur\u00f2 anche dopo la fine del franchismo, fino al 1984.\nL'esercito attuale.\nAll'esercito, con l'ottavo articolo della Costituzione spagnola del 1978, congiuntamente con l'Armada e l'Ej\u00e9rcito dell'Aire, viene assegnata la missione di garantire la sovranit\u00e0 e l'indipendenza della Spagna, difendendone l'integrit\u00e0 territoriale e l'ordine costituzionale.\nDal 1982 si acceler\u00f2 il processo di riforma delle forze armate. La durata del servizio militare fu ridotta a dodici mesi e l'esercito fu riorganizzato con il Piano META, che elimin\u00f2 le Brigate di difesa operativa del territorio, promosse il passaggio dei comandi alla riserva transitoria e ridusse il numero di capitani generali. Fu anche legiferato per riaffermare la supremazia del potere civile sulle forze armate e i poteri della giustizia militare furono limitati, ponendo fine a due secoli di intervento militare in politica in Spagna. Nel 1988 inizi\u00f2 l'incorporazione di donne in determinati corpi delle forze armate, che nel 1998 sarebbero state estese a tutte le destinazioni senza eccezioni.\nLa Spagna ha partecipato per la prima volta a una missione internazionale delle Nazioni Unite nel 1989.\nCon il \"piano Norte\" dal 1995 furono eliminate quattro delle cinque divisioni esistenti, lasciando l'Esercito composto dalla Forza permanente e dalla Riserva mobile. La Forza permanente comprendeva una divisione meccanizzata di tre brigate, una brigata di cavalleria, una brigata di paracadutisti, una brigata leggera aviotrasportata, una brigata della legione, una brigata di cacciatori di montagna, le forze di guarnigione delle Isole Canarie, Isole Baleari, Ceuta e Melilla e altri elementi di supporto. La Riserva mobilitabile comprendeva tre brigate di fanteria mobilitabili, una brigata di cavalleria mobilitabile e altre unit\u00e0 di supporto.\nCon la professionalizzazione delle forze armate del 2001, le unit\u00e0 spagnole sono state divise in due separate forze di combattimento, come risultato della riorganizzazione del 2006, in accordo con le struzioni del Capo di Stato Maggiore dell'Esercito n. 59/2005 del 4 aprile 2005.\nQuesta riorganizzazione ha interessato sessanta unit\u00e0, di cui trentatr\u00e9 sono state sciolte e ventitre trasformate. \nLa principale forza di combattimento, la Fuerza de Maniobra (Forza di Manovra), comprendeva una Divisione Meccanizzata, una Divisione Leggera pi\u00f9 2 Brigate indipendenti (Alpina e di Cavalleria) e unit\u00e0 di supporto.\nA seguito del ristrutturazione del 2015 hanno l'organizzazione attuale. La nuova organizzazione della Forza armata ha una struttura pi\u00f9 semplificata e flessibile, con le brigate come elemento principale. In questo modo viene risolto il problema dell'esistenza di unit\u00e0 che non avevano un numero sufficiente di truppe e mezzi. Questa nuova organizzazione dell'Esercito si basa sulla strutturazione delle forze di manovra, ad eccezione di quelle del presidio di Ceuta, Melilla e Isole Baleari, in otto Brigate organiche multiuso, che abbiano i mezzi necessari per generare distacchi per le missioni internazionali senza dover ricorrere a risorse di altre unit\u00e0.\nUnit\u00e0 e Struttura.\nDal 2015.\nCon la riorganizzazione del 2015 l'organizzazione attuale, alle dipendenze del Capo di stato maggiore, \u00e8 la seguente:"}
{"id": "268784", "revid": "399", "url": "https://it.wikipedia.org/wiki?curid=268784", "title": "Claudio Marcello", "text": ""}
{"id": "268786", "revid": "29727", "url": "https://it.wikipedia.org/wiki?curid=268786", "title": "Ominoidei", "text": ""}
{"id": "268787", "revid": "1366113", "url": "https://it.wikipedia.org/wiki?curid=268787", "title": "Muta (musica)", "text": "La muta \u00e8 l'insieme delle corde per chitarra o per qualsiasi altro strumento musicale a corde.\nSi possono trovare gi\u00e0 pronte con uno spessore standard (detto anche scalatura) scelto dal fabbricante, oppure si possono creare delle mute personalizzate con spessori non consueti, ma che rispondono meglio al proprio gusto e modo di suonare."}
{"id": "268792", "revid": "123626187", "url": "https://it.wikipedia.org/wiki?curid=268792", "title": "Michele II l'Amoriano", "text": "Carriera militare, politica ed ascesa al trono imperiale.\nNato nel 770 ad Amorio in Frigia, Michele proveniva da una famiglia di contadini-soldati che avevano ricevuto terre dall'Impero come ricompensa per il lungo servizio militare offerto. Secondo quanto riportato da Teofane, la famiglia di Michele era legata alla setta degli Athinganoi, la quale poteva contare su numerosi adepti in quell'era.\nEmulando la lunga tradizione familiare Michele fece carriera nell'esercito: partendo da soldato semplice arriv\u00f2 a ricoprire, durante il regno di Niceforo I, l'incarico di spatharios del generale Bardanes Tourkos. In segno di stima, il suo generale gli concesse la mano di sua figlia Tecla, mentre un'altra delle sue figlie fu data in sposa per le stesse ragioni all'altro \"spatharios,\" Leone. L'amicizia con il suocero ebbe vita breve: nell'803 Bardanes Tourkos appoggi\u00f2 una cospirazione contro l'imperatore regnante, il suddetto Niceforo I, a cui rimasero invece fedeli sia Michele che Leone. Come ricompensa, Niceforo I don\u00f2 a Leone una lussuosa villa a Costantinopoli nominandolo anche \"Comes Foederatum\" (in greco \u03ba\u03cc\u03bc\u03b7 \u03c4\u03c9\u03bd \u03c6\u03bf\u03b9\u03b4\u03b5\u03c1\u03ac\u03c4\u03c9\u03bd), ovvero Capo dei Federati, soldati di origine barbarica ormai integrati nell'Impero e che volontariamente si arruolavano nell'esercito bizantino sotto il comando di un generale bizantino. Michele invece, per le stesse ragioni, fu da Niceforo I nominato \"Conte della Tenda\" (in greco \u03ba\u03cc\u03bc\u03b7\u03c2 \u03c4\u03b7\u03c2 \u03ba\u03cc\u03c1\u03c4\u03b7\u03c2), ovvero responsabile notturno della tenda imperiale allestita negli accampamenti militari, in tempi di guerra.\nNell'813 al seguito di numerosi insuccessi contro i Bulgari, l'imperatore regnante Michele I abdic\u00f2 in un contesto di crescenti pressioni e pericoli per la propria vita: Michele \"l'Amoriano\" fu determinante nello spingere all'abdicazione l'imperatore regnante, affinch\u00e9 salisse alla porpora l'amico e compagno d'armi Leone. Come ricompensa per il suo aiuto, il novizio imperatore Leone V lo ricompens\u00f2 nominandolo Domestico degli \"Excubitori\" (in greco, \u03b4\u03bf\u03bc\u03ad\u03c3\u03c4\u03b9\u03ba\u03bf\u03c2 \u03c4\u1ff6\u03bd \u1f10\u03be\u03ba\u03bf\u03c5\u03b2\u03b9\u03c4\u03cc\u03c1\u03c9\u03bd, \"domestikos t\u014dn exkoubitor\u014dn\"), ovvero capo di uno dei battaglioni (tagmata) di difesa personale dell'imperatore.\nLa duratura amicizia tra l'imperatore Leone V ed il Domestico degli \"Excubitori\" volse a termine quando il primo decise di divorziare dalla moglie, cognata del secondo: tra i due sorse un clima di sfiducia ed antipatia reciproco che culmin\u00f2, nella Vigilia di Natale dell'820, con l'arresto di Michele. L'imperatore, condannatolo a morte, posticip\u00f2 l'esecuzione a data da destinarsi dopo il Natale, ma Michele riusc\u00ec a mettersi in contatto con gli altri cospiratori ed a farsi liberare nella notte stessa. Senza perdere tempo, insieme si precipitarono nella Cappella di Santo Stefano a Costantinopoli, dove l'imperatore Leone V stava formalmente presenziando alla Santa Messa: sotto gli occhi attoniti dei presenti, l'imperatore fu assassinato dai cospiratori. Pare che Michele non avesse avuto nemmeno il tempo di rimuovere le catene della prigionia dalle proprie caviglie: malgrado le condizioni inadeguate, tutti i cospiratori lo acclamarono imperatore.\nAl patriarca di Costantinopoli Teodato I non rimase che incoronare formalmente il nuovo sovrano, nel giorno di Natale successivo, che assumer\u00e0 il nome di Michele II. Nonostante fosse di confessione iconoclasta, l'imperatore si dichiar\u00f2 da subito tollerante con tutte le fedi professate nell'impero, inclusa quella cristiana iconodula.\nDal dicembre dell'821 fu alle prese con il tentativo d'usurpazione messo in atto da Tommaso lo Slavo, il quale era stato insieme a Leone e Michele uno \"spathario\" di Bardanes Tourkos: dopo una decisiva battaglia ad Arcadiopoli (odierna L\u00fcleburgaz) ottenuta nell'ottobre dell'823, Michele II pot\u00e9 finalmente porre fine al tentativo di usurpazione\nLa Basilissa Tecla mor\u00ec nell'823 e allora Michele decise di sposare Eufrosina, figlia di Costantino VI: con questa mossa Michele II cerc\u00f2 di rafforzare la propria posizione imperiale minata sia dalla lentezza con cui sconfisse Tommaso lo Slavo e sia dalle sue simpatie iconoclaste in un'epoca di rinascita icondoula. Alla fine per\u00f2, questa scelta sort\u00ec l'effetto contrario, poich\u00e9 al clero non and\u00f2 gi\u00f9 l'idea che l'imperatore avesse scelto in sposa una donna che aveva ormai preso i voti, diventando suora.\nAd aggravare ulteriormente la stabilit\u00e0 dell'impero fu il fatto che, per sconfiggere Tommaso lo Slavo, l'esercito bizantino e le casse statali si erano indebolite cos\u00ec tanto che nulla si pot\u00e9 fare per impedire, nell'824, la conquista di Creta per mano araba. Nell'826 Michele II tent\u00f2 di riannettere Creta all'impero, ma la spedizione militare si tradusse in una seconda vittoria araba che serv\u00ec solamente a rafforzare le consapevolezze di questi: difatti, compreso il momento di difficolt\u00e0, pensarono bene di conquistare la Sicilia nell'827, sfruttando anche delle temporanee lotte intestine.\nNon si conoscono le cause della sua morte avvenuta nell'829; gli successe sul trono il figlio Teofilo, frutto del suo primo matrimonio.\nPer lungo tempo l'immagine di Michele II \u00e8 stata associata a giudizi negativi scaturiti dalle antipatie nutrite dal clero costantinopolitano, per il quale Michele II non fu che un rozzo contadino scarsamente istruito. Il clero iconodulo, infatti, fu verosimilmente severo verso l'imperatore per le sue origini \"athingainoidi,\" per la sua confessione iconoclasta e per aver costretto Eufrosina a venir meno al suo Voto Sacro. Tuttavia, le recenti rivalutazioni storiche hanno consentito di ricostruire un quadro meno parziale circa l'operato dell'imperatore, da cui emergono numerose note positive: prima fra tutte, Michele II don\u00f2 una maggiore stabilit\u00e0 all'impero, resistendo con man ferma a molte vicissitudini della vita bizantina e regnando con discreta stabilit\u00e0 fino alla morte. In secondo luogo, Michele II avvi\u00f2 una riorganizzazione dell'esercito bizantino di cui beneficer\u00e0 suo nipote Michele III, grazie alla quale potr\u00e0 ottenere numerosi successi contro gli Abbasidi. In terzo ed ultimo luogo, la storiografia \u00e8 concorde nel riconoscere Michele II come colui il quale gett\u00f2 le basi per l'ascesa della dinastia macedone, durante la quale ci sar\u00e0 un'importante fioritura delle arti, delle lettere e della cultura nota come rinascenza macedone.\nMatrimoni e discendenza.\nMichele ebbe dalla sua prima moglie, Tecla:\nDalla seconda sposa Eufrosina non ebbe alcun figlio."}
{"id": "268793", "revid": "320578", "url": "https://it.wikipedia.org/wiki?curid=268793", "title": "GiovanBattista Marino", "text": ""}
{"id": "268796", "revid": "767487", "url": "https://it.wikipedia.org/wiki?curid=268796", "title": "Malfunkshun", "text": "I Malfunkshun erano una grunge band proveniente da Bainbridge Island, Washington, attiva nella met\u00e0 degli anni ottanta.\nStoria.\nI Malfunkshun sono stati un gruppo importante nella storia del grunge e vengono considerati i capostipiti del genere accanto a band come Green River e Melvins. \u00c8 grazie ai Malfunkshun che Andrew Wood \u00e8 cresciuto come cantante, iniziando a farsi chiamare \"The Lovechild\".\nIl gruppo inizi\u00f2 la sua collaborazione nel 1980, anche se solo nel 1985 venne riconosciuto per il suo valore e due sue canzoni (opera di Andrew Wood) vennero inserite nella compilation \"Deep Six\" edita dalla C/Z Records, accanto a gruppi come Skin Yard, Green River, Melvins, Soundgarden e The U-Men. \nDa quel momento in poi (siamo circa al 1986) l'ambizione di Andrew Wood lo staccher\u00e0 sempre di pi\u00f9 dai Malfunkshun, avvicinandolo a Stone Gossard e Jeff Ament dei Green River, coi quali avrebbe poi formato i Mother Love Bone, band in cui rimase sino alla sua morte avvenuta nel 1990 a causa di un'overdose di eroina.\nIl 24 ottobre 2006 il chitarrista Kevin Wood, il batterista Regan Hagar e il nuovo cantante Shawn Smith si sono riuniti per scrivere nuove canzoni utilizzando i testi scritti da Wood prima della sua morte. Originariamente i membri erano intenzionati a tenere il nome di Malfunkshun, per poi scegliere definitivamente quello di \"Von Nord\"."}
{"id": "268798", "revid": "320578", "url": "https://it.wikipedia.org/wiki?curid=268798", "title": "Giovanni Battista Marino", "text": ""}
{"id": "268804", "revid": "12582", "url": "https://it.wikipedia.org/wiki?curid=268804", "title": "Boiler Room Brawl", "text": ""}
{"id": "268805", "revid": "767487", "url": "https://it.wikipedia.org/wiki?curid=268805", "title": "Nena", "text": "Celebre internazionalmente per il brano \"99 Luftballons\" dell'allora gruppo musicale Nena. Con 22 milioni di dischi venduti in tutto il mondo, Nena \u00e8 la cantante pop di lingua tedesca di maggior fama internazionale nella storia della musica leggera tedesca.\nBiografia.\nGabriele Susanne Kerner ha ricevuto a tre anni il soprannome Nena, che significa \"piccola bambina\", dopo una vacanza in Spagna; ha una sorella (Kristiane, chiamata anche Nane) ed un fratello (Michael) pi\u00f9 giovani. Dopo aver trascorso l'infanzia ad Hagen, sua citt\u00e0 natale, ha interrotto gli studi durante l'11\u00aa classe del \"gymnasium\". Ha quindi frequentato un corso per orefice, rinunciando alla qualifica poco prima di dare l'esame. Nel novembre del 1977 ha incontrato in una discoteca di Hagen il chitarrista Rainer Kitzmann, che le ha proposto il ruolo di cantante nel gruppo \"The Stripes\". L'anno dopo si \u00e8 esibita dal vivo col gruppo, scioltosi per\u00f2 quasi subito.\nSi \u00e8 poi trasferita a Berlino Ovest, che allora (insieme a Hagen) era la metropoli della Neue Deutsche Welle, con l'ex batterista del gruppo e compagno Rolf Brendel. Qui ha conosciuto i futuri membri del gruppo Nena: il tastierista Uwe Fahrenkrog-Petersen, il bassista J\u00fcrgen Dehmel ed il chitarrista Carlo Karges. Lavorando part-time nell'ufficio di Jim Rakete, dove curava le pubbliche relazioni per il gruppo Spliff, ha conosciuto i componenti Reinhold Heil e Manne Praeker che produrranno un suo disco. Negli studi degli Spliff, nel 1982, \u00e8 nato il pezzo \"Nur getr\u00e4umt\" del gruppo Nena, chiamato cos\u00ec proprio dal soprannome della cantante. Dopo l'apparizione nella trasmissione televisiva \"Musikladen\", le vendite del singolo sono balzate alle stelle.\nIl secondo singolo del gruppo, \"99 Luftballons\", portato per caso dall'autrice Christiane F. insieme a numerose canzoni in tedesco in un viaggio negli Stati Uniti, ha suscitato l'attenzione dei DJ californiani: la sua diffusione via radio \u00e8 partita dalla costa occidentale per arrivare alla frontiera canadese, superando la soglia del milione di copie vendute negli USA ed entrando quindi nei primi posti delle classifiche di tutto il mondo. In Germania il pezzo \u00e8 rimasto primo in classifica per 23 settimane, in Austria per 14 e in Svizzera per 11. Nel 1983 il gruppo ha prodotto il primo album \"99 Luftballons\", che l'anno dopo \u00e8 uscito anche nella versione internazionale in inglese insieme al 2\u00ba album \"?\" (\"Fragezeichen\"). Al tastierista Uwe Fahrenkrog-Petersen il gruppo deve i componimenti di maggior successo mentre i testi portano la firma del chitarrista Carlo Karges. Dopo qualche altro singolo e album di successo, come \"Feur und Flamme\" e \"Eisbrecher\", nel 1987 la band si \u00e8 sciolta.\nNena \u00e8 anche attrice cinematografica: nel 1983 ha interpretato \"Gib Gas, ich will Spa\u00df!\" (\"Accelera, voglio divertirmi!\") con il cantante rock Markus e il gruppo punk Extrabreit: il film \u00e8 stato definito \"trash cinematografico\", ma \u00e8 anche considerato un film culto dei primi anni ottanta, dato che esprime il modo di pensare dei giovani e la moda di quei tempi; la colonna sonora \u00e8 costituita dalle canzoni rock tedesche basate sulla Neue Deutsche Welle: tra le quali merita una menzione \"Taschenschlampe brennt\", cantata proprio da Nena e Markus.\nDurante le riprese di un altro lungometraggio, \"Der Unsichtbare\" del 1987, Nena ha conosciuto l'attore svizzero Benedict Freitag. Da questa relazione nel 1990 sono nati i suoi figli gemelli Larissa Maria e Sakias Manuel. Nel 1992 Nena si \u00e8 lasciata con Benedict Freitag. Gli altri due figli Samuel Vincent Madou (1995) e Simeon Joel (1997) sono nati dalla relazione con Philipp Palm, un batterista di Stoccarda diventato poi anche il suo produttore, con il quale oggi vive ad Amburgo.\nDopo la separazione del gruppo del 1987 Nena ha iniziato nel 1989 la sua carriera da solista con \"Wunder gescheh'n\" e \"Du bist \u00fcberall\", che aveva scritto durante la sua prima gravidanza. Negli anni novanta, oltre ai vari album, ha lanciato anche dischi speciali per bambini. Nel 1994 ha moderato per qualche mese la rubrica televisiva Boulevardmagazin \"Metro\" sul canale ARD, e nel 1998, sullo stesso canale, con pi\u00f9 di sette milioni di spettatori, il Countdown Grand Prix. Per il ventennio di carriera (2002) Nena e Uwe Fahrenkrog-Petersen, l'ex compositore e tastierista del gruppo, hanno inciso nuovamente i loro pezzi storici, da cui l'ennesimo successo di vendite.\nNel 2003 torna ad un folgorante successo in quasi tutta Europa, sbancando le classifiche in cui rimarr\u00e0 per oltre sei mesi con \"Anyplace, Anywhere, Anytime\", un duetto con la cantante inglese Kim Wilde (versione bilingue del successo di Nena del 1985 dal titolo originale \"Irgendwie, irgendwo, irgendwann\" che raggiunse allora la Top 3 in Germania per ben 20 settimane), Il singolo sar\u00e0 numero 1 in Austria, Belgio, Germania e Paesi Bassi.\nCon i singoli \"Liebe ist\" e \"Willst du mit mir gehn\" poi, il doppio CD \"Willst du mit mir gehn\" tra febbraio e marzo del 2005, Nena \u00e8 riuscita ancora a scalare le classifiche tedesche. Il 7 ottobre 2005 un terzo singolo \"Lass mich\" \u00e8 entrato anche nella classifica austriaca. Il 17 ottobre 2005 Nena ha presentato alla Frankfurter Buchmesse (fiera del libro di Francoforte) l'autobiografia stilata con l'aiuto di Claudia Thesenfitz recante lo stesso titolo dell'album appena pubblicato ed anch'esso subito molto venduto.\nNel 2010 la sezione tedesca della PETA mette in risalto il suo essere vegetariana (successivamente diviene vegana-crudista).\nIl 30 ottobre 2017 \u00e8 apparsa come ospite nel famoso programma di intrattenimento \"Willkommen bei Carmen Nebel\" in prima serata sul secondo canale tedesco (ZDF), dove \u00e8 stato annunciato per sabato 7 ottobre in prima serata e sullo stesso canale \"Nena-Nichts vers\u00e4umt\", uno speciale presentato da Thomas Gottschalk che ripercorre la carriera della cinquantasettenne \"Pop-Ikone\" nel suo 40.mo anniversario sulla scena musicale tedesca ed internazionale, in cui ci sar\u00e0 tra gli ospiti anche Gianna Nannini."}
{"id": "268806", "revid": "670021", "url": "https://it.wikipedia.org/wiki?curid=268806", "title": "Biblioteca Salaborsa", "text": "La Biblioteca Salaborsa \u00e8 una biblioteca pubblica di Bologna. \u00c8 stata inaugurata nel 2001, all'interno di Palazzo d'Accursio, sede storica del Comune, nei locali che ospitavano la Borsa di Bologna. Si affaccia su piazza Nettuno e su via Ugo Bassi.\nStoria.\nSotto la pavimentazione trasparente dell'attuale piazza coperta si possono vedere reperti archeologici dovuti alla stratificazione di varie civilt\u00e0: quella villanoviana del VII secolo a.C., quella della Felsina etrusca, e quelli della Bononia romana fondata nel 189 a.C. Nell'area ora occupata dalla Salaborsa sono stati trovate le fondazioni di un monumentale edificio pubblico, probabilmente la basilica cittadina. Essa si trovava infatti nell'area del foro, all'incrocio fra il cardo massimo e il decumano massimo.\nL'area subisce marcati segni di degrado nel corso dell'alto medioevo, fino alla sua rinascita nel XIII secolo. In questo periodo, sopra i ruderi romani vengono edificate alcune abitazioni ghibelline in stile tardo-romanico, tra cui spicca quella di Francesco Accursio, famoso giurista della Scuola bolognese dei glossatori.\nDurante il dominio dei Visconti (1350-1360), l'edificio fu fortificato in quanto destinato ad ospitare il quartier generale delle truppe a presidio del palazzo comunale, trasformato dai Visconti in vera e propria fortezza. Tale funzione rimase invariata sotto il governo dei vicari pontifici (1360-1376), durante il quale il cardinale Androino de la Roche modific\u00f2 profondamente l'area, acquistando le case site sul lato nord e facendovi costruire un giardino interno cinto da mura merlate, delle scuderie e gli alloggi per la guardia pontificia. Dopo la cacciata dei Bentivoglio da parte di papa Giulio II, nel 1508 venne rinforzata con la costruzione del torrione prospiciente il Canton de'Fiori (angolo via Ugo Bassi-via Indipendenza). Fra il 1554 e il 1555 l'edificio delle scuderie venne profondamente ristrutturato dagli architetti Stefano Grandi e Antonio Morandi.\nNel 1568 il giardino interno venne trasformato in orto botanico da Ulisse Aldrovandi, il quale vi fece coltivare erbe officinali e piante esotiche importate da tutti i continenti. Qui Aldrovandi condusse fondamentali ricerche che contribuirono alla creazione della botanica moderna. Nel 1587 venne costruita una cisterna nel lato nord dell'orto, su progetto di Pietro Fiorini, decorata con una raffinata edicola corinzia realizzata da Francesco Morandi, detto \"il Terribilia\". L'orto venne trasferito nel 1765 in via San Giuliano e infine, in epoca napoleonica, nell'attuale sede in prossimit\u00e0 di Porta San Donato. Resta oggi visibile nell'area nord-ovest dello scavo archeologico nel sotterraneo della biblioteca, una parte della vasca usata per coltivare le piante acquatiche. L'area precedentemente occupata dall'orto fu impiegata nella seconda met\u00e0 del XIX secolo per l'addestramento delle milizie cittadine e per le esercitazioni dei pompieri.\nNel 1876 il piano terra di quest'ala del palazzo venne ristrutturato su progetto di Antonio Zannoni, allo scopo di ospitare dapprima un ufficio telegrafico e poi la nuova Residenza delle Regie Poste. L'intervento prevedeva l'apertura dell'attuale ingresso su piazza Nettuno e la creazione di una sala semicircolare (l'attuale esedra utilizzata come rampa di accesso alla Sala Borsa).\nNel frattempo si era creato un Comitato, guidato da imprenditori bolognesi, volto a promuovere la trasformazione del giardino interno e della cisterna in un luogo destinato alle contrattazioni e alle operazioni di mercato della Borsa di Bologna, che fino a quel momento si erano svolte all'aperto. Cos\u00ec, fra il 1883 e il 1886, al posto dell'antico giardino venne costruita la nuova Sala Borsa. L'edicola del Terribilia fu invece spostata nel cortile della Pinacoteca Nazionale di Bologna (dove si trova tuttora, mentre una replica venne realizzata nel 1934 nel cortile del pozzo di Palazzo d'Accursio). La nuova struttura, un padiglione in ghisa e vetro in stile modernista, era assai innovativa per l'epoca e rispondeva ai canoni decorativi e funzionali del nascente stile liberty.\nLa diminuzione del volume delle contrattazioni portarono alla chiusura della Sala Borsa nel 1903. Fra il 1919 e il 1920, negli anni dell'amministrazione del sindaco socialista Francesco Zanardi, la Sala Borsa accolse un ristorante economico (con funzione di calmiere dei prezzi). L'iniziativa ebbe un notevole successo, ma fu oggetto di aggressioni di squadre fasciste, come quella del 20 settembre 1920, che provoc\u00f2 la morte di un operaio. L'edificio ospit\u00f2 anche un ufficio dell'Ente Nazionale Turismo e, dal 1922, alcuni sportelli della Cassa di Risparmio, la quale ottenne l'uso della struttura per un periodo di 50 anni. Fu a cura dell'istituto bancario che, nel 1924 e su progetto dell'ingegnere Francesco Tassoni, vennero iniziati i lavori di costruzione di due ballatoi superiori attorno alla piazza coperta e la nuova Sala Borsa venne inaugurata il 17 luglio 1926. Il nuovo assetto comprendeva anche le due attuali sale sotterranee, decorate con stucchi e pitture in stile liberty e con soffitto a cassettoni, tradizionalmente attribuite all'architetto bolognese Edoardo Collamarini. L'ex cisterna venne invece trasformata in caveau della banca.\nNel secondo dopoguerra e fino agli anni Sessanta, la piazza coperta venne adibita a palasport, ospitando partite di pallacanestro e incontri di pugilato, mantenendo tuttavia durante gli orari di ufficio la funzione bancaria. Fu qui che mosse i \"primi passi\" la Virtus Pallacanestro. Nel 1976, invece, si inaugur\u00f2 nel torrione cinquecentesco il primo Teatro Stabile dei Burattini, diretto da Demetrio Presini. Successivamente, gli edifici della Sala Borsa vennero adibiti a uffici amministrativi del Comune di Bologna, mentre le rappresentazioni dei burattini continuarono fino agli anni Novanta.\nBiblioteca.\nNel 1999 viene decisa la destinazione della piazza coperta a biblioteca.\nDal 2001 ospita, quindi, una biblioteca pubblica multimediale di informazione generale che documenta in particolare la cultura contemporanea attraverso diverse tipologie di documenti: libri, audiolibri, giornali, fumetti, riviste, mappe, video, CD audio, DVD, CD-ROM e banche dati. Tra gli obiettivi della biblioteca sono previsti la diffusione dell'uso delle risorse elettroniche e l'accesso alle nuove tecnologie dell'informazione; la documentazione della societ\u00e0 bolognese contemporanea e dell'area metropolitana; il porsi come centro di aggregazione attraverso i servizi e l'organizzazione di eventi culturali aperti a tutti.\nIl catalogo delle collezioni della biblioteca \u00e8 consultabile sull'OPAC (\"Online Public Access Catalogue\") del Polo bolognese del Servizio bibliotecario nazionale in collaborazione con Universit\u00e0, Provincia e Comuni.\nLe risorse digitali disponibili per gli utenti da remoto (ebook, periodici, musica, banche dati) sono accessibili dal portale Biblioteca digitale metropolitana di Bologna, servizio cooperativo dell'Istituzione biblioteche del Comune di Bologna e delle biblioteche dei Comuni della provincia di Bologna, attivo da gennaio 2012."}
{"id": "268807", "revid": "124980969", "url": "https://it.wikipedia.org/wiki?curid=268807", "title": "Teofilo (imperatore)", "text": "Era figlio dell'imperatore Michele II (820-829) e della sua prima consorte Tecla.\nRegno.\nGi\u00e0 precedentemente il padre Michele II lo aveva associato con s\u00e9 sul trono nell'820.\nAppena diventato imperatore, cerc\u00f2 di trovare moglie: le fonti dell'epoca riferiscono che le ragazze ritenute le pi\u00f9 belle dell'Impero accorsero nella capitale per partecipare al \"concorso\" che avrebbe decretato chi avrebbe sposato l'Imperatore. Teofilo inizi\u00f2 a passarle in rassegna, e rivolgendo la parola a una delle candidate, Cassia, le disse: \u00abTutto il male ci viene dalla donna\u00bb. Quando lei replic\u00f2 \u00abMa \u00e8 anche dalla donna che ci viene tutto il bene possibile\u00bb, Teofilo decise di non scegliere lei come sua sposa, ma piuttosto un'altra candidata di nome Teodora.\nTeofilo \u00e8 un imperatore assai controverso, alcuni storici lo considerano uno dei migliori e pi\u00f9 capaci, altri lo descrivono come un tiranno abbastanza insignificante. Quello che pare assodato \u00e8 che prese in mano le finanze dello stato cercando di combattere contro la corruzione imperante. Un aneddoto viene riportato in merito: all'arrivo di una nave carica di mercanzie in arrivo dalla Siria domand\u00f2 a chi fossero dirette; alla risposta che erano per la moglie fece distruggere il cargo e consigli\u00f2 alla consorte di rivolgersi al mercato interno per i suoi acquisti onde lo stato non dovesse rinunciare agli introiti delle tasse. \nLe fonti riportano anche che cercasse di difendere i pi\u00f9 deboli dai soprusi dei potenti, dando ascolto ai reclami che il popolo gli rivolgeva quando passeggiava per la strada e dando loro giustizia. Le fonti riportano curiosi aneddoti riguardanti il suo senso della giustizia: un giorno una signora si rec\u00f2 dall'Imperatore lamentandosi del fatto che un potente, il fratello dell'Imperatrice, aveva costruito una casa accanto alla sua talmente alta che toglieva luce alla sua abitazione; l'Imperatore, dando ragione alla donna, pun\u00ec severamente il potente, confiscandogli l'edificio troppo alto e concedendolo alla donna.\nD'altro canto Teofilo combatt\u00e9 strenuamente a favore dell'iconoclastia, compiendo persecuzioni che non risparmiarono neanche la moglie e la matrigna (Eufrosina, figlia di Costantino VI e seconda moglie di Michele II il Balbo) e i cui racconti sono cos\u00ec macabri che molti ne mettono in dubbio la veridicit\u00e0. L'iconoclastia di Teofilo peraltro non godeva nemmeno lontanamente dell'appoggio popolare su cui si era basata in parte quella del secolo precedente sotto la dinastia isaurica e Significativo \u00e8 anche il crollo immediato e senza importanti resistenze del movimento iconoclasta subito dopo la morte di Teofilo.\nIl pi\u00f9 filoarabo degli imperatori bizantini (fu soprannominato \"Saracenophron\" dai contemporanei) fu impegnato contro il Califfato per gran parte della sua vita; dopo alterne vicende, lo sfortunato (\"Dystych\u00e9s\" per i contemporanei) Teofilo sub\u00ec a Dazimon un terribile rovescio che cost\u00f2 all'Impero la caduta della strategica roccaforte anatolica di Ancyra. Per\u00f2 i Bizantini non furono sconfitti dagli Arabi, ma dagli arcieri turchi a cavallo, mentre gli Arabi stessi venivano respinti da un contingente di trentamila Persiani, perseguitati in patria per le loro idee religiose (movimento Khurramiyya), rifugiati nel territorio dell'Impero e convertiti al cristianesimo. Teofilo fugg\u00ec con i resti dell'esercito bizantino a Dorileo; nonostante l'eroica resistenza dei difensori, dopo 55 giorni di assedio e per tradimento cadde la citt\u00e0 di Amorio (in Frigia), a cui segu\u00ec il massacro o la riduzione in schiavit\u00f9 dei suoi abitanti. Di questi, 42 furono portati in Mesopotamia e trucidati dagli Arabi per il loro rifiuto di rinnegare il cristianesimo; sono i Quarantadue Martiri di Amorio, tuttora venerati dai Cristiani d'Oriente. La sconfitta dei Bizantini doveva le sue gravi conseguenze, oltre che alla superficialit\u00e0 di Teofilo nei preparativi militari, al tradimento di una parte dei Persiani, che avrebbero voluto detronizzare l'imperatore sostituendolo col loro comandante, Teofobo, che era anche diventato cognato di Teofilo avendone sposato la sorella Irene. Nonostante il leale Teofobo avesse rifiutato il pericoloso onore, il diffidente e ingrato imperatore lo fece segretamente decapitare.\nDurante il regno di Teofilo, continu\u00f2 anche l'avanzata degli Arabi in Sicilia, dove erano sbarcati nell'827 (quando era ancora imperatore il padre Michele II) e venne occupata Palermo (831), che divenne la capitale islamica della porzione occidentale dell'isola (la cui conquista sarebbe stata completata solo nel 902).\nSotto il punto di vista economico il suo regno pu\u00f2 essere visto come un periodo di prosperit\u00e0, anche per la decisione del sovrano di investire in parecchie opere pubbliche importanti, come la costruzione di un ospedale, che sopravviver\u00e0 fino alla caduta dell'impero e al rinforzamento delle mura di Costantinopoli.\nAmante anche delle arti e della musica favor\u00ec inoltre la costruzione di una universit\u00e0.\nPsicologicamente provato dalla caduta della sua citt\u00e0 natale e fisicamente debilitato, Teofilo mor\u00ec il 20 gennaio 842 e gli successe il figlio Michele III, sotto la tutela di sua madre, l'imperatrice vedova Teodora.\nMatrimonio e discendenza.\nDal suo matrimonio con Teodora Armena Teofilo ebbe:"}
{"id": "268818", "revid": "163662", "url": "https://it.wikipedia.org/wiki?curid=268818", "title": "Filippo Taglioni", "text": "\u00c8 il padre riconosciuto del balletto romantico.\nFu il coreografo della versione originale del balletto \"La Sylphide\" (1832) ed il padre dei ballerini Paolo e Maria Taglioni.\nBiografia.\nFiglio del coreografo e ballerino Carlo Taglioni e di Maria Petrocchi (1752 circa-1830), nacque e crebbe in Italia, debuttando come danzatore all'et\u00e0 di diciassette anni a Pisa in parti \"en travesti\". Danz\u00f2 in varie altre citt\u00e0 d'Italia prima di diventare un ballerino dell'Op\u00e9ra di Parigi nel periodo in cui Pierre Gardel e Auguste Vestris dominavano in maniera totalitaria la scena della danza a Parigi. Per questo, Taglioni fu ben contento quando gli proposero di diventare ma\u00eetre de ballet a Stoccolma, in Svezia. A Stoccolma, nel 1803, si spos\u00f2 con Sophie Karsten, figlia di un famoso cantante d'opera svedese ed ebbero due figli: Maria Taglioni e Paolo Taglioni, che entrambi diventeranno danzatori.\nIn seguito la famiglia visse a Vienna e in Germania per scappare al pericolo delle guerre napoleoniche, Filippo trasfer\u00ec la famiglia a Parigi. Danz\u00f2 e coreograf\u00f2 in tutta Europa, soprattutto in Italia, Austria, Svezia, Danimarca e Germania. Alla fine fu invitato a stabilirsi a Vienna per lavorare per il Teatro Karntnertor. Una volta stabilitosi in questa citt\u00e0, chiam\u00f2 a s\u00e9 la figlia Maria da Parigi. Quando la figlia arriv\u00f2, Filippo si rese conto della sua preparazione artistica insufficiente e inizi\u00f2 ad allenarla lui stesso. Per sei mesi la costrinse a studiare sei ore al giorno, usando una tecnica stabile e ferma. Cerc\u00f2 di rendere il suo stile leggero e delicato, con un'enfasi particolare sul \"ballon\" nei salti e sull'uso delle punte, cose non ancora provate a quei tempi. Quando ritenne che la figlia fosse pronta, ritorn\u00f2 a Parigi. Dopo il suo debutto, Marie divent\u00f2 cos\u00ec popolare che Filippo riusc\u00ec a negoziare un contratto di sei anni per entrambi. La prima trionfale de \"La Sylphide\" il 12 marzo 1832 rese lei la pi\u00f9 acclamata prima ballerina del periodo romantico e lui il pi\u00f9 famoso coreografo del tempo. Da quella notte si fa iniziare il periodo romantico del balletto. Grazie all'immenso successo, padre e figlia viaggiarono insieme in Europa e in Russia.\nInvecchiando, Filippo divent\u00f2 eccentrico e imprevedibile e alla fine perse tutte le fortune che Maria aveva oculatamente messo da parte investendo in speculazioni azzardate. Ci\u00f2 nonostante, \u00e8 riconosciuto come il pioniere di uno stile nel balletto che avrebbe per sempre cambiato la natura di quest'arte.\nUn'altra silfide.\nIl balletto romantico \"La Sylphide\" arrivato sino a noi \u00e8 del coreografo danese August Bournonville, andato in scena con il titolo danese \"Sylfiden\" il 28 novembre 1836 a Copenaghen con Lucile Grahn e Bournonville stesso nella parte di James. La musica per questo balletto venne completamente riscritta da Hermann Severin von L\u00f8venskjold. La musica usata da Taglioni invece era di Jean-Mad\u00e9leine Schneitzhoeffer.\nAltre coreografie.\nOltre alla \"Sylphide\", Taglioni cre\u00f2 vari balletti, spesso interpretati dalla figlia Maria, fra cui:"}
{"id": "268820", "revid": "18323", "url": "https://it.wikipedia.org/wiki?curid=268820", "title": "Inno e Marcia Pontificale", "text": "Inno e Marcia Pontificale \u00e8 l'inno nazionale dello Stato della Citt\u00e0 del Vaticano. \nLa musica venne composta da Charles Gounod (1818-1893); ad essa si accompagnano tre testi (due in latino e uno in italiano), scritti posteriormente da tre differenti autori.\nStilisticamente si tratta di una pomposa marcia alla francese, tipica del repertorio del proprio compositore: l'\"Inno\" si divide in due parti (la prima in fa maggiore, solenne e maestosa, seguita dalla seconda, il cui stile \u00e8 affine a quello dei canti liturgici), cui fa seguito una terza parte (la \"Marcia Pontificale\") dal carattere imperioso.\nLa Santa Sede giudica tuttavia limitativa la definizione di \"inno nazionale\" per la composizione, che intenderebbe invece parlare \u00abal cuore di quanti in tutto il mondo vedono in Roma la sede di Pietro\u00bb, configurandosi pertanto come canto transnazionale ad uso di tutti coloro che professano la religione cattolica, riconoscendo il primato di autorit\u00e0 al vescovo di Roma.\nStoria.\nNel 1857 lo Stato della Chiesa si mun\u00ec per la prima volta di un inno nazionale: l'allegra e ritmeggiante \"Marcia Trionfale\" del compositore e maestro austriaco Vittorino Hallmayr (direttore della banda del XXXXVII Reggimento Fanteria di linea \"Conte Kinsky\" del presidio austriaco negli Stati Pontifici, di stanza a Roma), poi re-intitolata \"Inno pontificio\".\nL'11 aprile 1869, in occasione della celebrazione del giubileo di sacerdozio di papa Pio IX, il compositore francese Charles Gounod invi\u00f2 in omaggio alla Santa Sede di Roma una solenne e pomposa marcia alla francese: il motivo piacque a papa Ferretti e se ne ipotizz\u00f2 l'immediata adozione quale nuovo inno nazionale. Di l\u00ec a di poco tuttavia la presa di Roma da parte dell'esercito italiano - con susseguente sparizione dello Stato della Chiesa e dei suoi simboli - imped\u00ec che ci\u00f2 accadesse.\nNel 1929, a seguito dei Patti Lateranensi, venne costituito lo Stato della Citt\u00e0 del Vaticano, che recuper\u00f2 i vecchi simboli dello Stato della Chiesa, ovvero la bandiera e il gi\u00e0 citato inno di Hallmayr. Fu poi papa Pio XII, in previsione del Giubileo del 1950, a decidere la sostituzione dell'inno: il 24 dicembre 1949 il brano di Gounod fu eseguito in presenza del papa e per l'occasione ridenominato \"Inno e Marcia pontificale\". Dotato di un testo latino e di un testo italiano, divenne ufficialmente l'inno della Santa Sede il 1\u00ba gennaio 1950, previa promulgazione di un decreto papale ad hoc.\nNel 1985 il maestro Alberico Vitalini ha realizzato per le edizioni della Radio Vaticana una riduzione della partitura per pianoforte e per orchestra.\nTesto.\nOriginariamente la marcia di Gounod non aveva una lirica per l'accompagnamento canoro: solo nel 1949, allorch\u00e9 la partitura venne adottata quale inno istituzionale della Santa Sede, il vescovo Salvatore Antonio Allegra (1905-1969), all'epoca organista della Basilica di San Pietro in Vaticano, compose un testo in italiano e in latino per la partitura. \nIl testo nella seconda lingua tuttavia non venne mai adottato ufficialmente: solo verso gli anni 1990, essenzialmente allo scopo di rendere l'inno cantabile anche da persone non di madrelingua italiana, il canonico Raffaello Lavagna (1918-2015) si dedic\u00f2 alla scrittura di una nuova verseggiatura latina. \nIl testo da lui prodotto (basato essenzialmente su varie citazioni e menzioni della figura di san Pietro contenute nel Nuovo Testamento) venne presentato privatamente a papa Giovanni Paolo II il 15 giugno 1991, in occasione del 60\u00ba anniversario di fondazione della Radio Vaticana, mentre la prima esecuzione pubblica (che ne sanc\u00ec l'adozione ufficiale da parte della Citt\u00e0 del Vaticano), affidata al coro ed orchestra della Mitteldeutscher Rundfunk di Lipsia, si tenne il 16 ottobre 1993 nell'Aula Paolo VI, in occasione delle celebrazioni per il 15\u00ba anno di pontificato di papa Giovanni Paolo II, coincidente inoltre col 100\u00ba anniversario della morte di Charles Gounod.\nEsecuzione.\nLe norme di protocollo vaticane disciplinano le modalit\u00e0 per la pubblica esecuzione dell'inno: in ambito statale, fino al 1970 essa era tipicamente affidata al corpo musicale della guardia palatina d'onore, sciolta la quale sono subentrate la banda civile e le bande dei residui corpi di difesa e pubblica sicurezza interni alla Citt\u00e0 del Vaticano.\nLa partitura pu\u00f2 essere eseguita integralmente (inno+marcia) solo a cospetto del Santissimo Sacramento (ossia tipicamente durante una funzione religiosa) e in presenza del papa allorch\u00e9 svolge attivit\u00e0 ufficiali (ivi compresi ricevimenti di capi di stato stranieri o visite all'estero); all'occorrenza l'onore pu\u00f2 essere esteso ai legati, laddove incaricati di rappresentare pubblicamente il pontefice. Circostanze quali l'alzabandiera del vessillo vaticano o lo scambio di onori militari con le rappresentanze di truppe estere (ad esempio per l'elezione di un nuovo papa) vengono invece \"salutate\" suonando solo le prime otto battute dell'inno insieme ad una parte dell'inno nazionale della controparte.\nL'esecuzione da parte di forze armate (quale che sia la nazione) \u00e8 solitamente introdotta da tre squilli d'attenti."}
{"id": "268824", "revid": "767487", "url": "https://it.wikipedia.org/wiki?curid=268824", "title": "Viale del tramonto", "text": "Viale del tramonto (\"Sunset Boulevard\") \u00e8 un film noir del 1950 diretto da Billy Wilder con William Holden, Gloria Swanson ed Erich von Stroheim.\nApprezzato dalla critica fin dalle prime proiezioni, il film ricevette 11 nomination agli Oscar, vincendo tre statuette. Uscito il 4 agosto 1950 negli Stati Uniti \u00e8 ancora oggi uno dei film pi\u00f9 noti e apprezzati del cinema americano. La sceneggiatura, scritta dallo stesso Wilder in collaborazione con Charles Brackett e D.M. Marshmann Jr., non nasconde una forte critica ai cinici meccanismi e alle stravaganze di Hollywood, in particolare dello \"star system\".\nNel 1989 \u00e8 stato scelto per la conservazione nel National Film Registry della Biblioteca del Congresso degli Stati Uniti. Nel 1998 l'American Film Institute l'ha inserito al dodicesimo posto della classifica dei migliori cento film statunitensi di tutti i tempi, mentre dieci anni dopo, nella lista aggiornata, \u00e8 sceso al sedicesimo posto.\nTrama.\nLa vicenda viene narrata dal protagonista gi\u00e0 morto che racconta la sua verit\u00e0 allo spettatore in un lungo flashback. Joe Gillis \u00e8 un giovane soggettista di Hollywood, il cui cadavere galleggia nella piscina di una villa sul Sunset Boulevard, a Los Angeles. Il racconto in prima persona da parte di un morto fu un paradosso narrativo che aveva per\u00f2 una giustificazione poetica, poich\u00e9 il film si poneva come grande omaggio al cinema del passato.\nIl racconto di Gillis inizia spiegando come, sei mesi prima, fuggendo dagli emissari di una societ\u00e0 finanziaria che volevano sequestrargli l'automobile come pagamento per i suoi debiti, egli trova casualmente rifugio in Sunset Boulevard, nella villa di Norma Desmond, una cinquantenne ex-diva del cinema muto, ritiratasi a vivere in solitudine. La villa \u00e8 immensa, ma ha un che di fatiscente come se fosse abbandonata. Accolto dal maggiordomo Max, Gillis viene scambiato dalla Desmond per uno dei necrofori incaricati del funerale della propria scimmietta.\nIncuriosito dalla grottesca circostanza e dalla decadenza dell'ambiente, Gillis fa la conoscenza dell'attrice, che vive ormai di ricordi, attorniata da centinaia di sue fotografie e nel totale disprezzo per il cinema moderno, che considera rovinato e corrotto dall'avvento del sonoro e del \"Technicolor\". Poich\u00e9 sogna un ritorno alla celebrit\u00e0, Desmond impone a Gillis di visionare il copione di un film di cui lei ha curato la stesura, incentrato sul personaggio di Salom\u00e8, e per questo lo ospita, trattenendolo nella sua isolata e sfarzosa dimora. Le intenzioni dell'attrice vanno per\u00f2 al di l\u00e0 di un semplice rapporto di lavoro: ella, infatti, s'innamora di Joe, lo lusinga con costosi regali, ma viene da lui rifiutata. Durante il \"party\" di capodanno, in un impeto d'ira la Desmond colpisce Gillis, che fugge dalla villa.\nRifugiatosi in casa dell'amico Artie Green, v'incontra la giovane fidanzata di questi, Betty Schaefer, una ragazza conosciuta tempo prima negli uffici della Paramount. Durante la serata, Gillis telefona a Max, maggiordomo della Desmond, per farsi spedire indietro i propri effetti personali, ma scopre che l'attrice ha tentato il suicidio. Sconvolto, il giovane si precipita al suo capezzale, promettendole di non lasciarla ancora.\nDa questo punto in avanti Gillis conduce una doppia vita: passa le giornate nella villa in compagnia della Desmond mentre, di sera, esce di soppiatto per recarsi presso gli \"studios\" della Paramount e scrivere insieme a Betty il soggetto per un film. Quando Betty gli confessa, per\u00f2, il suo amore per lui, Joe rimane turbato e se ne va senza darle una risposta. Norma, scoperto il motivo delle misteriose uscite notturne di Gillis, ormai al culmine della pazzia e rosa dalla gelosia, telefona a Betty raccontandole della doppia vita di Joe. Questi la scopre durante la conversazione e invita la ragazza a recarsi alla villa di Sunset Boulevard per chiarire la faccenda. Quando la ragazza arriva, Gillis le spiega della sfarzosa vita che conduce con la matura Norma; scioccata e affranta, la ragazza fugge in lacrime. Gillis si reca dunque in camera, intenzionato a fare i bagagli e ad andarsene; Norma lo insegue fino in giardino e gli spara tre colpi di pistola, uccidendolo. Il corpo senza vita di Joe cade nella piscina.\nSi torna cos\u00ec all'inizio della vicenda, sul bordo della piscina. All'arrivo della polizia, Norma Desmond appare completamente estraniata dalla realt\u00e0 e non comprende cosa stia succedendo veramente. Il fido maggiordomo Max, che si scopre essere il suo pigmalione e primo marito, le dice che sono arrivati gli operatori del cinegiornale per la produzione del film del suo rientro nel cinema. La diva, credendo che ci sia il suo regista Cecil B. DeMille pronto a filmarla, scende allora maestosamente le scale e, circondata dai \"reporter\", si sente l'attrice acclamata di un tempo. Dopo aver ringraziato tutti i presenti, guardando la cinepresa pronuncia la famosa battuta finale:\nIl tema.\n\"Viale del tramonto\" \u00e8 considerato uno dei migliori film di Hollywood sul divismo e sul cinema del passato. \nProduzione.\nLa scelta del cast.\nA causa di numerose defezioni, la scelta degli attori non fu facile per Wilder. Il ruolo di Joe Gillis fu affidato inizialmente a Montgomery Clift, il quale ruppe il contratto due settimane prima dell'inizio delle riprese; fu poi contattato Fred MacMurray, che non accett\u00f2 di interpretare un personaggio con le caratteristiche di un \"gigol\u00f2\"; fu quindi proposto Marlon Brando, che la produzione scart\u00f2 in quanto non abbastanza conosciuto. Gene Kelly firm\u00f2 un pre-accordo ma la MGM, che aveva con lui un contratto di esclusiva, oppose il veto. William Holden fu dunque la classica scelta di ripiego, peraltro tenacemente contrastata da Wilder. Paradossalmente, Wilder scrittur\u00f2 successivamente Holden per altri suoi film, e fra loro prosegu\u00ec una fruttuosa collaborazione professionale.\nAltrettanto difficile fu la scelta dell'attrice protagonista, che si volle cercare tra vere dive del cinema muto. Mae West fu la prima a declinare, in quanto si riteneva troppo giovane per la parte. Successivamente Mary Pickford diede \"forfait\" dopo che la sua richiesta di apportare alcune modifiche alla sceneggiatura, a tutela della propria immagine, venne rifiutata. Pola Negri fu scartata a causa del suo forte accento polacco, mentre Greta Garbo non prese neppure in considerazione la proposta. Solo alla fine fu contattata Gloria Swanson, diva del muto che negli ultimi quindici anni aveva girato un solo film e la cui situazione, dunque, aveva molti parallelismi con quella del personaggio che avrebbe interpretato, cos\u00ec come Erich von Stroheim, nei panni del maggiordomo ed ex-regista Max.\nAltri tre divi del cinema muto, Buster Keaton, Anna Q. Nilsson e H.B. Warner, furono scelti per interpretare camei nei ruoli dei pochi amici di Norma Desmond (visibili nella scena della partita a bridge).\nLa sceneggiatura e le riprese.\nGi\u00e0 nel 1948 Wilder e Brackett avevano iniziato a lavorare al film, non rimanendo per\u00f2 soddisfatti del risultato; determinante fu la collaborazione con D.M. Marshan Jr., un ex-giornalista di \"Life\" che aveva colpito i due autori per lo stile con cui aveva recensito in quell'anno \"Il valzer dell'imperatore\". Fonte d'ispirazione per gli autori fu la vicenda di Mabel Normand, un'attrice morta nel 1930, travolta da uno scandalo nel 1922 poich\u00e9 sospettata dell'omicidio del suo collega e amante William Desmond Taylor. Dai nomi dei due personaggi ebbe origine il nome di Norma Desmond.\nQuando iniziarono le riprese solo un terzo della sceneggiatura era stata stesa. Wilder desiderava vedere che cosa sarebbe scaturito dall'alchimia fra gli attori, prima di decidere diversi particolari della storia. Originariamente il film iniziava in una camera mortuaria, dalla quale il cadavere di Gillis raccontava la sua storia. La scena non ebbe successo: durante un'anteprima ad Evanston, nell'Illinois, il pubblico scoppi\u00f2 a ridere. Fu dunque elaborata l'idea della piscina.\nIl critico Richard Corliss paragon\u00f2 il personaggio di Norma Desmond a quello di Dracula perch\u00e9 seduttrice e assassina, mentre la figura di Max \u00e8 associata a \"Il fantasma dell'Opera\" di Gaston Leroux. Wilder rifiut\u00f2 l'etichetta di commedia nera per \"Sunset Boulevard\".\nElemento di notevole importanza nel film sono le luci, per le quali Wilder contatt\u00f2 John Seitz, che era gi\u00e0 stato suo collaboratore per \"La fiamma del peccato\". Particolare attenzione fu data, sotto questo punto di vista, alle scene del funerale della scimmia della Desmond e della proiezione privata del film.\nParticolarmente difficile fu la preparazione della scena in cui, dal fondo della piscina, si vede il cadavere di Gillis galleggiare sull'acqua: un primo esperimento fu fatto con una cinepresa che venne immersa nell'acqua con la protezione di una speciale scatola, ma Wilder non ne fu soddisfatto; la soluzione definitiva fu dunque quella di piazzare sul fondo della piscina uno specchio, e filmare il riflesso del corpo galleggiante di Gillis-William Holden. Questo secondo tentativo ebbe successo, anche per l'effetto distorto che le immagini dei poliziotti sul bordo della grande vasca assumevano nello specchio.\nPer dare all'abitazione di Norma Desmond l'aspetto di un luogo in decadenza, Wilder chiese inoltre ad alcuni cineoperatori di soffiare della pietra pomice sbriciolata sull'obiettivo della cinepresa, prima del ciak.\nL'oggettistica originale.\nLe fotografie che ricoprono le pareti della casa di Norma Desmond provenivano dalla collezione di Gloria Swanson; un particolare curioso riguarda il film proiettato nella sala privata della villa della Desmond, che nella finzione vedeva protagonista la stessa diva: si tratta de \"La regina Kelly\" (1927), con la stessa Swanson protagonista e diretto peraltro da Erich von Stroheim, rimasto poi incompiuto proprio a causa del licenziamento del regista da parte dell'attrice, che era anche produttrice, e poi per l'avvento del sonoro. Il film era inedito all'epoca e le immagini apparse in \"Viale del tramonto\" furono per decenni le uniche mai mostrate al pubblico.\nDurante la visita agli studi Paramount, la Desmond viene accolta dal regista Cecil B. DeMille, nel ruolo di se stesso, il quale sta effettuando delle riprese. La sequenza \u00e8 stata filmata sul vero \"set\" del film cui il regista stava lavorando all'epoca: \"Sansone e Dalila\".\nLa grande \"coup\u00e9 de ville\" di propriet\u00e0 della Desmond \u00e8 un'Isotta Fraschini Tipo 8A carrozzata da Castagna del 1929, oggi conservata al Museo dell'automobile di Torino.\nColonna sonora.\nLa colonna sonora, vincitrice del premio Oscar e del Golden Globe, fu composta da Franz Waxman e pubblicata su CD solo nel 2002, in un'edizione in cui l'intera colonna sonora fu ri-registrata da Joel McNeely e dalla Scottish Symphony Orchestra.\nDistribuzione.\nDifferenze di doppiaggio.\nNella versione italiana, Joe Gillis giunge a casa dell'amico e questi lo presenta come sospettato di spionaggio; nell'originale, per\u00f2, egli veniva presentato come sospettato di avere ucciso la Dalia Nera.\nRiconoscimenti.\nAFI's 100 Years.\nLa battuta pi\u00f9 celebre del film (\"Eccomi, De Mille, sono pronta per il mio primo piano\", \"All right, Mr. DeMille, I'm ready for my close-up.\" in lingua originale) \u00e8 stata inserita nel 2005 nella lista delle cento migliori citazioni cinematografiche di tutti i tempi stilata dall'American Film Institute, nella quale figura al 7\u00ba posto.\nOpere derivate.\nUna versione musicale del film, intitolata \"Sunset Boulevard\" \u00e8 stata realizzata da sir Andrew Lloyd Webber con liriche e libretto di Don Black e Christopher Hampton ed esord\u00ec al Sydmonthon Festival nel 1992 prima di aprire a Londra, l'anno successivo.\nLa trama del musical segue fedelmente quella del film, eliminando la gran parte dei dialoghi per rimpiazzarli con canzoni (le pi\u00f9 famose sono \"With One Look\", \"As If We Never Said Goodbye\" e \"The Perfect Year\") e con una scenografia molto simile.\nLa produzione piacque molto a Billy Wilder, che defin\u00ec Patti LuPone, la cantante che ricopriva il ruolo di Norma Desmond, una \"vera diva\". Negli Stati Uniti invece il successo del musical si deve in particolare all'attrice Glenn Close, paradigmatica interprete di questo ruolo col quale vinse il Tony Award come migliore attrice in un musical.\nNel febbraio 2019 \u00e8 stato inoltre confermato l'adattamento cinematografico del musical di Webber; il film avr\u00e0 come protagonista Glenn Close e sar\u00e0 diretto da Rob Ashford.\nNella cultura di massa.\nIl personaggio di Gordon Cole in \"Twin Peaks\" \u00e8 ispirato all'omonimo personaggio del film di Billy Wilder. La stessa pellicola \u00e8 citata nell'episodio 15 della nuova serie nel quale Dale Cooper s'imbatte nella trasmissione del film, ancora immerso nel suo stato catatonico; quando sente il nome del vecchio collega si scuote dal suo torpore e infila una forchetta in una presa elettrica, folgorandosi. Al risveglio dal coma, nell'episodio successivo, torna in possesso delle sue piene facolt\u00e0.\nNella serie animata statunitense American Dad Steve, diventato autore di fama per un certo periodo di tempo, muore nello stesso modo di Joe Gillis (anche se poi si scopre che a morire \u00e8 stato un suo sosia). La scena del corpo galleggiante nella piscina viene ripresa quasi alla lettera. Inoltre lo stesso episodio viene narrato in terza persona dallo stesso Steve, come nella pellicola di Wilder.\nIn \"The Dressmaker\" (Il diavolo \u00e8 tornato), film ambientato negli anni 50 con protagonista Kate Winslet nei panni della geniale stilista, nella scena in cui i due protagonisti vanno al cinema \u00e8 trasmesso lo spezzone in cui Billy Wilder e Norma Desmond sono abbracciati sul divano nella grande e nostalgica villa dell'attrice."}
{"id": "268827", "revid": "1929803", "url": "https://it.wikipedia.org/wiki?curid=268827", "title": "Slittino ai XIX Giochi olimpici invernali", "text": "Ai XIX Giochi olimpici invernali di Salt Lake City (Stati Uniti), vennero assegnati tre titoli olimpici nello slittino. Le gare si disputarono a Park City sulla pista dello Utah Olympic Park.\nRisultati.\nSingolo maschile.\nLa pista era lunga 1.316\u00a0m, con un dislivello di 91\u00a0m e 17 curve. \nSingolo femminile.\nLa pista era lunga 1.140\u00a0m, con un dislivello di 78\u00a0m e 12 curve.\nDoppio.\nLa pista era lunga 1.140\u00a0m, con un dislivello di 78\u00a0m e 12 curve."}
{"id": "268833", "revid": "110157", "url": "https://it.wikipedia.org/wiki?curid=268833", "title": "Slittino ai XVIII Giochi olimpici invernali", "text": "Ai XVIII Giochi olimpici invernali di Nagano (Giappone), vennero assegnati tre titoli olimpici nello slittino. Le gare si disputarono sulla pista combinata per bob e slittino \"Spiral\".\nSingolo maschile.\nLa pista era lunga 1.362 m, con un dislivello di 114 m e 15 curve. \nSingolo femminile.\nLa pista era lunga 1.194 m, con un dislivello di 96 m e 14 curve.\nDoppio.\nLa pista era lunga 1.194 m, con un dislivello di 96 m e 14 curve."}
{"id": "268836", "revid": "15756", "url": "https://it.wikipedia.org/wiki?curid=268836", "title": "Slittino ai XVII Giochi olimpici invernali", "text": "Le competizioni di slittino dei XVII Giochi olimpici invernali si svolsero dal 13 al 18 febbraio 1994 sulla Pista olimpica di bob e slittino dil Lillehammer, in Norvegia.\nVennero disputati tre eventi, due maschili (singolo e doppio) ed uno femminile (singolo), con l'attribuzione di tre titoli olimpici."}
{"id": "268837", "revid": "124851866", "url": "https://it.wikipedia.org/wiki?curid=268837", "title": "Arnaldo Fusinato", "text": "Biografia.\nFiglio dell'avvocato di Arsi\u00e8 Giovanni Battista e di Rosa Maddalozzo, comp\u00ec i primi studi presso il collegio \"Cordellina\" di Vicenza e poi, dal 1831 al 1836, presso il Collegio dei nobili di Padova annesso al seminario vescovile. Si iscrisse, quindi, a giurisprudenza presso l'Universit\u00e0 di Padova, conseguendo la laurea in diritto pubblico nel 1841.\nDurante gli anni universitari egli frequent\u00f2 il Caff\u00e8 Pedrocchi e l'osteria del Leon bianco con i poeti Giovanni Prati e Aleardo Aleardi, studenti di legge come lui. Fu pi\u00f9 volte a Castelfranco Veneto dove nel 1840 divenne socio dell'Accademia dei Filoglotti. Nel 1841 pubblic\u00f2 a Udine il suo primo libro di poesie: \"Il sale ed il tabacco, cicalata\u2026\".\nAgli anni studenteschi risalgono anche numerose sue poesie giocose e romantiche. Collabor\u00f2 al giornale \"Caff\u00e8 Pedrocchi\", richiamando cos\u00ec su di s\u00e9 l'attenzione della polizia austriaca. La situazione politica e culturale di quegli anni era infatti caratterizzata dalla mancanza di libert\u00e0, specialmente per gli intellettuali ed i personaggi non strettamente conformi al pensiero politico dominante. Al 1839 risale un episodio che lo avrebbe visto, insieme con il fratello minore Clemente, battersi di notte a randellate contro militari croati; ferito alla gola, egli riusc\u00ec a fuggire, mentre il fratello venne arrestato e temporaneamente sospeso dall'universit\u00e0.\nDopo la laurea torn\u00f2 a Schio per il praticantato nello studio del padre, senza per\u00f2 un vero interesse per la professione; continu\u00f2 la collaborazione con il \"Caff\u00e8 Pedrocchi\", pubblicando satire in versi come \"Fisiologia del lino\" e \"Lo studente di Padova\".\nNel marzo del 1848 insorsero le citt\u00e0 del Lombardo Veneto, costringendo alla ritirata le guarnigioni austriache. Dedic\u00f2 allora il suo impegno patriottico a tutte le fasi della Prima guerra d'indipendenza italiana.\nCaduta Venezia, il Fusinato si stabil\u00ec con la moglie - la contessina Anna Colonna, che aveva sposato durante l'assedio - nella citt\u00e0 natale di Schio ma, dopo la sua morte per tubercolosi polmonare nel 1852, si trasfer\u00ec a Castelfranco presso la suocera. \nNel 1853-54 pubblic\u00f2 a Venezia e a Milano la prima edizione delle sue poesie raccolte in due volumi. Nel 1855-57 scrisse versi su riviste femminili di Milano, come il \"Corriere delle dame\" e \"La Ricamatrice\". Nel 1856 spos\u00f2 in seconde nozze a Venezia la poetessa Erminia Fu\u00e0 , nel 1860 nacque il figlio Guido.\nNel 1855 Fusinato collabor\u00f2 con Giuseppe Verdi traducendo dal francese \"I vespri siciliani\" (\"Les v\u00eapres siciliennes\"), rappresentati nel dicembre di quello stesso anno a Parma con il titolo di \"Giovanna di Guzman\" (prima assoluta italiana).\nSospettato dalla polizia, nell'agosto del 1864 emigr\u00f2 a Firenze, dove frequent\u00f2 soprattutto gli emigrati veneti, tra i quali Sebastiano Tecchio, Giuseppe Alvisi e Nicol\u00f2 Tommaseo. Dopo l'annessione del Veneto al Regno d'Italia rifiut\u00f2 la candidatura nei collegi di Schio e di Castelfranco nel 1866 e nel collegio di Feltre nel 1870. Nel 1867 fu nominato commendatore dell'Ordine Mauriziano.\nNel 1874 si trasfer\u00ec a Roma, dove in seguito - trovandosi in serie difficolt\u00e0 finanziarie - trov\u00f2 lavoro per il Senato del Regno (Italia) come direttore dell'ufficio di revisione dei verbali, grazie anche all'interessamento di Giovanni Prati. Morta anche la seconda moglie, quando nel 1884 la figlia Teresita spos\u00f2 un cassiere della Banca nazionale la segu\u00ec prima a Udine e poi a Verona. \nMor\u00ec in questa citt\u00e0 nel 1888, ma fu sepolto nel cimitero del Verano, vicino alla moglie Erminia. Nel 1911 il Consiglio comunale di Vicenza gli intitol\u00f2 una via cittadina.\nPoetica.\nIl Fusinato fu assai popolare per la vena semplice, i soggetti ovvi, la metrica facile e canterina; ai suoi tempi venne definito \"l'uomo pi\u00f9 di moda di tutta l'Italia\". \nDal punto di vista letterario, dapprima imit\u00f2 il Guadagnoli nella poesia giocosa, il Giusti nelle poesie satiriche sulla fatuit\u00e0 e sulla ipocrisia del costume, poi si avvicin\u00f2 ai toni del Berchet in poemetti sentimentali e nella lirica patriottica."}
{"id": "268838", "revid": "15756", "url": "https://it.wikipedia.org/wiki?curid=268838", "title": "Slittino ai XVI Giochi olimpici invernali", "text": "Le competizioni di slittino dei XVI Giochi olimpici invernali si svolsero dal 9 al 12 febbraio 1992 sulla Pista di bob, slittino e skeleton di La Plagne a M\u00e2cot-la-Plagne, nei pressi di Albertville, in Francia.\nVennero disputati tre eventi, due maschili (singolo e doppio) ed uno femminile (singolo), con l'attribuzione di tre titoli olimpici.\nPartecipanti.\nAlle competizioni presero parte 89 slittinisti, in rappresentanza di 22 distinti comitati olimpici nazionali."}
{"id": "268840", "revid": "1820532", "url": "https://it.wikipedia.org/wiki?curid=268840", "title": "Agogica", "text": "Nella terminologia musicale, l'agogica di una composizione \u00e8 una qualificazione dell'espressione musicale per quanto riguarda l'impostazione della velocit\u00e0 di un brano e delle sue transizioni. Le variazioni agogiche sono distinte da quelle dinamiche, che consistono nelle variazioni delle intensit\u00e0 sonore. Tuttavia, i due parametri sono spesso abbinati e interagiscono variamente, tanto nella pagina scritta, quanto nel momento dell'esecuzione. Le indicazioni agogiche si dividono in:\nStoria.\nIl termine fu introdotto nella moderna terminologia musicale da Hugo Riemann, dove sta ad indicare anche la disciplina che studia il fenomeno. In diversa accezione, il vocabolo fu utilizzato gi\u00e0 nel Medioevo da Marziano Capella per indicare il movimento ascendente della melodia. Nella musica occidentale dell'era moderna buona parte dei termini musicali (non solo quelli relativi all'agogica) sono indicati in lingua italiana, in conformit\u00e0 con le origini italiane di molte convenzioni musicali europee. Altri termini sono tratti dal francese e dal tedesco, ed in parte minore anche dal latino e dallo spagnolo."}
{"id": "268842", "revid": "88740", "url": "https://it.wikipedia.org/wiki?curid=268842", "title": "Campioni di Los Angeles", "text": "I Campioni (\"The Champions\"), il cui nome per esteso \u00e8 Campioni di Los Angeles (\"The Champions of Los Angeles\"), sono un gruppo di personaggi immaginari che compare nei fumetti pubblicati negli Stati Uniti d'America dalla Marvel Comics, creato da Tony Isabella (testi) e Don Heck (disegni), pubblicato da Marvel Comics nel 1975. La prima apparizione del gruppo \u00e8 in \"Champions\" (Vol. 1) n. 1, serie di 17 numeri durata dal 1975 al 1978. di cui gli eroi furono i protagonisti.\nStoria del gruppo.\nOrigini e scioglimento.\nQuello dei Campioni \u00e8 il primo gruppo di supereroi fondato nella costa ovest degli Stati Uniti. Il nucleo originale della squadra, composto da Ercole, l'Uomo Ghiaccio, Angelo, Ghost Rider e la Vedova Nera, si riunisce per caso quando gli eroi si ritrovano coinvolti nei piani del dio Plutone che progetta di detronizzare Zeus. Dopo la sconfitta della malvagia divinit\u00e0, il gruppo decide di restare insieme, dandosi il nome di Campioni, ed elegge la Vedova Nera come leader.\nSostenuti e finanziati dal patrimonio di Angelo, il gruppo, durante la sua breve vita, affronta numerosi criminali, perlopi\u00f9 minori, come Griffin, Dinamo Cremisi (Yuri Petrovich), Titanium e Stella Nera (\"Darkstar\"). Quest'ultima, poi, pentitasi delle proprie azioni, decide di entrare tra i ranghi dei Campioni fino al loro scioglimento. In seguito, la squadra collabora anche con Golia Nero, il quale fornisce le sue vaste conoscenze scientifiche a beneficio del gruppo. Il team arriva a scontrarsi anche con Hulk, impegnato, a loro insaputa, a soccorrere sua cugina, l'avvocatessa Jessica Walters, che di l\u00ec a poco sarebbe diventata She-Hulk.\nLa vita della super squadra di Los Angeles \u00e8 per\u00f2 molto breve. Non riuscendo a costruire un grande affiatamento, gli eroi concordano col separarsi e proseguire ognuno per la sua strada.\nTempo dopo, il gruppo si riunisce per un'ultima volta e collabora con la X-Force per contrastare, come anni prima, i piani di Plutone.\nWorld War Hulk.\nAnni dopo, quando Hulk, esiliato dagli Illuminati, torna da Sakaar (vedi Planet Hulk), Ercole ed Angelo, memori dello sfortunato incontro avvenuto anni prima con il gigante verde, si schierano apertamente con lui; in modo particolare il semidio greco, che prova una certa solidariet\u00e0 verso Hulk in quanto anche lui, molti secoli prima, rimase vedovo a causa di un complotto. Nello stesso periodo, sia Ghost Rider che l'Uomo Ghiaccio affrontano il Golia Verde durante la sua furiosa ricerca di vendetta sulla Terra.\nI Nuovissimi Campioni.\nAll'indomani di Civil War II, il giovane Miles Morales/Uomo Ragno \u00e8 tormentato dalla morte di Tony Stark, intervenuto a proteggerlo da Capitan Marvel/Carol Danvers e dalla visione di Ulisse secondo cui Miles in futuro ucciderebbe Capitan America (Steve Rogers); trovato da Ms. Marvel (Kamala Khan) e Nova (Sam Alexander), accetta la loro proposta di \"rimettere a posto il mondo\" e parte con loro per la costa Ovest, dove i 3 mettono in piedi una squadra a cui si uniscono Hulk (Amadeus Cho), Viv Vision, figlia androide adolescente dell'androide e Vendicatore Visione e la versione adolescente di Ciclope (portata dal passato da Hank McCoy mesi prima con altri giovanissimi X-Men).\nMarvel Legacy.\nIn questo nuovo rilancio Marvel l'Uomo Ghiaccio riunisce i Campioni originali.\nMembri.\nDi seguito sono elencati i personaggi che hanno fatto parte del gruppo nel corso degli anni.\nCampioni di Los Angeles\nNuovissimi Campioni"}
{"id": "268843", "revid": "179521", "url": "https://it.wikipedia.org/wiki?curid=268843", "title": "Slittino ai XV Giochi olimpici invernali", "text": "Ai olimpiadi invernali del 1988 di Calgary (Canada), vennero assegnati tre titoli olimpici nello slittino. Le gare si svolsero sulla pista del \"Canada Olympia Parc\". La pista divenne un azzardo a causa delle condizioni climatiche. Forti folate di vento disturbarono gli atleti e i risultati vennero falsati da forti variazioni della temperatura della pista."}
{"id": "268844", "revid": "767487", "url": "https://it.wikipedia.org/wiki?curid=268844", "title": "Terra e libert\u00e0 (film)", "text": "Terra e libert\u00e0 (\"Land and Freedom\") \u00e8 un film del 1995 diretto da Ken Loach. Ambientato durante la guerra civile spagnola, segue le vicende di una piccola formazione partigiana e la storia d'amore che lega il protagonista, giovane volontario del Regno Unito, ad una resistente spagnola.\nIl film, ispirato a \"Omaggio alla Catalogna\" di George Orwell, fu presentato in concorso al 48\u00ba Festival di Cannes.\nTrama.\nAlla morte di David Carr, un operaio inglese di Liverpool, la nipote rovista tra i ricordi del nonno, trovando vecchi articoli di giornale riguardanti la guerra civile spagnola, lettere, cimeli ed un foulard rosso contenente della terra. Attraverso questi ricordi ripercorre la storia del nonno, tornando nel 1936, durante la guerra civile spagnola.\nDavid Carr, disoccupato iscritto al Partito Comunista, decide di recarsi come volontario in Spagna per combattere contro il fascismo del generale Franco. Una volta arrivato, dopo un travagliato viaggio in nave fino a Marsiglia ed in treno fino a Barcellona, si unisce alla milizia, dove combatte insieme ad altri compagni Spagnoli e moltissimi provenienti da tutta Europa, sotto le insegne militari del POUM, il \"Partido Obrero de Unificaci\u00f3n Marxista\", sul fronte di Aragona. Il protagonista vive in prima persona gli orrori e le contraddizioni della guerra insieme ai suoi giovani compagni rivoluzionari, a loro volta divisi da diversi modi ideologici di vivere il pensiero rivoluzionario. L\u00ec conosce Blanca, una giovane anarchica catalana che combatte con i miliziani, e se ne innamora.\nIn seguito ad un suo ferimento viene trasferito a Barcellona e l\u00ec segue i compagni comunisti arruolandosi nelle Brigate Internazionali, contro il parere dei vecchi compagni combattenti e soprattutto di Blanca. In quel contesto si accendono tensioni enormi tra le milizie anarchiche e l'esercito governativo, le quali sfociarono nelle Giornate di maggio il cui esito fu lo scioglimento delle milizie anarchiche da parte del governo. David abbandona le Brigate Internazionali e torna dai compagni miliziani al fronte, ma la sua \"diserzione\" dura ben poco, fino a quando gli ordini del governo sono quelli di disarmare ed arrestare i miliziani stessi. Ne scaturisce un racconto dettagliato di molte vicende in cui la milizia del POUM arriva ad essere bandita dal governo repubblicano.\nLa fine del racconto narra la vicenda della compagna Blanca, assassinata da un ufficiale delle Brigate Internazionali durante l'arresto di alcuni miliziani della colonna. La nipote scopre dunque che quella terra custodita nel foulard altro non \u00e8 che la terra collettivizzata dove fu sepolta Blanca, e quella terra getter\u00e0 nella tomba del nonno durante il suo funerale, alzando quindi il pugno."}
{"id": "268846", "revid": "889336", "url": "https://it.wikipedia.org/wiki?curid=268846", "title": "Slittino ai XIV Giochi olimpici invernali", "text": "Ai XIV Giochi olimpici invernali di Sarajevo (Jugoslavia), vennero assegnati tre titoli olimpici nello slittino."}
{"id": "268847", "revid": "2014155", "url": "https://it.wikipedia.org/wiki?curid=268847", "title": "Niceforo II Foca", "text": "Era appartenente a una famiglia di aristocratici latifondisti originaria della Cappadocia; fu uno dei pi\u00f9 brillanti generali della storia dell'impero bizantino, fu anche basileus dei romei dal 2 luglio 963 fino alla sua morte.\nBiografia.\nCarriera militare.\nFiglio del generale Barda Foca il vecchio, nipote del condottiero Niceforo Foca il vecchio e fratello del generale Leone Foca il giovane, Niceforo II entr\u00f2 a far parte giovanissimo dell'esercito, e sotto Costantino VII divent\u00f2 comandante al confine orientale. Inizi\u00f2 la guerra contro i musulmani subendo una pesante sconfitta nel 956, che per\u00f2 compens\u00f2 con le vittorie in Siria negli anni seguenti.\nNel 960 condusse una spedizione contro l'emirato di Creta, durante la quale espugn\u00f2 Candia dopo un assedio di dieci mesi, strappando ai musulmani l'isola intera. Dopo aver ricevuto l'insolito onore di un trionfo, ritorn\u00f2 all'est con un esercito grande e ben equipaggiato. Nelle campagne militari del 962 e del 963, conquist\u00f2 Aleppo in Siria con brillanti strategie, ma non furono conquiste durature.\nIl regno.\nAlla morte inaspettata dell'imperatore Romano II, Niceforo, allora sul campo di Cesarea, torn\u00f2 a Costantinopoli per difendersi dagli intrighi del ministro Giuseppe Bringa. Con l'aiuto di Teofano, vedova dell'imperatore, e del Patriarca di Costantinopoli Polieucte, ricevette il comando supremo sull'esercito orientale. Marci\u00f2 quindi verso Costantinopoli, dove i suoi sostenitori nel frattempo avevano fatto cadere il suo nemico Bringa. Per la sua popolarit\u00e0 nell'esercito, Niceforo fu incoronato Imperatore, insieme ai figli di Romano II, e spos\u00f2 la loro madre Teofano nonostante l'opposizione del Patriarca.\nDue aspetti di Niceforo condizionarono la politica dell'imperatore: la professione (Niceforo fu il primo militare a salire al trono, dai tempi di Leone V) e l'origine familiare (favor\u00ec la ricca aristocrazia fondiaria a scapito dei piccoli proprietari terrieri). Durante il suo regno, continu\u00f2 la sua politica bellicosa. Dal 964 al 966 conquist\u00f2 la Cilicia, espugnando Mopsuestia (oggi Massisa) e riducendo l'intera popolazione in schiavit\u00f9. Mentre il patrizio Niceta riconquistava Cipro nel 965, Niceforo II travolse nuovamente la Mesopotamia e la Siria. Nel 968 s'impadron\u00ec della maggior parte delle fortezze in Siria, e dopo la caduta di Antiochia e Aleppo si assicur\u00f2 le sue conquiste con un trattato di pace.\nAlla frontiera settentrionale cominci\u00f2 nel 967 una guerra contro i Bulgari, ai quali i Bizantini dovevano un tributo. \nL'imperatore decise quindi di rivolgersi ai Rus' di Kiev sotto il comando di Sviatoslav I,affinch\u00e9 in sua vece, e dietro un cospicuo pagamento in oro, fossero loro a muovere guerra contro i Bulgari.\nNiceforo II ebbe meno fortuna con le sue guerre occidentali. Dopo aver rinunciato al suo tributo all'Imam-Califfo dei Fatimidi, invi\u00f2 una spedizione in Sicilia sotto il comando di Nicetas (964-965), ma fu costretto a evacuare completamente l'isola a causa delle sconfitte riportate, culminate nella Battaglia dello Stretto di Messina. Nel 967 fece pace con i musulmani fatimidi e decise di ricostruire Taranto, distrutta quarant'anni prima dai musulmani stessi. Nello stesso anno cominci\u00f2 a difendersi dall'imperatore Ottone I, che aveva attaccato il patrimonio bizantino dell'Italia meridionale, ma dopo alcuni successi iniziali i suoi generali furono sconfitti e respinti verso le coste meridionali.\nA causa delle alte spese dell'esercito, Niceforo II fu costretto a risparmiare in altri settori. Diminu\u00ec cos\u00ec gli sprechi della corte riducendo l'immunit\u00e0 del clero e proib\u00ec la fondazione di nuovi monasteri, nonostante avesse tendenze ascetiche. In seguito, con l'introduzione di tasse opprimenti e per la svalutazione delle monete bizantine, Niceforo II perse completamente la sua popolarit\u00e0, fornendo le motivazioni per lo scoppio di alcune rivolte. Lasciato anche dalla moglie, la quale ord\u00ec una cospirazione con l'amante Giovanni Zimisce, altro valente generale, Niceforo II fu assassinato nella sua camera da letto del palazzo di Bukoleon a Costantinopoli. Alla sua morte, la sua famiglia insorse ma la rivolta fu sottomessa prontamente.\nLetteratura.\nNiceforo fu l'autore di un trattato sulle tattiche militari bizantine, che contiene informazioni preziose riguardanti sulle strategie di guerra dell'impero bizantino, e quelle dei suoi nemici principali (arabi, bulgari, longobardi): \"De velitatione bellica\".\nOnori moderni.\nIl ricordo fra i greci del grande imperatore condottiero Niceforo II Foca, non si \u00e8 ancora spento. Il 19 novembre 2004, la marina militare greca ha chiamato infatti la sua decima fregata Kortenaer, F-466 Nikiforos Fokas (ex F 824 HMNLS \"Bloys Van Treslong\"), in suo onore. Inoltre nella prefettura di Rethimno a Creta vi \u00e8 un comune che si chiama Niceforo Foca, mentre \u00e8 da ricordare che anche molte citt\u00e0 greche hanno una \"via Niceforo Foca\".\nAnche a Taranto esiste \"via Niceforo Foca\", in quanto l'imperatore ricostru\u00ec la citt\u00e0 nel 967."}
{"id": "268848", "revid": "2160814", "url": "https://it.wikipedia.org/wiki?curid=268848", "title": "Parafrasi", "text": "La parafrasi (dal latino \"paraphr\u0103sis\", dal greco , traducibile con \"riformulazione\") \u00e8 in generale la trasformazione del registro di un testo mantenendone la riconoscibilit\u00e0 o l'assonanza con l'originale.\nLinguaggio.\nNel testo scritto si tratta di una riformulazione di un registro linguistico distante, sia esso arcaico, elevato, poetico o riferito solitamente a diverso contesto. La parafrasi \u00e8 caratterizzata in genere da intento \"umile\": quello di affiancare a un testo di partenza giudicato difficile (in quanto scritto in italiano antico o letterario) una versione in prosa corrente che ne appiani le difficolt\u00e0 lessicali e semantiche (sostituendo o illustrando parole difficili), sintattiche (trasformando frasi complesse in frasi lineari) o contenutistiche (spiegando nomi e dati poco noti). Il fondamentale presupposto della parafrasi \u00e8 rappresentato dalla esatta comprensione del testo di partenza in tutti i suoi particolari e la capacit\u00e0 di rendere comprensibile quel testo a un pubblico diverso da quello per il quale \u00e8 stato concepito.\nIl processo di parafrasi prevede dunque operazioni come la ricostruzione sintattica, la sostituzione degli arcaismi, l'esplicitazione delle figure retoriche; nel testo poetico, la struttura non deve esser alterata, mantenendo i versi della stessa lunghezza. Possono anche essere operati dei chiarimenti di alcuni punti del testo. Una buona parafrasi include tutti i dettagli e rende il testo originale pi\u00f9 semplice da comprendere: dato che il testo risultante \u00e8 normalmente pi\u00f9 ampio del testo di partenza, questa operazione si oppone a quella del riassunto. Inevitabile effetto, per cos\u00ec dire \"collaterale\", della parafrasi la perdita del profondo rapporto tra significante e significato, tipico della comunicazione letteraria e fulcro dei testi poetici.\nLo scopo della parafrasi per l'autore \u00e8 la verifica simultanea sia della comprensione della lingua arcaica, o poetica, che della propria competenza di riformulazione lessicale e sintattica: pertanto la parafrasi \u00e8 generalmente usata come esercizio scolastico. Dai \"Progimnasmi\" di Elio Teone sappiamo che gi\u00e0 in epoca antica l'elaborazione di una parafrasi costituiva uno degli esercizi preparatori allo studio della retorica (\"\u03a0\u03c1\u03bf\u03b3\u03c5\u03bc\u03bd\u03ac\u03c3\u03bc\u03b1\u03c4\u03b1\", 1, 14). La creazione di una parafrasi era usata come esercizio anche nella retorica medioevale: agli studenti veniva richiesto di scrivere parafrasi di poesie del periodo classico.\nIn chiave pi\u00f9 moderna la parafrasi si riferisce allo sfruttamento di espressioni o stilemi in campi diversi da quello originario, in genere tramite la sostituzione di parole chiave, al fine di creare frasi ad effetto, pi\u00f9 frequentemente in ambito commerciale e pubblicitario.\nLa \"Parafrasi greca delle Istituzioni\".\nNella cultura giuridica ebbe grande fortuna la \"Parafrasi greca delle Istituzioni\", eseguita nel VI secolo da Teofilo Antecessore, traducendo e semplificando in greco per un pubblico di studenti e funzionari ellenizzato le \"Istitutioni\" di Giustiniano, che costituivano il primo libro del Corpus iuris."}
{"id": "268852", "revid": "599013", "url": "https://it.wikipedia.org/wiki?curid=268852", "title": "Slittino ai XIII Giochi olimpici invernali", "text": "Alle olimpiadi invernali del 1980 di Lake Placid (Stati Uniti), vennero assegnati tre titoli olimpici nello slittino."}
{"id": "268853", "revid": "125679579", "url": "https://it.wikipedia.org/wiki?curid=268853", "title": "Casin\u00f2", "text": "Il casin\u00f2, anche detto casa da gioco, \u00e8 un luogo riservato al gioco d'azzardo. Nei giochi praticati nel casin\u00f2 il banco, ovvero lo stesso casin\u00f2, \u00e8 sempre favorito: direttamente quando le possibilit\u00e0 di vincita del banco sono superiori a quelle dei giocatori (come nella roulette) o indirettamente quando il banco gestisce il gioco tra due giocatori prelevando poi una quota dalle vincite (come nello chemin de fer). Una sostanziosa fonte d'entrata dei casin\u00f2 \u00e8 costituita dalla mance concesse ai croupier, gli addetti a condurre i giochi.\nUn antenato storico dei casin\u00f2 \u00e8 dato dalle \"baratterie\" medioevali. Nelle baratterie era concesso praticare i giochi d'azzardo che erano invece vietati nelle piazze e soprattutto nelle vicinanze delle chiese.\nAlcuni dei casin\u00f2 pi\u00f9 frequentati sono situati a Monte Carlo, Las Vegas e Macao. In Italia, dove (come altrove) il gioco d'azzardo \u00e8 vietato negli altri luoghi pubblici, \u00e8 particolarmente famoso il Casin\u00f2 di Venezia.\nCasin\u00f2 in Italia.\nIn deroga al codice penale, che su tale fronte ha una legislazione lacunosa (soggetta a frequenti elusioni anche prima del codice Rocco), in Italia sono attive quattro case da gioco: il Casino de la Vall\u00e9e di Saint-Vincent, il Casin\u00f2 di Sanremo, il Casin\u00f2 di Venezia che ha la sede principale in citt\u00e0 a Ca' Vendramin Calergi e una sede distaccata in localit\u00e0 Ca' Noghera e il Casin\u00f2 di Campione a Campione d'Italia.\nIl Casin\u00f2 Municipale di Sanremo, inaugurato con il nome di Kursaal il 12 gennaio 1905, vanta di essere l'edificio in Italia che ospita da pi\u00f9 tempo un casin\u00f2 tuttora attivo, mentre il casin\u00f2 di Venezia, fondato nel 1638, si definisce la casa da gioco pi\u00f9 antica del mondo ma \u00e8 stato trasferito nella sede attuale di Ca' Vendramin sul Canal Grande negli anni cinquanta del Novecento.\nLa scelta di autorizzare lo sfruttamento legale del gioco d'azzardo in appositi luoghi selezionati \u00e8 stata spiegata dal legislatore italiano sia in base a considerazioni politiche che economiche. \u00c8 infatti da rilevare che due delle tre case da gioco, Saint-Vincent (che per\u00f2 nacque per iniziativa autonoma della regione) e Sanremo, sono molto vicine ai confini del paese e Venezia si trova di fronte a Slovenia e Croazia. La giustificazione \u00e8 di fermare i flussi di giocatori diretti oltre frontiera, nonch\u00e9 di consentire lo sviluppo di zone considerate depresse dal punto di vista economico.\nTuttavia, si parla da tempo di aprire altri casin\u00f2 in Italia e la Corte costituzionale ha pi\u00f9 volte chiesto al legislatore di fare chiarezza e porre regole certe. Nel 2002 un tentativo autonomo di aprire nuove case da gioco, effettuato da parte della regione Friuli-Venezia Giulia (regione autonoma a statuto speciale), \u00e8 stato fermato dalla Consulta. Quindi sar\u00e0 lo Stato a dover risolvere tale questione. L'ipotesi pi\u00f9 accreditata \u00e8 di una casa da gioco per regione in localit\u00e0 turistiche: molte proposte di legge sono state presentate in tal senso da diversi politici italiani.\nNella Repubblica di San Marino dopo la seconda guerra mondiale, nel 1947, fu aperto un casin\u00f2 che dopo poco tempo fu chiuso sotto pressione del governo italiano. Successivamente, nel 1953, le autorit\u00e0 sammarinesi si impegnarono a non aprire case da gioco. Nel 2007 \u00e8 stato tuttavia costituito un Ente di Stato Sammarinese dei Giochi, questo pare un primo passo verso la riapertura di un casin\u00f2.\nCasin\u00f2 chiusi.\nAltre case da gioco attive sul territorio italiano furono:\nCasin\u00f2 negli altri Paesi.\nAltri paesi hanno leggi pi\u00f9 permissive e molti italiani amanti del gioco d'azzardo frequentano i casin\u00f2 esteri: in Slovenia sono presenti pi\u00f9 di 10 case da gioco e Nova Gorica \u00e8 stata soprannominata \"Piccola Las Vegas\" perch\u00e9 attrae molti turisti grazie al gioco d'azzardo.\nTra le localit\u00e0 che all'estero sono famose per i propri casin\u00f2 ci sono Monte Carlo, Las Vegas, Atlantic City, Reno, Malta e Macao.\nSheldon Adelson e Kirk Kerkorian sono i pi\u00f9 ricchi gestori di casin\u00f2 del pianeta, rispettivamente a capo dei gruppi Las Vegas Sands e MGM Mirage.\nGiochi da casin\u00f2.\nGiochi tradizionali (o europei) in uso nei casin\u00f2 italiani sono: Roulette francese, Trente et quarante, Chemin de fer, Boule, Baccarat. Negli anni ottanta sono stati introdotti i giochi americani: Roulette americana, Poker e Slot machine.\nCasin\u00f2 online.\nLa crescente diffusione di internet e dei mezzi di pagamento elettronici ha favorito lo sviluppo di casin\u00f2 online. Si tratta di un mercato in forte crescita tanto che nella finanziaria 2006 (Legge 266/2005 artt. 535-536) \u00e8 stata inserita una norma per bloccare l'accesso da parte degli utenti italiani ai siti web che ospitano dei casin\u00f2 online.\nSono stati quindi oscurati migliaia di casin\u00f2 in rete, cercando di limitare l'accesso ai giocatori italiani obbligando i provider internet a reindirizzare (redirect) il dominio del casin\u00f2 su una pagina dei Monopoli di Stato.\nIl poker \"on line\" \u00e8 stato invece inserito nella Finanziaria 2007 quale gioco lecito, in quanto alcune sue varianti sono considerate gioco di abilit\u00e0 e non d'azzardo. Lo si pu\u00f2 giocare esclusivamente nella modalit\u00e0 torneo - chiamata in Italia poker sportivo - nei siti dei concessionari con regolare licenza per la raccolta telematica del gioco, collegati ai Monopoli di Stato, previa registrazione personale ed attivazione di un conto di gioco univoco.\nLa decisione di avviare un sistema monopolistico ha sollevato numerose proteste in sede europea ma la direzione presa dalla maggior parte dei Paesi dell'Unione Europea fa pensare che quello italiano sia un modello destinato a durare vista la conformit\u00e0 con le leggi vigenti.\nIl casin\u00f2 nell'immaginario collettivo.\nCentinaia di film hanno trattato in modo diretto o indiretto delle case da gioco; uno dei film che ha meglio rappresentato il clima che si vive in esse \u00e8 considerato \"Casin\u00f2\" di Martin Scorsese.\nPatologie connesse ai casin\u00f2.\nIl gioco d'azzardo patologico \u00e8 un disturbo del comportamento che rientra nella categoria diagnostica dei disturbi ossessivo-compulsivi.\nIl giocatore patologico mostra una crescente dipendenza nei confronti del gioco d'azzardo, aumentando la frequenza delle giocate, il tempo passato a giocare, la somma spesa nel tentativo di recuperare le perdite, investendo pi\u00f9 delle proprie possibilit\u00e0 economiche e trascurando i normali impegni della vita per dedicarsi al gioco."}
{"id": "268860", "revid": "1060", "url": "https://it.wikipedia.org/wiki?curid=268860", "title": "Rinnovamento carismatico", "text": ""}
{"id": "268862", "revid": "834", "url": "https://it.wikipedia.org/wiki?curid=268862", "title": "Dejavu", "text": ""}
{"id": "268865", "revid": "767487", "url": "https://it.wikipedia.org/wiki?curid=268865", "title": "Slittino ai XII Giochi olimpici invernali", "text": "Alle olimpiadi invernali del 1976 di Innsbruck (Austria), vennero assegnati tre titoli olimpici nello slittino."}
{"id": "268866", "revid": "767487", "url": "https://it.wikipedia.org/wiki?curid=268866", "title": "Slittino agli XI Giochi olimpici invernali", "text": "Alle olimpiadi invernali del 1972 di Sapporo (Giappone), vennero assegnati tre titoli olimpici nello slittino. La Germania Est si aggiudic\u00f2 tutte le medaglie in palio meno l'oro del doppio che and\u00f2 all'Italia."}
{"id": "268867", "revid": "219110", "url": "https://it.wikipedia.org/wiki?curid=268867", "title": "IBM compatibile", "text": "IBM compatibile indica una categoria di personal computer simili ai modelli originali creati dalla IBM: il PC IBM, l'XT e l'AT.\nStoria.\nNel 1980 IBM decise di creare un tipo di computer dai costi contenuti in grado di contrastare l'ascesa dell'Apple nel mercato degli home computer; il 12 agosto 1981 venne presentato il primo PC IBM. Tra i sistemi operativi disponibili, il pi\u00f9 richiesto e meno costoso \u00e8 il PC DOS, versione dell'MS-DOS acquistato su licenza dalla Microsoft: quest'ultima, dopo un accordo con IBM, pu\u00f2 vendere la propria versione del DOS per piattaforme non-IBM. Nell'hardware dell'IBM PC, l'unico elemento proprietario \u00e8 il BIOS.\nDurante gli anni seguenti appaiono sul mercato moltissime macchine basate sui processori 8086 e 8088, ma dotate di un'architettura diversa rispetto al PC IBM e di sistemi operativi personalizzati. Questa mancanza di standard influisce sulla qualit\u00e0 del software: un programma scritto in modo da indirizzare l'hardware in maniera diretta \u00e8 pi\u00f9 prestante di uno che eseguiva chiamata di sistema standard al sistema operativo, ma allo stesso tempo le software house dovranno scrivere diverse versioni per ogni tipo di computer. Per questo motivo, i produttori di software iniziano a scrivere programmi specifici per PC IBM, e quindi tutte le macchine non compatibili con esso iniziano a sparire dal mercato.\nAll'inizio degli anni novanta, col declino di IBM nella fascia dei personal computer, il termine IBM compatibile diventa obsoleto. Dalla seconda met\u00e0 del decennio i produttori seguono l'evoluzione di quello che diventer\u00e0 il sistema operativo pi\u00f9 diffuso, ovvero Microsoft Windows: per indicare questo tipo di macchine viene saltuariamente utilizzato il nome Wintel, fusione tra Windows e la Intel.\nCaratteristiche.\nGeneralmente, tutti i cloni dei PC IBM vengono creati senza l'approvazione o la partecipazione di IBM. Tra le aziende produttrici di questi cloni si possono citare la Columbia Data Products, l'Eagle Computer, la Compaq, la Commodore (con i Commodore PC), la Amstrad, la Olivetti, la Atari.\nQuesti computer sono basati sull'architettura x86 di Intel e, per essere compatibili tra loro, seguono una serie di disposizioni sui formati d'interfaccia, bus, memorie nel design delle schede madri. Anche molti server di fascia bassa e media sono basati su quest'architettura."}
{"id": "268868", "revid": "767487", "url": "https://it.wikipedia.org/wiki?curid=268868", "title": "Slittino ai X Giochi olimpici invernali", "text": "Alle olimpiadi invernali del 1968 di Grenoble (Francia) vennero assegnati tre titoli olimpici nello slittino e le gare si svolsero a l'Alpe d'Huez."}
{"id": "268873", "revid": "123900777", "url": "https://it.wikipedia.org/wiki?curid=268873", "title": "Cintura di Orione", "text": "Il termine Cintura di Orione (Cr 70) o Balteo di Orione, indica un insieme di tre stelle al centro della costellazione di Orione, che nella rappresentazione mitologica raffigura appunto la cintura del gigante cacciatore, la cui sagoma \u00e8 delineata da nove stelle.\nLe tre stelle della Cintura di Orione, che risultano quasi allineate su una stessa retta, sono chiamate in diversi modi a seconda della tradizione: G.E.B., \"i Tre Re\", \"i Re Magi\", \"il rastrello\", \"i tre mercanti\", \"i bastoni\". \nOsservazione.\nLa posizione della Cintura sulla volta celeste \u00e8 quasi perfettamente a cavallo dell'equatore celeste, e ci\u00f2 fa s\u00ec che questo asterismo sia visibile per intero da tutte le latitudini della Terra. Ma nel corso della storia, a causa della precessione degli equinozi, la sua posizione in cielo \u00e8 cambiata notevolmente, presentandosi sempre pi\u00f9 bassa sull'orizzonte meridionale. Infatti, dal polo nord \u00e8 visibile in coincidenza dell'orizzonte o poco al di sotto di esso.\nLe tre stelle che compongono la Cintura, sono chiamate Alnitak, Alnilam e Mintaka (\u03b6, \u03b5 e \u03b4 Ori) ed occupano uno spazio apparente di circa 3\u00b0 angolari. Ed essendo un asterismo piuttosto brillante e facilmente riconoscibile nel cielo notturno, permette di individuare con facilit\u00e0 la costellazione di Orione, che \u00e8 una figura dominante nei cieli invernali boreali e nelle notti estive australi. Ma il loro allineamento \u00e8 per\u00f2 solo apparente, dovuto alla loro posizione rispetto al punto di vista dalla Terra: Alnitak dista 820 anni luce, Alnilam 1340 e Mintaka 915. \nDella cintura di Orione si trovano testimonianze di molti popoli antichi, situati in tutte le terre emerse del pianeta. Nella tradizione cinese, la cintura di Orione \u00e8 chiamata San Xing (letteralmente i \"tre astri\"). Le tre stelle rappresentano delle divinit\u00e0, i cui nomi sono Lu Xing (\"astro della prosperit\u00e0\"), Fu Xing (\"astro della buona sorte\") e Shou Xing (\"astro della longevit\u00e0\").\nSecondo una teoria piramidologica, la disposizione delle tre principali piramidi egizie costruite nella piana di Giza, rispecchierebbero lo schema della cintura di Orione.\nIl proseguimento in linea retta della cintura conduce ad altri oggetti del cielo, normalmente conosciuti. Verso l'alto si arriva all'ammasso delle Pleiadi e verso il basso si arriva alla stella Sirio, che \u00e8 l'alfa del Cane Maggiore e anche la stella pi\u00f9 luminosa del cielo. \nCaratteristiche.\nLe tre stelle principali che costituiscono la Cintura di Orione si vedono ad occhio nudo (quella centrale, Alnilam, ha una magnitudine apparente di circa 1,7) e sono circondate da altre stelle meno luminose, tutte azzurre e giovani; questo cospicuo numero di astri farebbe parte di una grande associazione stellare, nota come Cr 70. La stella Alnilam in particolare illumina una nebulosa, nota come NGC 1990, che potrebbe essere parte della grande nebulosa da cui si \u00e8 formato il gruppo. Altre nebulose, come la Nebulosa Fiamma, partono dalla parte pi\u00f9 orientale della cintura e si dirigono verso sud, interrotte a tratti da nebulosit\u00e0 oscure, fra le quali spicca la famosa Nebulosa Testa di Cavallo."}
{"id": "268877", "revid": "287204", "url": "https://it.wikipedia.org/wiki?curid=268877", "title": "Karkemis", "text": ""}
{"id": "268878", "revid": "842", "url": "https://it.wikipedia.org/wiki?curid=268878", "title": "IBM PC", "text": ""}
{"id": "268879", "revid": "767487", "url": "https://it.wikipedia.org/wiki?curid=268879", "title": "Slittino ai IX Giochi olimpici invernali", "text": "Alle olimpiadi invernali del 1964 di Innsbruck (Austria), vennero assegnati tre titoli olimpici nello slittino."}
{"id": "268881", "revid": "287204", "url": "https://it.wikipedia.org/wiki?curid=268881", "title": "Francisco Ascaso", "text": "Sindacalista militante della CNT, la Confederaci\u00f3n Nacional del Trabajo, e membro con Buenaventura Durruti, Ricardo Sanz, Antonio Ortiz, Juan Garc\u00eda Oliver e Gregorio Jover del gruppo d'azione Los Solidarios, Ascaso \u00e8 stato uno dei personaggi fondamentali del movimento anarchico spagnolo degli anni venti e trenta.\nBiografia.\nFin da giovane Ascaso, insieme ai suoi compagni comp\u00ec azioni dirette per portare avanti con coerenza e abnegazione l'ideale anarchico. Nel 1923, durante la dittatura di Primo de Rivera Ascaso, Durruti e altri loro compagni si recarono in Francia per sfuggire alla repressione delle autorit\u00e0 spagnole. Dalla Francia il gruppo pass\u00f2 in Sudamerica, dove continu\u00f2 le proprie attivit\u00e0 con gli anarchici argentini.\nUna volta tornati in Francia, Ascaso e Buenaventura Durruti, traditi da un compagno, vennero arrestati il 25 giugno del 1926 con l'accusa di preparare un attentato contro il re di Spagna in visita a Parigi. Dopo una dura lotta organizzata dal movimento anarchico, che colp\u00ec anche l'opinione pubblica, furono scarcerati per assenza di prove ed espulsi dalla Francia.\nAscaso per\u00f2 rimase clandestinamente in Francia fino al 1931, quando il re di Spagna abdic\u00f2 e fu proclamata la II Repubblica. Durante i primi anni della repubblica Ascaso partecip\u00f2 attivamente alle insurrezioni anarchiche a difesa dei lavoratori e alle lotte politiche del movimento. Nel 1932 fu arrestato nuovamente e deportato nelle colonie spagnole in Africa. Nel 1933 torn\u00f2 a Siviglia, dove fu arrestato di nuovo. Nel 1934 fu nominato Segretario Generale del Comitato Regionale della CNT della Catalogna, un incarico molto importante.\nNel 1936, a Barcellona, partecip\u00f2 alla guerra civile spagnola. In citt\u00e0 gli anarchici, sostenuti da migliaia di lavoratori, ottennero una grande vittoria, battendo le forze militari fasciste e difendendo la Repubblica spagnola. Ascaso, che aveva aspettato tutta la vita quel momento, non pot\u00e9 festeggiare la vittoria con i propri compagni perch\u00e9 il 20 luglio, durante un assalto alla Caserma di Las Atarazanas, fu ucciso dal fucile di un cecchino fascista che Ascaso cercava di far uscire allo scoperto. Il compagno Luis Romero racconta cos\u00ec come cadde Francisco Ascaso:\nIn suo onore venne battezzata la Pistola F. Ascaso, usata durante la guerra civile dall'Ej\u00e9rcito Popular de la Rep\u00fablica.\nLa colonna Ascaso.\nGli verr\u00e0 intitolata una formazione antifranchista, per l'appunto la colonna \"Ascaso\", che comprendeva una unit\u00e0 italiana che prender\u00e0 il nome di colonna Italiana, guidata da Carlo Rosselli\nDella colonna Ascaso era miliziano pure Elio Canevascini, uno degli ottocento volontari miliziani antifascisti provenienti dalla Svizzera fra i quali ottanta del Cantone Ticino.\nElio Canevascini racconta:\nLa colonna Ascaso, forte di 800 miliziani antifascisti sconfisse i Franchisti in diversi scontri ma ebbe un gran numero di caduti il 28 agosto 1936 nella Battaglia del Monte Pelato, tra Huesca e Almud\u00e9var.\nBibliografia.\nHans Magnus Enzensberger, \"La breve estate dell'anarchia\", Feltrinelli, 2007"}
{"id": "268887", "revid": "1893", "url": "https://it.wikipedia.org/wiki?curid=268887", "title": "Congettura di Hardy-Littlewood", "text": ""}
{"id": "268888", "revid": "2169878", "url": "https://it.wikipedia.org/wiki?curid=268888", "title": "Yambo", "text": "Personalit\u00e0 eclettica, \u00e8 stato uno degli autori di spicco di letteratura popolare in italiano della prima met\u00e0 del Novecento. Grazie alla sua produzione fantastico-avventurosa, pubblicata soprattutto nelle riviste, oltre che al suo film \"Un matrimonio interplanetario\" del 1910, \u00e8 considerato inoltre uno degli anticipatori della fantascienza in Italia.\nBiografia.\nDi famiglia nobile (patrizio di San Marino), era figlio del grande attore Ermete Novelli e dell'attrice Lina Marazzi. Intorno al 1894 collaborava gi\u00e0 a \"La Sera\" di Milano come giornalista e illustratore, inserendo i propri \"pupazzetti\", come li chiamava, a completamento dei propri articoli. \"Pupazzetto\" fu anche il nome del mensile illustrato che fond\u00f2 a Roma nel 1901. Collabor\u00f2 inoltre al \"Novellino\", prima di passare al quotidiano fiorentino \"La Nazione\". Collabor\u00f2 poi al settimanale satirico \"Numero\" edito tra il 1914 e il 1922 (n. 57 del 24 gennaio 1915) e al settimanale illustrato \"Il Balilla\" fra il 1925 e il 1931.\nL'attivit\u00e0 principale per\u00f2 fu quella di scrittore per ragazzi: nel 1902 pubblic\u00f2 \"Le avventure di Ciuffettino\"; altre opere furono \"Gomitolino\", \"Lo scimmiottino verde\", \"I filibustieri della lumaca\" e altre opere anticipatrici della fantascienza in Italia come quelle dove descriveva viaggi straordinari per terra (\"Due anni in velocipede\", 1899, \"Gli eroi del Gladiator\", 1900, avventure su una ferrovia transafricana, \"Capitan Fanfara. Il giro del mondo in automobile\", 1904, \"Fortunato per forza!\" o \"Il talismano delle 100.000 disgrazie\", 1910), per mare (\"Atlantide - I figli dell'abisso\", 1901, una spedizione in sommergibile in fondo al mare alla scoperta dei superstiti del continente perduto), nello spazio (\"Dalla terra alle stelle\" (1890), \"Gli esploratori dell'infinito\", 1906, capolavoro fantastico dello scrittore, viaggio spaziale di due giornalisti filantropi nel sistema solare a cavallo di un asteroide (con un incontro con i marziani), \"La colonia lunare\", 1908, con una spedizione di una avveniristica astronave sulla Luna popolata di vita nel fondo dei crateri e l'inizio della sua colonizzazione, \"Il re dei mondi\", 1910; nell'infinitamente piccolo (\"L'atomo\", 1912); tra i dinosauri (\"L'uovo di pterodattilo\" o \"L'allevatore di dinosauri\", 1926).\nFu un precursore anche nell'ambito del cinema italiano di fantascienza: scrisse, diresse e interpret\u00f2 il film cortometraggio muto del 1910 \"Un matrimonio interplanetario\", una commedia che rappresenta probabilmente l'esordio del cinema italiano nel genere fantascientifico.\nScrisse e disegn\u00f2 alcune delle prime storie fantascientifiche a fumetti della storia del fumetto italiano a met\u00e0 degli anni trenta per riviste come \"Topolino\".\nMor\u00ec per un attacco cardiaco nel 1943 durante un bombardamento aereo su Firenze. \u00c8 sepolto nel cimitero di Soffiano.\nInfluenza culturale.\nIn \"Viaggi e avventure attraverso il tempo e lo spazio\" (1933), un libro a met\u00e0 tra narrativa fantastica e divulgazione rivolto prevalentemente a un pubblico giovanile, Novelli tratt\u00f2 temi come la ricerca della perduta Atlantide e altri misteri destinati a essere sviluppati trent'anni dopo nel filone dell'\"archeologia misteriosa\" da Peter Kolosimo.\nYambo \u00e8 anche il nome del protagonista del libro di Umberto Eco \"La misteriosa fiamma della regina Loana\"."}
{"id": "268891", "revid": "212348", "url": "https://it.wikipedia.org/wiki?curid=268891", "title": "Partito dei Lavoratori Italiani", "text": ""}
{"id": "268893", "revid": "729019", "url": "https://it.wikipedia.org/wiki?curid=268893", "title": "RSA Security", "text": "RSA Security \u00e8 una societ\u00e0 per azioni specializzata in sicurezza informatica. Il suo quartier generale si trova a Bedford nel Massachusetts, ma mantiene degli uffici in Irlanda, nel Regno Unito, a Singapore e in Giappone.\nLa compagnia che attualmente \u00e8 nota come \"RSA Security\" inizialmente era conosciuta come \"Security Dynamics\" finch\u00e9 la RSA Data Security non la acquis\u00ec nel giugno del 1996. Nel 1997 la societ\u00e0 acquis\u00ec anche la \"DynaSoft AB\" e nel febbraio 2001 acquis\u00ec la \"Xcert International, Inc\" una compagnia privata che sviluppava sistemi basati su certificati digitali per l'e-commerce. Nel maggio del 2001 acquis\u00ec la \"3-G International, Inc\" una compagnia privata ad alta innovazione che sviluppava smart card e sistemi di autentificazione biometrici. Nell'agosto 2001 venne acquisita la \"Securant Technologies, Inc\", una compagnia privata che sviluppava ClearTrust, un sistema di gestione dell'identit\u00e0 digitale.\nRSA Security organizza ogni anno la RSA Conference, una conferenza legata alla sicurezza informatica. RSA Security dispone di molti prodotti tra quali le librerie crittografiche B-SAFE e il sistema di autentificazione SecurID.\nLa sigla RSA indica i cognomi dei tre fondatori: Ronald Rivest, Adi Shamir e Leonard Adleman; che sono anche i coinventori dell'algoritmo a chiave pubblica RSA.\nRelazioni con National Security Agency.\nNel tempo i rapporti tra RSA Security e la National Security Agency (NSA) hanno subito profondi cambiamenti. \nNei primi anni i due erano avversari: mentre RSA difendeva l'uso pubblico della crittografia nelle comunicazioni, NSA e le amministrazioni di Bush e Clinton cercavano di impedirne la diffusione.\nDopo il 1999, le relazioni tra i due enti divennero di cooperazione: RSA Security ha dichiarato di aver accettato, nel 2004, 10 milioni di dollari dalla NSA per utilizzare nelle proprie librerie software un generatore di numeri casuali (Dual_EC_DRBG) ritenuto secondo molte indicazioni di scarsa qualit\u00e0. Nel 2014 RSA ha adottato due strumenti di crittografia sviluppati dalla NSA. Secondo un gruppo di ricercatori accademici, questo avrebbe consentito alla NSA di violare la segretezza delle comunicazioni che li utilizzavano."}
{"id": "268895", "revid": "121652542", "url": "https://it.wikipedia.org/wiki?curid=268895", "title": "Edi Orioli", "text": "Biografia.\nInizia a gareggiare con le moto da enduro nel 1978, dove si dimostra subito un ottimo pilota. Partecipa a diverse gare in Friuli arrivando sempre tra le prime posizioni; in seguito conquista titoli nazionali (il primo, il trofeo FMI Cadetti classe 50, \u00e8 del 1979) e mondiali. Si dedica ai Rally dal 1985, comprese 13 partecipazioni alla Parigi-Dakar. Ne vince 4: nel 1988 su Honda, nel 1990 e nel 1994 su una Cagiva e nel 1996 con la Yamaha. Nel 1988, Orioli si aggiudica la prima vittoria di un motociclista italiano alla Parigi-Dakar, ed \u00e8 anche la prima volta che la Honda \u00e8 rappresentata da un team italiano.\nNel 2000, con il nuovo millennio, decide di smettere con le moto. Edi ha sempre covato una grande passione anche per le auto, di cui nella sua carriera vanta numerose gare nei Rally nazionali e gare di durata nella categoria turismo, partecipando 5 volte alla 24 ore del N\u00fcrburgring e alla 24 Ore di Spa-Francorchamps, ma l'Africa chiama e dopo un anno di pausa Edi Orioli riparte di nuovo nel deserto con le auto, prima con Nissan e poi con l'Isuzu, classificandosi diciassettesimo assoluto alla Dakar del 2006, ancora una volta migliore degli Italiani e vincendo nella categoria Pick-up diesel.\nCon le auto Orioli aveva gi\u00e0 gareggiato in precedenza in rare occasioni, ad esempio nel 1993 aveva vinto l'Italian Baja alla guida di una Mercedes TE Raid."}
{"id": "268896", "revid": "123992915", "url": "https://it.wikipedia.org/wiki?curid=268896", "title": "Neue Deutsche Welle", "text": "La Neue Deutsche Welle (in tedesco \"Nuova onda tedesca\"), anche conosciuta con l'acronimo NDW, \u00e8 un genere musicale che a partire dal 1976 definisce la nuova ondata di musica tedesca, originata dal punk rock e dalla new wave. Il termine \u00e8 stato coniato da J\u00fcrgen Kramer, uno studente che scriveva sulle fanzine, comparso poi anche in giornali pi\u00f9 importanti.\nDefinizione del termine.\nUna prima menzione del termine \"Neue Welle\" pu\u00f2 essere trovata nel fanzine \"Die 80er Jahre\" del 1977 da uno studente di Joseph Beuys che si chiamava J\u00fcrgen Kramer. Il termine Neue Deutsche Welle apparve per la prima volta in una pubblicit\u00e0 della casa discografica berlinese Der Zensor di Burkhardt Seiler nella rivista musicale di Amburgo Sounds nell'agosto 1979. Nell'annuncio veniva utilizzato in relazione al primo album dei Deutsch-Amerikanische Freundschaft. Due mesi dopo, il termine, che ovviamente aveva assunto il termine New wave, fu utilizzato dall'allora giornalista musicale e poi dal gestore dell'etichetta Alfred Hilsberg per il titolo di una serie in tre parti di articoli per il Sounds (\"Neue Deutsche Welle - Aus gray Stadtmauern\").\nIl termine NDW non definiva uno stile musicale uniforme, ma si applicava ad una vasta serie di gruppi con caratteristiche molto diverse tra loro. Tuttavia, le caratteristiche principali erano l'utilizzo della lingua tedesca, la relativa breve vita delle band e la freschezza delle soluzioni applicate. Fu proprio questo il motivo per cui alcune band come gli Spliff, presero le distanze da quella tendenza del tempo che definiva tutta la musica pop in lingua tedesca come NDW. I live delle band della NDW erano spesso minimali ed informali. Molti artisti della NDW furono attivi e conosciuti solo in quel momento storico. Con i revival che ne seguirono alcuni di loro tornarono sulla scena intorno al 2000.\nStoria della Neue Deutsche Welle.\nDeterminante per questo genere \u00e8 l'utilizzo della lingua tedesca, che da tempo non era pi\u00f9 usata, e di testi ironici, scherzosi e spensierati, ad esempio: \"Da da da\" dei Trio, \"Hurra, Hurra, die Schule brennt\" degli Extrabreit, o il film \"Gib Gas - Ich will Spa\u00df!\", con Nena, Markus, Karl Dall e gli Extrabreit. Ma anche critici e politici: un esempio \u00e8 il successo mondiale di Nena \"99 Luftballons\" contro la guerra, in cui 99 palloncini rossi lasciati volare nel cielo vengono scambiati per un attacco nemico che causa una guerra, oppure \"Bruttosozialprodukt\" di Geier Sturzflug, che descrive un assurdo scenario di persone, persino ferite, che lavorano senza sosta per aumentare il prodotto sociale lordo della nazione, e \"Scandal im Sperrbezirk\" della Spider Murphy Gang, che ha per tema il fenomeno delle donne squillo nelle grandi e conservatrici citt\u00e0 della Baviera come per esempio Monaco.\nLuoghi.\nLa Neue Deutsche Welle si \u00e8 sviluppata in cinque centri principali:"}
{"id": "268918", "revid": "767487", "url": "https://it.wikipedia.org/wiki?curid=268918", "title": "Hubert Auriol", "text": "Biografia.\nLa sua carriera nel mondo del motociclismo inizi\u00f2 nel 1973 in competizioni di motocross e di enduro, per diventare in seguito uno specialista delle gare nei deserti africani, tanto da meritarsi l'appellativo di \"l'Africain\". Corse il suo primo Rally Dakar nel 1979 in moto, vincendolo due volte su una BMW (1981 e 1983). Nel 1985 su Cagiva giunse secondo, mentre nel 1987 dovette ritirarsi al via dell'ultima tappa mentre era in testa, a causa della frattura di entrambe le caviglie.\nNel 1988 fu al via alla guida di un buggy, per poi passare definitivamente alle automobili nell'edizione successiva. Vinse in questa categoria nel 1992 con una Mitsubishi, diventando il primo a vincere la Dakar sia nella categoria moto che in quella delle auto. Dal 1995 al 2004 fece parte dell'ASO e divent\u00f2 direttore della gara che l'ha reso celebre. Nel 2006 torn\u00f2 di nuovo in gara alla Dakar nelle auto con la Isuzu.\nDopo le vicissitudini che hanno portato allo spostamento in territorio americano del percorso del Rally Dakar egli organizz\u00f2 una nuova competizione africana, l'Africa Race che ha avuto la sua prima edizione nel 2008. Prima di questa gara Hubert aveva inventato e organizzato la Heroes Legend, gara di regolarit\u00e0 a coppie, la cui prima edizione, svoltasi nel 2007 era riservata alle sole moto Yamaha, molte delle quali storiche. Nella seconda edizione l'organizzazione decise di estendere la partecipazione anche ad altre marche e da l\u00ec la gara prese la giusta direzione. Nel momento in cui Auriol si dedic\u00f2 all'Africa Race, la Heroes Legend pass\u00f2 nelle mani della gestione olandese di Roel Den Braven in collaborazione con Anne Marie Gerandi, ex ASO.\n\u00c8 morto il 10 gennaio 2021 all'et\u00e0 di 68 anni, mentre era in corso la 43-esima edizione del Rally Dakar a causa di una malattia pregressa e di complicazioni dovute al COVID-19."}
{"id": "268919", "revid": "1543377", "url": "https://it.wikipedia.org/wiki?curid=268919", "title": "Formaggio di fossa di Sogliano", "text": "Il formaggio di fossa di Sogliano \u00e8 un tipico formaggio di fossa originario di Sogliano al Rubicone (FC), ma anche prodotto storicamente a Talamello (RN) e Sant'Agata Feltria (RN). Oggi, per estensione, viene prodotto in diversi comuni del Montefeltro e della val Metauro. A differenza delle altre localit\u00e0, Talamello \u00e8 l'unica che, come vuole la tradizione, infossa il formaggio una sola volta all'anno, e questo per ottenere il massimo della qualit\u00e0. .\nDal novembre 2009, a livello europeo, la denominazione \"Formaggio di Fossa di Sogliano e Talamello\" \u00e8 stata riconosciuta denominazione di origine protetta (DOP) .\nIl formaggio di fossa pu\u00f2 essere di pura pecora o misto (ovverosia di latte vaccino e di pecora) e viene stagionato per tre mesi in tipiche fosse di forma ovale, scavate nella roccia.\nStagionatura.\nLa tecnica di stagionatura del formaggio nelle fosse ha origine molto antica. Questo tipo di formaggio \u00e8 nominato in due inventari del 1497 e del 1498. Da entrambi i documenti si evince che la fossa di tufo aveva un duplice utilizzo: in autunno era il luogo di conservazione del formaggio e in tempi diversi dell'anno serviva ad immagazzinare il grano per preservarlo dalle razzie dei soldati. Il produttore di formaggio affittava la fossa per il tempo che era necessario alla stagionatura, tre mesi o al massimo 100 giorni. Il formaggio veniva posto, come tutt'oggi avviene, in sacchetti di tela, coperti di paglia di fieno, per isolare il formaggio dall'aria.\nIl periodo tradizionale di infossatura era fine agosto-settembre; la riapertura delle fosse avveniva il 25 novembre, giorno di Santa Caterina. Veniva scelto questo periodo perch\u00e9 in primavera-estate c'era maggiore abbondanza di pascolo, quindi maggiore produzione di latte, e si avvertiva la necessit\u00e0 di trasformare il latte in formaggio conservandolo per i periodi meno produttivi. Il formaggio era poi consumato gi\u00e0 a partire dall'inverno.\nLa sagra.\nLa \"Sagra del formaggio di fossa di Sogliano al Rubicone\" si tiene ogni anno nelle ultime due domeniche di novembre e nella prima di dicembre.\nDurante la sagra viene appositamente allestito il mercato del formaggio di fossa; per l'evento \u00e8 possibile visitare direttamente le aziende che stagionano il formaggio nelle loro \"fosse\". Nelle domeniche della sagra le \"fosse\" vengono tenute aperte al pubblico.\nAnche a Talamello c'\u00e8 ogni anno la Fiera del formaggio di fossa: si tiene in due domeniche del mese di novembre (di solito la seconda e la terza)."}
{"id": "268921", "revid": "161273", "url": "https://it.wikipedia.org/wiki?curid=268921", "title": "Parametri orbitali di Mercurio", "text": "Mercurio \u00e8 il pianeta pi\u00f9 interno del sistema solare, con una distanza media dal Sole di 57,91 milioni di km e una distanza minima di 45,9. Si tratta inoltre del pi\u00f9 piccolo fra i pianeti interni.\nA causa della grande vicinanza al Sole, i suoi periodi di rotazione e rivoluzione sono fortemente sincronizzati: il pianeta ruota su s\u00e9 stesso in 58,65 giorni terrestri, pari a esattamente 2/3 del periodo di rivoluzione (circa 88 giorni terrestri). Mercurio compie cio\u00e8 due rivoluzioni attorno al sole ogni tre rotazioni attorno al proprio asse. In questo modo fra due passaggi successivi del Sole nella stessa posizione nel cielo mercuriano intercorrono 176 giorni terrestri.\nUn fenomeno particolare relativo a Mercurio \u00e8 la cosiddetta precessione del perielio, che fa s\u00ec che il perielio della sua orbita ruoti progressivamente attorno al Sole nella stessa direzione del pianeta; l'entit\u00e0 dello spostamento supera di 43 secondi d'arco per secolo quella teorizzata dalla meccanica newtoniana e pu\u00f2 essere giustificata con discreta approssimazione applicando le correzioni relativistiche, ma \u00e8 ancora oggetto di indagine.\nL'inclinazione di Mercurio rispetto al piano della sua orbita, pari a soli 2\u00b0, rende minime le variazioni stagionali di insolazione, rendendo l'equatore particolarmente caldo e le regioni polari sensibilmente fredde in qualsiasi periodo dell'anno, senza differenze apprezzabili fra i due emisferi. Nei crateri polari perennemente al riparo dai raggi del Sole potrebbe essere contenuto del ghiaccio d'acqua."}
{"id": "268922", "revid": "399", "url": "https://it.wikipedia.org/wiki?curid=268922", "title": "Cerchi nel grano", "text": "I cerchi nel grano (in inglese \"crop circles\"), o agroglifi, sono aree di campi di cereali, o di coltivazioni simili, in cui le piante appaiono appiattite in modo uniforme, formando cos\u00ec varie figure geometriche (talvolta indicate come \"pittogrammi\") ben visibili dall'alto. A seguito del numero crescente di apparizioni di queste figure (soprattutto in Inghilterra) a partire dalla fine degli anni settanta del XX secolo, il fenomeno dei \"cerchi\" \u00e8 diventato oggetto d'indagine per determinare la genesi di queste figure.\nSi sa con certezza che molti cerchi, compresi quelli di complessit\u00e0 maggiore, sono realizzati dall'uomo, come ad esempio quelli realizzati da Doug Bower, Dave Chorley e John Lundberg. Bower e Chorley, che diedero l'avvio alla moda del disegno dei cerchi nel grano in Inghilterra negli anni ottanta, furono poi insigniti del Premio Ig Nobel nel 1992 per l'ideazione della loro burla.\nNon esistono prove scientifiche che un cerchio nel grano abbia mai avuto origine diversa da quella umana, ma solo ipotesi pseudoscientifiche.\nStoria del fenomeno.\nPrime apparizioni.\nI cerchi nel grano finirono sotto i riflettori agli inizi degli anni ottanta, con i primi tre cerchi in Inghilterra. Le iniziali speculazioni giornalistiche su ipotetici \"atterraggi alieni\" ebbero risalto sui quotidiani nazionali, e da allora i cerchi nel grano iniziarono ad apparire sempre pi\u00f9 numerosi nelle campagne inglesi.\nIl \"Wiltshire Times\" fu uno dei primi giornali ad occuparsi dei cerchi inglesi, e ad usare nel 1980 il termine \"crop circles\".\nTentativi di cercarne la presenza in epoche passate non hanno finora prodotto alcun risultato. Talvolta viene citata la storia del \"Diavolo mietitore\", un \"pamphlet\" del 1678, ma ad un'attenta analisi risult\u00f2 che non c'era alcuna correlazione con i cerchi nel grano, e che si trattava di un semplice libello volto a diffondere una morale fondata sulla dualit\u00e0 ricco-povero come era solito in quell'epoca.\nPrime dimostrazioni di creazione di cerchi.\nMentre si dibatteva sul fenomeno, nel 1991 due anziani inglesi, Doug Bower e Dave Chorley, affermarono che, dopo aver letto del caso australiano di Tully, del 19 gennaio 1966, avevano iniziato a creare dei cerchi nel grano per far credere che fossero atterrati dei dischi volanti e dimostrarono ai giornalisti come era possibile creare quei cerchi in poco tempo e con un'attrezzatura rudimentale. Il loro primo cerchio risalirebbe al 1978, ma la burla non ebbe molto successo e due anni dopo riprovarono in un posto pi\u00f9 visibile, ottenendo finalmente l'attenzione della stampa.\nAll'obiezione che sarebbe stato impossibile per i due essere gli autori del gran numero di cerchi successivi, \u00e8 stato fatto notare il ben noto fenomeno dell'imitazione, che segue facilmente le notizie sensazionalistiche; di fatto anche Bower e Chorley avevano imitato la notizia del 1966, dopo averla appresa in un viaggio in Australia dai giornali locali.\nCrescita del fenomeno.\nCol passare degli anni, dai primi pochi cerchi nelle campagne inglesi, il fenomeno si \u00e8 diffuso in tutto il mondo, anche in Italia. Ad oggi, migliaia di campi di grano hanno ospitato cerchi e figure sempre pi\u00f9 complesse.\nAi primi semplici cerchi degli anni ottanta, sono seguite forme sempre pi\u00f9 elaborate e complesse. I cerchi nel grano sono divenuti infine una vera e propria forma d'arte, da parte di gruppi di persone che hanno realizzato pubblicamente le loro opere. Il 12 agosto 2006 \u00e8 stato riprodotto fedelmente anche il logo di Mozilla Firefox.\nLe forme dei cerchi nel grano.\nI primi esempi di questo fenomeno erano solitamente delle semplici forme circolari di varie dimensioni, il che port\u00f2 alcuni a speculare che si trattasse di un fenomeno naturale. Dopo alcuni anni invece sono emersi disegni sempre pi\u00f9 elaborati e complessi.\nCi sono stati molti temi ricorrenti nel corso degli anni. In generale, le prime formazioni (1970 - 2000) sono basate su semplici figure geometriche. Formazioni successive, quelle che compaiono dopo il 2000, sono pi\u00f9 complesse e sembrano basate su altri principi ispiratori come i frattali. Col tempo le figure sono divenute sempre pi\u00f9 creative, molti cerchi nel grano hanno dettagli finemente sviluppati, con intricate simmetrie all'interno di altre simmetrie e variazioni su diverse scale di grandezza. Talvolta sono apparse persino illustrazioni con personaggi dei fumetti.\nLa spiegazione del fenomeno.\nNonostante il proliferare di miti e credenze in relazione alla genesi dei cerchi, non c'\u00e8 alcuna prova che deponga per la natura non umana del fenomeno. Diverse organizzazioni scettiche, tra cui il CICAP, hanno ampiamente dimostrato che tutti i cerchi nel grano possono essere fatti dall'uomo in poche ore, con pochi mezzi.\nRealizzazione pratica dei cerchi.\nAlcune persone hanno mostrato come si potessero produrre cerchi nel grano, smentendo certe precedenti credenze e supposizioni. \u00c8 stato cos\u00ec dimostrato che:\nGi\u00e0 nel 1991 Doug Bower e Dave Chorley, annunciarono che i cerchi erano una burla da essi stessi architettata poco pi\u00f9 di un decennio prima, a partire dal 1978, usando assi, funi e cavi elettrici come unici strumenti e ne crearono uno, davanti ai giornalisti, in circa un'ora.\nIl sito web Circlemakers aggrega oggi un noto gruppo di creatori di cerchi \"artificiali\". Il sito, creato da John Lundberg, si \u00e8 prefisso di dimostrare che \u00e8 possibile riprodurre anche forme complesse nel grano con l'uso di semplici attrezzi e ha realizzato molte opere che ha pubblicato nel suo sito.\nIl gruppo olandese di circlemaker XL D-Signs ha realizzato uno dei pi\u00f9 grandi cerchi del mondo. Si tratta dell'Atlas, tracciato nei pressi della cittadina di Goes il 7 agosto 2009, con la partecipazione di 60 persone. Il cerchio raffigura un essere umano (molto simile all'uomo Vitruviano) in foggia di farfalla con le ali dischiuse e misura 530 \u00d7 450 metri.\nLa rivista \"Scientific American\", nel 2002 pubblic\u00f2 un articolo di Matt Ridley, il quale aveva iniziato a creare cerchi nel grano nel nord dell'Inghilterra nel 1991. Egli descrisse le tecniche da lui sviluppate usando strumenti relativamente semplici ma nondimeno capaci di trarre in inganno i successivi osservatori, e rifer\u00ec il fatto che fonti attendibili come il \"Wall Street Journal\" erano state facilmente ingannate.\nRichard Taylor, direttore dell'Istituto di Scienze dei Materiali dell'Universit\u00e0 dell'Oregon, nel 2011 ha pubblicato un articolo sul \"Physics World Journal\" proponendo la teoria secondo la quale una buona parte dei cerchi del grano sia realizzata mediante l'ausilio di generatori di microonde portatili (magnetron) e di un sistema GPS.\nTeorie alternative circa la creazione dei cerchi.\nColoro che non accettano le ampie prove dell'origine umana dei cerchi nel grano propongono ipotesi alternative, che risultano essere per\u00f2 prive di riscontri o prove. Le ipotesi naturali si basano sull'azione di improbabili fenomeni meteorologici, dai fulmini globulari fino a un ipotetico fenomeno chiamato \"vortice di plasma\"; un'ipotesi non naturale \u00e8 quella basata su ipotetici messaggi alieni.\nTeorie ufologiche, paranormali e di complotto.\nUna delle ipotesi pi\u00f9 fantasiose che \u00e8 stata proposta \u00e8 che i cerchi sarebbero stati creati da presunte \"astronavi aliene\" che secondo i sostenitori di tali ipotesi atterrerebbero per motivi imprecisati sui campi, appiattendo le messi in un cerchio ben definito. Ma come detto prima, la crescente complessit\u00e0 delle formazioni rilevate a partire dagli anni 1980, e le prove dell'origine umana degli stessi, permettono ormai di escludere tutte le ipotesi pi\u00f9 o meno semplicistiche o fantasiose che erano state avanzate in un primo tempo.\n invece una spiegazione legata alla cimatica, cio\u00e8 lo studio delle strutture geometriche che appaiono ad esempio quando si sollecita una membrana tesa con delle vibrazioni o con dei suoni. . Non esistono prove di come questi fenomeni, solitamente presenti solo in dimensioni e energie ridotte, potrebbero per\u00f2 prodursi in maniera cos\u00ec ampia e precisa su coltivazioni di grandi dimensioni areali.\nUn'altra fantasiosa ipotesi \u00e8 che un satellite artificiale in orbita attorno alla Terra starebbe usando un qualche tipo imprecisato di emissione energetica (ad esempio un raggio di microonde o Maser) per creare i disegni. I gambi appiattiti dei cerchi nel grano risultano spesso piegati appena sotto un nodo, e possono inoltre presentare delle bruciature annerite possibilmente imputabili a un riscaldamento intenso. Gli assertori di questa teoria ipotizzano, senza averne prove, che il programma \"Star Wars\" del Pentagono possa aver sviluppato un satellite in grado di inviare tale tipo di raggi a microonde, anche se non chiariscono n\u00e9 le motivazioni n\u00e9 le effettive modalit\u00e0 attuative di tali supposti \"esperimenti\".\nW. C. Levengood ed E. H. Haselhoff avevano pubblicato tre studi in cui affermavano che in laboratorio i semi raccolti all'interno di tali cerchi hanno mostrato una curva di crescita notevolmente accelerata rispetto alle normali sementi.. Il loro studio \u00e8 stato per\u00f2 smentito e criticato, sia nel merito che nel metodo.\nInfine, in ambienti vicini alla corrente di pensiero comunemente chiamata New Age (tenendo conto che la grande variet\u00e0 dei punti di vista che vi fanno capo non consente una facile schematizzazione) si sono fatte avanti le tesi di coloro che suggeriscono una segnata connessione dei cerchi nel grano con ipotetici fenomeni mistici legati ad una presunta \"evoluzione spirituale\" dell'umanit\u00e0. C'\u00e8 chi ritiene che i vari pittogrammi incisi sui campi di grano contengano messaggi codificati trasmessi in forma grafica da una qualche forma di presunta \"coscienza superiore\", cui secondo loro saremmo \"connessi\". Tali messaggi, in quest'interpretazione priva di qualunque riscontro o prova, avrebbero secondo loro in certi casi un ruolo di messa in guardia dai pericoli che un uso devastante delle risorse planetarie potrebbe causare all'umanit\u00e0 e all'intero ecosistema (e in questo senso il riferimento implicito al grano risulterebbe non casuale). Non viene per\u00f2 chiarito, da tali persone, come e perch\u00e9 dei disegni circolari in campi di grano dovrebbero assumere una funzione di \"messaggio spirituale\".\nFenomeni simili.\nUn fenomeno simile ma su scala molto pi\u00f9 ridotta e comunque non correlato ai cerchi nel grano, \u00e8 costituito da figure visibili dall'alto attribuibili al propagarsi nei campi del micelio dei funghi. In Scandinavia e in Gran Bretagna, il fenomeno dei funghi o dei gasteromiceti che formano cerchi in un pezzo di prato veniva indicato come \"\u00e4lvringar\", \"cerchi dei folletti\" o \"cerchi degli elfi\", e veniva attribuito dal folklore locale a delle forze occulte.\nUn altro fenomeno simile \u00e8 la croce nel prato di Eisenberg an der Raab.\nPubblicit\u00e0.\nLa creazione di grandi scritte o disegni nei campi di grano \u00e8 stata anche utilizzata da alcune ditte a scopo pubblicitario.\nNel luglio 2005 le Ferrovie Svedesi affittarono degli spazi dai coltivatori per mostrare messaggi pubblicitari creati mietendo il raccolto in modo opportuno. I messaggi furono collocati lungo i percorsi di avvicinamento ai principali aeroporti svedesi, poich\u00e9 le ferrovie e le compagnie aeree si contendono la stessa clientela.\nAnche il celebre web browser Mozilla Firefox nel 2007 ha sfruttato questo metodo per farsi pubblicit\u00e0.\nNella cultura di massa.\nIl romanzo horror \"Idra\" (di Robert Swindells) \u00e8 ispirato proprio a questo fenomeno."}
{"id": "268928", "revid": "767487", "url": "https://it.wikipedia.org/wiki?curid=268928", "title": "Cassiodoro il pi\u00f9 duro del pretorio", "text": "Cassiodoro il pi\u00f9 duro del pretorio \u00e8 un film italiano del 1975 diretto da Oreste Coltellacci."}
{"id": "268930", "revid": "913245", "url": "https://it.wikipedia.org/wiki?curid=268930", "title": "Erin Aldrich", "text": "Carriera.\nLa carriera da pallavolista ed atleta di Erin Aldrich inizia nel 1996, quando gareggia per l'Universit\u00e0 dell'Arizona. Gi\u00e0 nel 1997 decide di trasferirsi alla University of Texas at Austin, per seguire i programmi sportivi dell'universit\u00e0 texana.\nNel 1998 \u00e8 all'Universit\u00e0 del Texas quando salta 1,97\u00a0m, attirando l'attenzione del salto in alto mondiale.\nIn questa disciplina l'Aldrich ha vinto 4 titoli di college ed ha partecipato alla XXVII Olimpiade di Sydney nel 2000, dove \u00e8 stata 14\u00aa in qualificazione con 1,85\u00a0m. Ha partecipato anche ai Mondiali di Helsinki del 2005 concludendo la qualificazione al 15\u00ba posto, con 1,88\u00a0m.\n\u00c8 stata anche nazionale di volley dal 2001 al 2003 sotto la guida di Toshi Yoshida, che per\u00f2 non l'ha portata alle Olimpiadi di Atene 2004. Approda allora in Italia, prima alla Nuova San Giorgio Pallavolo Sassuolo, poi a Reggio Emilia, dove la squadra retrocede, poi nella squadra di Jesi ed poi \u00e8 ad Altamura, matricola di A1. Nel 2006 torna per un breve periodo in nazionale.\nNel 2007 si trasferisce la NEC Red Rockets in Giappone, ma a causa di diversi infortuni la sua stagione diventa complicata. Sempre a causa di infortuni, \u00e8 inattiva dal 2008 sia nella pallavolo che nel salto in alto."}
{"id": "268931", "revid": "124884337", "url": "https://it.wikipedia.org/wiki?curid=268931", "title": "Regia dogana della mena delle pecore di Puglia", "text": "La Dogana delle pecore (1447-1806), ufficialmente Regia dogana della mena delle pecore di Puglia, era un'antica istituzione aragonese. Fu istituita nella citt\u00e0 di Lucera nel 1447 da re Alfonso I, ma fin dal 1468 fu trasferita a Foggia. L'ordinamento della Dogana ricalcava, con poche variazioni, quello della Mesta spagnola.\nCaratteristiche.\nLa dogana regolamentava la \"mena\" (cio\u00e8, la conduzione) relativamente a il settore agricolo, l'allevamento e la transumanza nel Tavoliere delle Puglie e permetteva la riscossione dei proventi derivanti dalla transumanza e dal diritto di pascolo (o fida), dai proprietari di greggi i cui animali svernavano in Puglia. La dogana assicurava uno dei principali cespiti dell'erario del Regno di Napoli.\nL'annesso tribunale era competente a giudicare tutte le cause in cui erano coinvolti i pastori. Contro le sentenze di questo tribunale si poteva fare ricorso alla Regia camera della sommaria di Napoli, suprema magistratura tributaria del Regno.\nDal 1532 estese la sua competenza anche all'Abruzzo, dove il Doganiere nominava un suo Luogotenente. La cosiddetta Doganella d'Abruzzo nata per controllare e tassare le greggi che non svernavano in Puglia, divenne autonoma dalla \"Dogana Grande\" di Foggia nel 1590.\nFu soppressa durante l'occupazione francese del Regno di Napoli con una legge promulgata da Giuseppe Bonaparte il 21 maggio 1806. \nA Lucera \u00e8 ancora visibile l'originaria sede della Regia dogana in piazza Santa Caterina, in pieno centro storico. Stessa cosa per Foggia, dove la sede originaria era in piazza Federico II, angolo via Arpi, trasferitasi poi, dopo il terremoto del 1731, nella nuova sede in piazza XX Settembre."}
{"id": "268933", "revid": "465169", "url": "https://it.wikipedia.org/wiki?curid=268933", "title": "Superficie di Mercurio", "text": "Simile alla Luna, il suolo mercuriano \u00e8 ampiamente craterizzato a causa dei numerosi impatti di asteroidi che hanno contrassegnato il suo passato e presenta bacini riempiti da vecchie colate laviche, ancora evidenti a causa della mancanza quasi assoluta di un'atmosfera. Alcuni crateri sono circondati da raggi.\nSi esclude la presenza sul pianeta di placche tettoniche.\nRispetto alla Luna, i crateri secondari (prodotti dai clasti scagliati in aria in seguito a un impatto meteorico) si trovano pi\u00f9 vicini ai crateri primari (prodotti direttamente dall'impatto) a causa della maggiore intensit\u00e0 del campo gravitazionale. Si pu\u00f2 dunque supporre che esistano oggigiorno terreni costituiti da crosta originaria, non ancora ricoperti dai detriti prodotti dagli urti. Caratteristiche della superficie mercuriana sono enormi scarpate, alcune lunghe centinaia di km} e profonde fino a 3\u00a0km, presumibilmente formatesi in seguito ad una lenta ma progressiva compressione del pianeta, la cui superficie \u00e8 diminuita dello 0,1% (corrispondente a una contrazione del raggio di 1\u00a0km) da quando il pianeta si \u00e8 costituito a causa del raffreddamento.\nAgli scoscendimenti e ai territori craterizzati si contrappongono vaste regioni pianeggianti, forse dovute ad un'antica attivit\u00e0 vulcanica o al rideposito di clasti sollevati in seguito agli impatti meteorici. Negli anni novanta da un riesame dei dati rilevati dal Mariner 10 \u00e8 peraltro emersa la possibilit\u00e0 che Mercurio sia stato soggetto ad attivit\u00e0 vulcanica recente.\nMare Caloris.\nLa formazione pi\u00f9 rilevante su Mercurio \u00e8 certamente la Caloris Planitia, un cratere d'impatto dal diametro approssimativamente pari a 1\u00a0550\u00a0km e profondo 9\u00a0km, circondato da rilievi alti circa 2\u00a0km; la sua origine risale a 3,54 miliardi di anni fa. La spaventosa collisione che ha dato origine al mare, ha rischiato di spezzare il pianeta: ai suoi antipodi si osserva infatti una fitta rete di fratture dovute con ogni probabilit\u00e0 al contraccolpo dell'impatto.\nPoli.\nDati recenti inviati nel 2012 dalla sonda MESSENGER hanno confermato la presenza di ghiaccio in alcuni crateri del polo nord che rimangono perennemente in ombra. Si ipotizza che questo materiale sia stato portato da asteroidi e comete che hanno colpito il pianeta nel corso della sua storia. Il dato pi\u00f9 interessante \u00e8 stata la scoperta di zone di ghiaccio pi\u00f9 a sud del polo, mescolato con materiale della crosta di Mercurio. Qui il modo con cui il ghiaccio riflette la luce fa ipotizzare la presenza di molecole organiche semplici contenenti carbonio. Al momento la sonda MESSENGER non ha inviato dati sul polo sud del pianeta."}
{"id": "268934", "revid": "183694", "url": "https://it.wikipedia.org/wiki?curid=268934", "title": "Ettore Rossi (orientalista)", "text": "Autodidatta, fu particolarmente versato nella turcologia ma anche nell'iranistica, nell'arabistica, nonch\u00e9 nell'islamistica.\nBiografia.\nRossi combatt\u00e9 nella I guerra mondiale, guadagnandosi una medaglia d'argento al valor militare. Si laure\u00f2 quindi a Pavia, diventando interprete del governo italiano in Libia nel biennio 1920-22. Dal 1922 fino all'anno della morte fu dapprima redattore della rivista orientalistica \"Oriente Moderno\", edita dall'Istituto per l'Oriente di Roma, e poi suo Direttore fino alla morte.&lt;br&gt;\nVinse il concorso a cattedra a Roma di \"Lingua e Letteratura Turca\" nel 1939 e nel 1955 fu nominato Socio corrispondente dell'Accademia Nazionale dei Lincei.\nTra i suoi scritti si ricordano la \"Storia della marina dell'Ordine di San Giovanni\" (Seai, Roma-Milano, 1927), la \"Cronaca araba tripolina di Ibn \u0120albun\" (Bologna, 1936), le \"Iscrizioni arabe e turche del Museo di Tripoli\" (Tripoli, 1955), il volume \"L'arabo parlato a San\u02bfa'\" (Roma, Istituto per l'Oriente, 1939), il \"Manuale di lingua turca\", in 2 volumi (Roma, Istituto per l'Oriente, 1939), i \"Documenti sull'origine e lo sviluppo della questione araba\" (Roma, Istituto per l'Oriente, 1944) - che riprese il tema dell'ottimo libro di George Antonius (\"The Arab Awakening. The Story of the Arab National Movement\", Londra, H. Hamilton, 1938) - la \"Grammatica persiana\" (Roma, Istituto per l'Oriente, 1947), il \"Kitab-i Dede Qorqut. Racconti epico-cavallereschi dei Turchi Oguz tradotti e annotati\" (Citt\u00e0 del Vaticano, 1952) e, postuma, a cura di Maria Nallino, la poderosa \"Storia di Tripoli e della Tripolitania\" Roma, Istituto per l'Oriente, 1968), ancor oggi insuperata per correttezza storica e filologica, dovuta al suo completo dominio della lingua araba e di quella turca, oltre alla sua sperimentata capacit\u00e0 di lavorare su fonti d'archivio. \nFu anche ottimo codicologo e a lui si deve il Catalogo dei \"Manoscritti turchi della Biblioteca Vaticana\" (Citt\u00e0 del Vaticano, 1953).\nOltre 150 articoli di storia, cultura e letteratura del mondo islamico contemporaneo furono da lui pubblicati su \"Oriente Moderno\", la cui direzione resse da solo per tutte le sue rubriche nel periodo pi\u00f9 cruciale della II guerra mondiale, dal 1943 al 1945 e, ricostituito l'Istituto nel dopoguerra, fino alla sua morte per malattia.\nFu Accademico dei Lincei.\nNel 2010 il comune di Secugnago ha intitolato a lui e al fratello una strada cittadina: Via Fratelli Rossi Ettore ed Ercole Sante."}
{"id": "268935", "revid": "767487", "url": "https://it.wikipedia.org/wiki?curid=268935", "title": "An'ya Kuro", "text": ""}
{"id": "268937", "revid": "590", "url": "https://it.wikipedia.org/wiki?curid=268937", "title": "Enrico Novelli", "text": ""}
{"id": "268938", "revid": "767487", "url": "https://it.wikipedia.org/wiki?curid=268938", "title": "Mother Love Bone", "text": "I Mother Love Bone sono stati un gruppo musicale di Seattle appartenente alla corrente grunge.\nStoria.\nLa band fu formata nel 1987 dalle ceneri dei Green River; ne facevano, infatti, parte Stone Gossard, Bruce Fairweather e Jeff Ament. Reclutarono il cantante dei Malfunkshun, Andrew Wood, e il batterista Greg Gilmore.\nIl gruppo incarnava un'idea della musica completamente diversa da quella dei Green River di Mark Arm. Infatti lasciarono al posto della pesantezza del garage punk un gusto \"glam\", ereditato principalmente da Andrew Wood. Il gruppo fu una delle voci \"fuori dal coro\" nella scena di Seattle di fine anni ottanta, e, nonostante questo fatto, prepar\u00f2 a sua volta tutta l'ondata grunge.\nDopo essersi fatti un nome nei locali di Seattle (avendo addirittura come gruppo di spalla gli Alice in Chains), riescono a firmare con la PolyGram e a pubblicare l'EP \"Shine\" (1989). Per tutto il resto dell'anno e i primi mesi del successivo venne registrato il disco di esordio, \"Apple\". Quando ormai il disco sta andando alle stampe, il 19 marzo 1990 il cantante Andrew Wood muore di overdose di eroina. Viene poi organizzato un gruppo, con alla voce il cantante dei Soundgarden, Chris Cornell, chiamato Temple of the Dog che con un album ricorder\u00e0 il cantante scomparso.\nDopo questa tragica morte, il gruppo si divide, e dalle sue ceneri un musicista di San Diego di nome Eddie Vedder (in precedenza cantante dei Bad Radio), cambiando completamente identit\u00e0 al gruppo, creer\u00e0 una band fondamentale per il grunge e per tutto il rock: i Pearl Jam."}
{"id": "268940", "revid": "438678", "url": "https://it.wikipedia.org/wiki?curid=268940", "title": "La poliziotta a New York", "text": "La poliziotta a New York \u00e8 un film italiano del 1981 diretto da Michele Massimo Tarantini.\nTrama.\nMac Caron, stupido e inetto poliziotto di New York, vuole incastrare due bande di spacciatori in lotta fra loro. In suo aiuto fa arrivare Gianna Amicucci e l'agente Tarallo dall'Italia. I due si sostituiscono, rispettivamente, alla donna e alla guardia del corpo del boss Big John, perch\u00e9 sosia perfetti dei primi due e alla fine, dopo vari inseguimenti, malintesi e scazzottate, risolvono il caso.\nLuoghi delle riprese.\nLe scene con Edwige Fenech e Alvaro Vitali che corrono nel Central Park sono girate a New York mentre quelle finali all'aeroporto sono state girate all'Aeroporto di Guidonia."}
{"id": "268944", "revid": "767487", "url": "https://it.wikipedia.org/wiki?curid=268944", "title": "Nomenclatura di Mercurio", "text": ""}
{"id": "268948", "revid": "399", "url": "https://it.wikipedia.org/wiki?curid=268948", "title": "Bartolo da Sassoferrato", "text": "Discepolo di Raniero Arsendi da Forl\u00ec e di Cino da Pistoia, fu uno dei pi\u00f9 insigni giuristi dell'Europa continentale del XIV secolo e il maggiore esponente di quella scuola giuridica che fu definita dei \"commentatori\" (o postglossatori). La venerazione delle successive generazioni di studenti del diritto \u00e8 dimostrata dall'adagio: \"nemo bonus \u00edurista nisi sit bartolista\", \"non pu\u00f2 essere un buon giurista chi non sia un bartolista\" (cio\u00e8 un seguace di Bartolo).\nBiografia.\nRitenuto tra i giuristi pi\u00f9 importanti di tutti i tempi, Bartolo nacque nel 1314 a Rave di Venatura, villaggio nel territorio di Sassoferrato, nelle Marche, dove si conserva ancora la sua casa, restaurata in stile antico, con di fronte una grande lapide commemorativa in onore di Bartolo. Notata la sua vivissima intelligenza, decenne, fu mandato dai genitori, presso il convento di S. Francesco di Sassoferrato dove ebbe come maestro il frate minore Pietro da Assisi, che poi Bartolo a Perugia, durante le sue lezioni nel commento alla legge, QUIDAM CUM FILIO (132,D.45,I), ricorder\u00e0 con riconoscente commozione. Fra Pietro in seguito, si rec\u00f2 a Venezia dove fond\u00f2 Santa Maria della Piet\u00e0, una casa per accogliere bambini abbandonati, ancora esistente, vicina a S. Marco.\nBartolo a 14 anni si trasfer\u00ec per lo studio del diritto civile nelle universit\u00e0 di Perugia e di Bologna, dove studi\u00f2 con il maestro Iacopo Bottrigari. Il 10 novembre del 1334 nella chiesa di San Pietro consegu\u00ec la \"licentia docendi\". \nNel 1339 inizi\u00f2 a tenere egli stesso delle lezioni di diritto a Pisa, quindi a Perugia, dove ottenne nel 1348 la cittadinanza onoraria. Nel 1355, l'imperatore Carlo IV lo nomin\u00f2 suo \"consiliarius\", alla corte imperiale di Praga, dove per altro confluirono tanti italiani quali Petrarca, Cola di Rienzo, Giovanni de' Marignolli, Pietro della Rocca, Niccol\u00f2 da Ferrara che costituirono, \"sull'esempio del nostro, i primi lineamenti del futuro umanesimo tedesco\" precisamente nella cancelleria del vescovo Giovanni di Neumarkt. A Perugia ebbe come discepoli, tra gli altri, Baldo degli Ubaldi e i suoi fratelli Angelo e Pietro. Mor\u00ec all'et\u00e0 di 43 anni.\nA dispetto della sua breve vita, Bartolo ci ha lasciato uno straordinario numero di opere. Egli scrisse commentari su tutte le parti del Corpus iuris civilis. Scrisse anche numerosi trattati su materie specifiche. Tra questi il suo famoso libro sul diritto dei fiumi (\"De fluminibus seu Tyberiadis\"). Fu anche autore fecondo di pareri giuridici (si conoscono almeno 400 \"consilia\") scritti su richiesta di privati.\nRilevantissime sono le sue concezioni giuridiche riguardanti i rapporti fra Chiesa e Impero, e col suo celebre trattato sulle rappresaglie si \u00e8 imposto come uno dei fondatori del diritto internazionale privato.\nA Bartolo si deve l'introduzione di un gran numero di nuovi concetti giuridici che sono ormai divenuti parte della tradizione giuridica europea. In particolare nelle aree dei conflitti giurisdizionali\u2014un campo di grande attualit\u00e0 nel XIV secolo in Italia, nella quale ciascuna citt\u00e0 possedeva i propri statuti e le proprie consuetudini.\nCritiche.\nL'umanista e giureconsulto francese Jacques Cujas, noto nella tradizione italiana come Giacomo Cuiacio (Tolosa, 1522 - Bourges, 1590) rivolse forti critiche a Bartolo da Sassoferrato e ai suoi seguaci. Tali critiche s'inseriscono nell'ambito di una complessiva contestazione del \"mos Italicus\", il tradizionale metodo didattico delle scuole di diritto italiane, in favore del \"mos Gallicus\", quello della scuola di giurisprudenza cosiddetta \"culta\" o \"umanistica\". Cuiacio fu sempre fautore di un approccio rigidamente filologico ai testi giustinianei tipico dello storico del diritto. Non mancarono critiche di ritorno, da parte soprattutto del gi\u00e0 citato Alberico Gentili, verso un simile punto di vista puramente storico nei confronti del diritto romano, che all'epoca - in Italia e altrove - era ancora fonte pienamente vigente.\nEredit\u00e0 culturale.\nGi\u00e0 celebre ai suoi tempi, Bartolo fu considerato dopo la morte \"lucerna iuris; monarcha iuris; in legibus ut terrestre numen\". Dagli incunaboli napoletani alle giuntine di Venezia, le sue opere si diffusero in tutte le scuole di diritto europee, dove furono oggetto di studio al pari dei testi del diritto romano. Nel Quattrocento la sua fama crebbe a dismisura: fu chiamato \"oracolo di Apollo\" e \"specchio del diritto\"; alcuni storiografi dell'epoca lo accostarono a Omero, a Virgilio e a Cicerone. Un secolo pi\u00f9 tardi, le Universit\u00e0 di Bologna, Padova e Torino istituirono addirittura dei corsi su di lui. Una simile fama \u00e8 ancora ineguagliata per un giurista post-romano.\nGli statuti spagnolo del 1427/1433 e portoghese del 1446 prevedevano che nei casi giurisprudenziali dubbi dovessero prevalere le opinioni di Bartolo - come gi\u00e0 un millennio prima accadeva per i consulti di Papiniano - e ogni giudice dovesse necessariamente attenervisi. Anche in Inghilterra, dove il sistema bartolista non \u00e8 applicabile, il giurista fu comunque tenuto in grande considerazione. La sua influenza \u00e8 ravvisabile nelle opere di studiosi come Alberico Gentili e Richard Zouche.\nNon sono mancate anche rielaborazioni artistiche della figura di Bartolo. Il suo nome \u00e8 stato attribuito a molti personaggi di avvocati pedanti e \"tromboni\" della commedia dell'arte italiana. Gli esempi pi\u00f9 clamorosi sono il \u00abdottor Bartolo\u00bb del \"Barbiere di Siviglia\" di Gioachino Rossini e l'omonimo personaggio de \"Le nozze di Figaro\" di Wolfgang Amadeus Mozart.\nIntitolazioni.\nAll'insigne giurista \u00e8 intitolato l'\u00abIstituto Internazionale di Studi Piceni\u00bb, fondato a Sassoferrato nel 1955.\nOpere.\nL'opera di Bartolo da Sassoferrato fu amplissima. Ben lungi dall'essere questo un elenco completo, per il diritto penale ricordiamo soprattutto il \"De quaestionibus\"; per quello canonico il \"De minoritis\"; per il pubblico, \"De regimini civitatis\", \"De tyranno\", \"De statutis\"; per il privato, \"De successione\" e \"De praescriptionibus\"; per il processuale, \"De iurisdictione\", \"De arbitris\", \"De natura actione\", \"De citatione\".\nIl \"Tractatus represaliarum\" assume un particolarissimo rilievo in quanto testo fondante del moderno diritto internazionale privato.\nSulla datazione dell'opera i filologi avanzano dubbi. In altri testi, Bartolo cita spesso il \"Tractatus represaliarum\" come opera gi\u00e0 compiuta; il che lascia dubitare della data di compilazione definitiva (1354), se paragonata a quella della morte di Bartolo (1357).\nC'\u00e8 una forte soluzione di continuit\u00e0 fra le tesi sostenute nel testo e la dottrina - di Baldo, per esempio, ma anche bartoliana - contemporanea e successiva. Il giurista di Sassoferrato cerca in quest'opera appigli di carattere filosofico e teologico per fondare su basi giuridiche la materia della rappresaglia, ma l'impresa risulta ardua, anche e soprattutto per il clima di straordinaria incertezza politica e militare del tempo. A differenza di altre opere precedenti, che si caratterizzano per l'innovativit\u00e0 dell'elaborazione giuridica e dottrinale, questo testo sembra un tentativo di riorganizzazione e di razionalizzazione di teorie gi\u00e0 espresse in decine di commentari precedenti.\nPer Bartolo, la disciplina del diritto di rappresaglia si articola in dieci qu\u00e6stiones: \nLa complessit\u00e0 del testo - arricchito da riflessioni su cittadinanza, studio, tutela giuridica degli organi diplomatici e di quelli religiosi - fa del \"Tractatus represaliarum\" un elemento assolutamente fondamentale per comprendere l'evoluzione del diritto internazionale privato nella storia."}
{"id": "268950", "revid": "1005847", "url": "https://it.wikipedia.org/wiki?curid=268950", "title": "Edmondo Rossoni", "text": "Biografia.\nIl periodo socialista.\nDopo aver conseguito la maturit\u00e0 classica aderisce al Partito Socialista Italiano e partecipa attivamente agli scioperi contadini del 1903-1904. Nel novembre del 1904 si trasferisce a Milano dove nel 1906 viene eletto membro del gruppo di propaganda sindacalista della federazione milanese, dove s'impegna in battaglie neutraliste e diventa corrispondente della \"Giovent\u00f9 socialista\". Nel 1907, in linea con gli indirizzi del sindacalismo rivoluzionario, abbandona la federazione milanese del partito per impegnarsi a tempo pieno nelle organizzazioni sindacali.\nCommissario amministrativo della Camera del Lavoro di Piacenza, pronuncia discorsi aspri e rivoluzionari che gli causano, il 16 giugno 1908, una condanna a quattro anni di reclusione e a due di sorveglianza speciale: per sfuggire alla pena Rossoni si trasferisce prima a Nizza, dove viene ancora diffidato, e poi in Brasile dove riesce a trovare lavoro, grazie ad Alceste De Ambris, presso il giornale \"Il Fanfulla\". Ma Rossoni soggiorna in Brasile solo per qualche settimana: espulso per attivit\u00e0 sovversive si trasferisce a Parigi e quindi, nel luglio del 1910, a New York dove aderisce alla Federazione socialista italiana. Divenuto organizzatore della federazione, collabora come redattore al quotidiano \"Il Proletario\" prima di essere arrestato per istigazione allo sciopero. Continua, inoltre, una veemente campagna antinazionalista come raccontano le colonne dello stesso giornale, il 2 giugno 1911: \u00abcon voce sonora, che vibra sulle teste come la corda d'un arco teso, flagella tutta la immonda ciurma dell'affarismo coloniale, dei fraudolenti, degli sfruttatori, dei falsari, degli adulteratori, che hanno bisogno del mantello del patriottismo per nascondere la refurtiva. E Rossoni, dopo aver dichiarato che assume tutta la responsabilit\u00e0 del suo atto, fra un delirio di applausi, sputa a piena bocca sul tricolore del re e la corona di Barsotti\u00bb.\nTornato in Italia, nel gennaio del 1913 viene nominato segretario del sindacato provinciale edile di Modena e dirige uno sciopero durato settanta giorni che si conclude con la sconfitta dei lavoratori. Il fallimento dell'agitazione e la paura di un nuovo arresto lo spingono nuovamente sulla via dell'esilio. Fa quindi ritorno negli Stati Uniti d'America dove assume la direzione de \"Il Proletario\".\nL'interventismo.\nAllo scoppio della prima guerra mondiale si schiera con l'ala interventista e ci\u00f2 lo induce ad abbandonare il suo giornale, fedele alla linea neutralista, per tornare in patria e dirigere la \"Tribuna\", quotidiano nazionalista e patriottico. Prende parte alla Grande Guerra e nel 1918, a conflitto ultimato, fonda il settimanale \"L'Italia Nostra\".\nNel giugno 1918 partecipa in prima fila alla costituzione dell'Unione italiana del lavoro, della quale rimane segretario fino al marzo del 1919, quando lascia l'incarico per assumere la direzione della Camera del Lavoro di Roma. Marginalizzato da tempo in seno all'UIL, nel giugno del 1921 accetta di dirigere la Camera del lavoro di Ferrara creata dai sindacalisti fascisti.\nLa Confederazione nazionale delle Corporazioni sindacali fasciste.\nAderisce quindi ai Fasci Italiani di Combattimento prima ed al Partito Nazionale Fascista (PNF) poi. Nel gennaio 1922 partecipa al \"I Convegno sindacale di Bologna\": qui si scontrarono le due visioni principali, gi\u00e0 emerse in passato, riguardanti il grado di dipendenza dei sindacati nei confronti della politica e, in questo caso, del neocostituito Partito Nazionale Fascista (PNF). I due raggruppamenti principali furono la visione \"autonomista\" di Edmondo Rossoni stesso e di Dino Grandi e quella \"politica\" di Massimo Rocca e Michele Bianchi, che risulter\u00e0 vincente.\nA Bologna vennero inoltre affermati i principi basilari della politica corporativa, con la conferma del superamento della lotta di classe nei confronti della collaborazione e dell'interesse nazionale su quello individuale o di settore, e la nascita della Confederazione nazionale delle Corporazioni sindacali.\nIl 10 febbraio del 1922 Rossoni \u00e8 nominato segretario generale della neonata Confederazione nazionale delle Corporazioni sindacali stessa, costituente i nuovi sindacati fascisti succeduti ai Sindacati economici. Assume inoltre la direzione de \"Il Lavoro d'Italia\", giornale della nuova Confederazione, e promuove l'idea di un sindacalismo integrale, vale a dire la fusione in un unico organismo sia dei sindacati dei lavoratori che dei datori di lavoro, futuro fondamento dello Stato corporativo.\nIn sede congressuale Rossoni dichiar\u00f2 l'esistenza di una linea di continuit\u00e0 tra il sindacalismo rivoluzionario, il sindacalismo fascista ed il corporativismo: secondo il sindacalismo fascista, infatti, l'ultimo era legato al primo sia per il comune intendimento del concetto di \"rivoluzione\" che, al di l\u00e0 dell'aspetto della rivolta popolare, in ambito lavorativo ritenevano rivestisse il significato di \"sopravvento di superiori capacit\u00e0 produttive\"; inoltre, ugualmente, avevano l'obbiettivo di innalzare il \"proletario\" (nell'accezione negativa del termine) al rango di \"lavoratore\" inserito a pieno titolo nella vita nazionale.\nCon la Marcia su Roma ed il tranquillizzarsi della situazione politica, il sindacalismo fascista pot\u00e9 soffermarsi sullo sviluppo teorico ed il dibattito interno, col rifiuto finale del liberismo e della finalizzazione della lotta sindacale al libero mercato. A tal proposito non si calmano per\u00f2 le discussioni tra i \"vecchi\" leader sindacalisti rivoluzionari e Rossoni stesso, ormai leader indiscusso del movimento, delinea definizione e scopo principale dei sindacati fascisti:\nGli scontri con i conservatori ed i successi.\nGli anni venti sono caratterizzati per Rossoni, ma anche per tutto il sindacalismo fascista, dalla lotta con il padronato, i conservatori e gli elementi del vecchio Stato liberale rimasti all'interno delle istituzioni dopo la rivoluzione fascista.\nIn un primo periodo gli scontri si limitano a, sebbene pesanti, scontri di natura politica. Mentre Rossoni si pone come obbiettivo principale quello di ottenere per le corporazioni il sindacalismo integrale, ossia il monopolio della rappresentanza sindacale sia dei lavoratori che dei datori di lavoro, i circoli conservatori remavano in direzione opposta, riuscendo a creare i \"gruppi di competenza\", da parte di Massimo Rocca, limitanti lo spazio sindacale della Confederazione nazionale delle Corporazioni sindacali.\nD'altra parte Rossoni ricevette l'appoggio di tutto il fascismo di sinistra, compreso il segretario nazionale del PNF Roberto Farinacci, arrivando a minacciare direttamente Confindustria e Confagricoltura di scatenare una \"seconda ondata squadrista\", questa volta diretta contro i \"bianchi\" con assalti, scontri ed occupazione delle fabbriche da parte dei lavoratori fascisti.\nLa minaccia venne mantenuta tra il 1924 ed il 1925, quando Rossoni riusc\u00ec ad inglobare Confagricoltura nella fascista Federazione italiana sindacati agricoli, gli scioperi anche violenti di Valdarno, Lunigiana e ad Orbetello prima (autunno-inverno 1924) e del Nord Ovest Italia dopo (marzo 1925). Questi portano infine (2 ottobre del 1925) agli accordi di Palazzo Vidoni, in cui venne riconosciuto dalla Confederazione nazionale delle Corporazioni sindacali e da Confindustria la reciproca esclusivit\u00e0 di rappresentanza di lavoratori e datori di lavoro, con l'impegno al conseguimento prioritario dell'interesse nazionale.\nIl 3 aprile 1926 Rossoni riesce nell'obbiettivo dell'istituzionalizzazione dei sindacati fascisti e legalizzato il loro monopolio per la rappresentanza dei lavoratori con la nascita della contrattazione collettiva dei contratti, mentre l'anno successivo riesce a far redigere la Carta del Lavoro (1927), testo fondamentale della politica sociale fascista in ottica di eliminazione della dicotomia tra le classi sociali.\nDa quel momento la posizione di Rossoni e delle Corporazioni, per via del potere che detengono, viene guardata con sospetto da taluni centri di potere esterni al Partito Nazionale Fascista (PNF). A seguito di ci\u00f2, il leader sindacale si trova spesso isolato e privo di reali poteri di intervento, finch\u00e9, il 27 novembre 1928 la Confederazione nazionale dei sindacati viene smembrata in sei confederazioni da parte di Giuseppe Bottai (sottosegretario al Ministero delle Corporazioni) ed Augusto Turati (nuovo segretario del partito), facendo diminuire il potere contrattuale dell'organismo, disperdendolo in strutture pi\u00f9 piccole e limitate.\nNel 1928, viene eseguito per la prima volta \"Il canto del lavoro\", con musica di Pietro Mascagni, di cui Rossoni ha scritto il testo con Libero Bovio.\nGli incarichi di governo e la guerra.\nNel settembre del 1930 Rossoni diventa membro del Gran Consiglio del Fascismo e, due anni dopo, riveste la carica di sottosegretario alla presidenza del Consiglio. Il 24 gennaio del 1935 viene nominato Ministro dell'agricoltura e foreste, carica che mantiene fino al 1939.\nIl 25 luglio del 1943 vota a favore dell'Ordine del giorno Grandi, atto che nella Repubblica Sociale Italiana (RSI) gli costa la condanna a morte in contumacia decretata al processo di Verona dal Tribunale speciale per la difesa dello Stato della R.S.I. \nLa fuga e il dopoguerra.\nNel maggio del 1945, al termine del conflitto e disciolta la RSI, a Rossoni viene irrogata una condanna all'ergastolo da un tribunale del Regno d'Italia. Attraverso un'approfondita ricerca condotta a tutto campo in numerosi archivi \u2013 statali, privati ed ecclesiastici \u2013 grazie all'ausilio di fonti completamente inedite, lo storico Giovanni Preziosi \u00e8 riuscito a ricostruire, con dovizia di particolari, il percorso che Edmondo Rossoni ha seguito durante i suoi anni trascorsi in clandestinit\u00e0, all'indomani della ben nota riunione del Gran Consiglio del Fascismo del 25 luglio 1943.\nDopo una breve sosta in Vaticano, \u00abappena intu\u00ec che la sua presenza tra le \u201csacre mura\u201d vaticane non era affatto gradita \u2014 scrive Giovanni Preziosi \u2014, considerati i suoi trascorsi politici, subito decise di rivolgersi ai Salesiani, ai quali era legato da una sincera amicizia, per chiedere di essere ospitato almeno fin quando il clima rovente di quei giorni \u2014 caratterizzato da una spiccata revanche antifascista \u2014 non si fosse stemperato. I superiori salesiani, senza battere ciglio, accolsero benevolmente la sua richiesta d'aiuto destinandolo presso la casa della Procura, un minuscolo edificio di tre piani situato in un dedalo di stradine in via della Pigna nei pressi del vicolo della Minerva al civico 51.\nIn seguito, nel timore di essere riconosciuto dai ragazzi del piccolo oratorio sottostante, nei primi mesi del 1944, l'ex gerarca fascista decise di lasciare la Procura salesiana per trovarne un altro pi\u00f9 appartato lontano da occhi indiscreti. Con il sopraggiungere del fronte alleato nei pressi di Roma, per maggiore sicurezza, fu deciso di trasferirlo \u2014 sotto mentite spoglie \u2014 in un monastero pi\u00f9 appartato dell'Appennino meridionale e poi fu preso in custodia dall'Abate Generale dei Benedettini, mons. Emanuele Caronti che nel novembre del 1945 lo ricondusse dapprima a Roma e poi, il 30 agosto 1946, accompagnato presso l'aeroporto di Ciampino dal solerte abate Emanuele Caronti, Rossoni, vestito alla foggia degli ecclesiastici statunitensi, munito del passaporto di copertura prese il volo verso misteriosi lidi, che lo avrebbe condotto in Irlanda presso la nunziatura apostolica di Dublino, facendo dapprima scalo a Ginevra per poi raggiungere Parigi, da dove avrebbe raggiunto Dublino. Da qui, poi, ripar\u00f2 in Canada, dove rimase fino alla promulgazione dell'amnistia approfittando del provvedimento emanato dalle Sezioni Unite Penali della Corte di Cassazione che annullarono senza rinvio la sentenza di condanna all'ergastolo emessa appena due anni prima dall'Alta Corte di giustizia, i reati che gli erano stati addebitati furono definitivamente derubricati. Di conseguenza l'ex gerarca fascista pot\u00e9 rientrare indisturbato nella capitale, ritirandosi a vita privata\u00bb.\nEdmondo Rossoni fece parte della Massoneria, essendo stato iniziato il 30 settembre 1922 nella Loggia \"Gerolamo Savonarola\" di Ferrara, appartenente alla Gran Loggia d'Italia, e gi\u00e0 il 15 marzo 1923 raggiunse il 33\u00ba grado del Rito scozzese antico ed accettato.\nMor\u00ec a Roma l'8 giugno 1965. La salma \u00e8 tumulata nel monumento funebre di famiglia assieme a quelle dei suoi cari nel cimitero del paese d'origine per il quale Rossoni fece molto, soprattutto facendolo ricostruire negli anni trenta con un'urbanistica razionalista, rendendo Tresigallo la pi\u00f9 completa tra le citt\u00e0 di nuova fondazione, nota ora come \"Citt\u00e0 metafisica\"."}
{"id": "268954", "revid": "5", "url": "https://it.wikipedia.org/wiki?curid=268954", "title": "Campionati mondiali", "text": ""}
{"id": "268962", "revid": "640277", "url": "https://it.wikipedia.org/wiki?curid=268962", "title": "Parametri orbitali di Plutone", "text": "Plutone \u00e8 uno dei principali pianeti nani che compongono il sistema solare. Il semiasse maggiore della sua orbita misura 39,44 unit\u00e0 astronomiche; si tratta in verit\u00e0 di una traiettoria fortemente ellittica (eccentricit\u00e0 0,25), che in prossimit\u00e0 del perielio porta Plutone ad una distanza dal Sole minore di quella del pianeta Nettuno. Il periodo orbitale di Plutone \u00e8 di cica 248 anni terrestri.\nQuesta circostanza, unitamente alle ridotte dimensioni del pianeta, fu uno dei motivi fondamentali che spinse a ritenere che Plutone fosse in realt\u00e0 un antico satellite di Nettuno, sfuggito all'influenza gravitazionale del pianeta ed entrato successivamente in orbita solare. L'ipotesi venne scartata quando si cap\u00ec che Plutone e Nettuno non si avvicinavano mai, a causa della risonanza orbitale 3:2. Quando nel 1992 vennero scoperti diversi corpi ghiacciati simili a Plutone, al di l\u00e0 dell'orbita di Nettuno, ci si rese conto che Plutone rappresentava solo un esemplare particolarmente vicino e massiccio di oggetto transnettuniano, ovvero uno di quei piccoli corpi di natura asteroidale che orbitano attorno al Sole oltre l'orbita di Nettuno. \nPlutone inoltre, compie una rotazione sul proprio asse in senso retrogrado e in 6,387 giorni.\nOrbita.\nL'orbita percorsa da Plutone pu\u00f2 essere descritta attraverso i parametri orbitali seguenti:\nLa distanza media di Plutone dal Sole \u00e8 di circa 39 unit\u00e0 astronomiche, pari a quasi 6 miliardi di chilometri. L'orbita di Plutone mostra un'eccentricit\u00e0 molto elevata per un corpo di queste dimensioni, difatti ha un'eccentricit\u00e0 di 0,25 (ad esempio, quello della Terra \u00e8 di soli 0,016 circa e quello di Venere di 0,0067) e di conseguenza ha il perielio che si trova \"solo\" a meno di 4 miliardi e mezzo di chilometri dal Sole (29,66 UA) mentre l'afelio si trova circa 3 miliardi di chilometri pi\u00f9 distante (49,31 UA). Plutone compie una rivoluzione attorno al Sole in 91201,35 giorni, corrispondenti a circa 249,7 anni terrestri. Tuttavia, il suo periodo sinodico (che corrisponde alla durata di tempo che impiega il pianeta, osservato dalla Terra, per ritornare nella stessa posizione del cielo rispetto al Sole - ad esempio, quindi, tra due congiunzioni successive) \u00e8 di soli 366,73 giorni, poco pi\u00f9 di 1 anno.\nLa velocit\u00e0 media di percorrenza dell'orbita \u00e8 di . La velocit\u00e0 massima \u00e8 raggiunta ovviamente (per la seconda Legge di Keplero) durante il passaggio per il perielio ed \u00e8 di 6,10 km/s, mentre quella minima raggiunta durante il passaggio dell'afelio \u00e8 di 3,71 km/s.\nL'orbita di Plutone infine \u00e8 molto inclinata rispetto all'eclittica, infatti la sua inclinazione orbitale \u00e8 di 17,13826\u00b0.\nRotazione.\nNel 1955, attraverso le curve di luce di Plutone \u00e8 stato possibile per la prima volta stimare il suo periodo di rotazione, di 6,39 giorni con un'incertezza di soli 4 minuti. \nSuccessivamente il periodo di rotazione, che avviene in senso retrogrado, fu corretto in 6,387 giorni. Il suo asse di rotazione \u00e8 inclinato di 57,5\u00b0 rispetto al piano orbitale, quindi per lunghi periodi, durante il suo percorso orbitale, Plutone rivolge al Sole lo stesso emisfero cos\u00ec come avviene nel caso di Urano. L'azione delle forze mareali ha costretto il periodo di rotazione di Plutone a sincronizzarsi con il periodo di rivoluzione del suo satellite principale, Caronte: questi ruota in senso retrogrado cos\u00ec come Plutone sul proprio asse, con il risultato che Caronte appare immobile visto da un emisfero di Plutone, mentre non sorger\u00e0 mai dall'altro, cio\u00e8 dall'emisfero non rivolto verso il suo principale satellite.\nAvvicinamenti ad altri oggetti del Sistema Solare.\nNettuno.\nUna delle tesi pi\u00f9 avvalorate in passato sull'origine di Plutone \u00e8 stata la sua nascita come satellite di Nettuno, tuttavia l'ipotesi fu presto scartata dopo che studi dinamici hanno dimostrato che era impossibile perch\u00e9 Plutone non si avvicina mai a Nettuno nella sua orbita.\nNonostante l'orbita di Plutone sembri attraversare quella di Nettuno se vista dall'alto, le orbite dei due oggetti sono allineate in modo che non possano mai scontrarsi o avvicinarsi, a causa dell'alta inclinazione orbitale di Plutone. Le due orbite non si intersecano, quando Plutone \u00e8 pi\u00f9 vicino al Sole, e quindi nel punto pi\u00f9 vicino all'orbita di Nettuno visto dall'alto, \u00e8 anche nel punto pi\u00f9 lontano al di sopra dell'orbita nettuniana e Plutone le passa circa 8 UA sopra, e ci\u00f2 rende impossibile una collisione. \nCi\u00f2 non basterebbe per proteggere Plutone dalle perturbazioni di pianeti (in particolare di Nettuno) che potrebbero alterare la sua orbita (come la sua precessione orbitale) nel corso di milioni di anni e rendere possibile una collisione. Tuttavia Plutone \u00e8 anche protetto dalla sua risonanza orbitale 2:3 con Nettuno: per ogni due orbite che Plutone compie intorno al Sole, Nettuno ne fa tre. Ogni ciclo dura circa 495 anni, e in questo schema, la prima volta che Plutone \u00e8 vicino al perielio, Nettuno \u00e8 oltre 50\u00ba dietro a Plutone. Con il secondo perielio di Plutone, Nettuno avr\u00e0 completato un'ulteriore orbita e mezza (delle proprie), e quindi sar\u00e0 quasi 130\u00b0 avanti rispetto a Plutone. La separazione minima di Plutone e Nettuno \u00e8 superiore a 17 UA, che \u00e8 maggiore della separazione minima di Plutone da Urano (11 UA). La separazione minima tra Plutone e Nettuno in realt\u00e0 si verifica quasi quando Plutone transita all'afelio.\nLa risonanza 2:3 tra i due corpi \u00e8 altamente stabile ed \u00e8 stabile per milioni di anni, quindi i due corpi non possono mai passare l'uno vicino all'altro e anche se l'orbita di Plutone non fosse inclinata, i due corpi non potrebbero mai scontrarsi. La stabilit\u00e0 a lungo termine della risonanza del moto medio \u00e8 dovuta alla protezione di fase. Se il periodo di Plutone \u00e8 leggermente pi\u00f9 breve dei 3/2 di quello di Nettuno, la sua orbita rispetto a esso andr\u00e0 alla deriva, facendolo avvicinare arrivando da dietro l'orbita di Nettuno. La forte attrazione gravitazionale tra i due fa s\u00ec che il momento angolare venga trasferito a Plutone, a spese di Nettuno, che sposta Plutone in un'orbita leggermente pi\u00f9 grande, dove viaggia un po' pi\u00f9 lentamente, secondo la terza legge di Keplero. Dopo molte di queste ripetizioni, Plutone \u00e8 sufficientemente rallentato e Nettuno sufficientemente accelerato, e l'orbita di Plutone rispetto a Nettuno si sposta nella direzione opposta fino a quando il processo non viene invertito. Il completamento dell'intero processo richiede circa 20.000 anni.\nStudi numerici hanno dimostrato che nel corso di milioni di anni, la natura generale dell'allineamento tra le orbite di Plutone e Nettuno non cambia. Ci sono molte altre risonanze e interazioni che contribuiscono a migliorare la stabilit\u00e0 di Plutone. Queste derivano principalmente da due meccanismi aggiuntivi (oltre alla risonanza 2:3): In primo luogo, l'argomento del perielio di Plutone, ossia l'angolo tra il punto in cui attraversa l'eclittica e il punto in cui \u00e8 pi\u00f9 vicino al Sole, libra di circa 90\u00b0. Ci\u00f2 significa che quando Plutone \u00e8 pi\u00f9 vicino al Sole, si trova al di sopra del piano invariabile del sistema solare, impedendo incontri con Nettuno. Questa \u00e8 una conseguenza del meccanismo di Kozai, che mette in relazione l'eccentricit\u00e0 orbitale con la sua inclinazione verso un corpo perturbante pi\u00f9 grande, in questo caso Nettuno. Rispetto al pianeta gigante, l'ampiezza della librazione \u00e8 di 38\u00b0, quindi la separazione angolare del perielio di Plutone con l'orbita di Nettuno \u00e8 sempre maggiore di 52\u00b0 (90\u00b0-38\u00b0). La separazione angolare pi\u00f9 vicina si verifica ogni 10.000 anni.\nIn secondo luogo, le lunghezze dei nodi ascendenti dei due corpi, ovvero i punti in cui essi attraversano l'eclittica, sono quasi in risonanza con la precedente librazione. Quando le due longitudini sono uguali, ossia quando si potrebbe tracciare una linea retta attraverso entrambi i nodi e il Sole, il perielio di Plutone si trova esattamente a 90\u00b0, e quindi si avvicina al Sole quando \u00e8 pi\u00f9 \"alto\" sopra l'orbita di Nettuno. Questa \u00e8 nota come super-risonanza 1:1. Tutti i pianeti giganti, in particolare Giove, svolgono un ruolo nella creazione di questa super-risonanza.. \nA partire dagli anni novanta del XX secolo sono stati scoperti diversi planetoidi della fascia di Edgeworth-Kuiper in risonanza orbitale 2:3 con Nettuno: tali corpi vanno sotto la denominazione comune di plutini, e Plutone ne \u00e8 considerato il prototipo.\nQuasi-satelliti.\nPlutone ha un quasi-satellite conosciuto: l'asteroide 15810 Arawn, che come Plutone \u00e8 un plutino ed \u00e8 forzato ad essere un quasi satellite del pianeta nano dall'influenza gravitazionale di Nettuno. 15810 Arawn diventa un quasi-satellite di Plutone ogni 2,4 milioni di anni e lo rimane per circa 350.000 anni. Gli astronomi non sono concordi nel considerare l'asteroide un quasi-satellite di Plutone, poich\u00e9 l'orbita \u00e8 controllata principalmente da Nettuno, con solo piccole perturbazioni occasionali causate da Plutone."}
{"id": "268971", "revid": "21079", "url": "https://it.wikipedia.org/wiki?curid=268971", "title": "Lorena (regione)", "text": ""}
{"id": "268972", "revid": "125646165", "url": "https://it.wikipedia.org/wiki?curid=268972", "title": "LVMH", "text": "LVMH Mo\u00ebt Hennessy Louis Vuitton SE, abitualmente accorciata in LVMH, \u00e8 una multinazionale e conglomerata francese con sede a Parigi. \u00c8 proprietaria di oltre settanta marchi divisi in aziende di alta moda come Christian Dior, Bulgari, DKNY, Fendi, C\u00e9line, Guerlain, Marc Jacobs, Givenchy, Kenzo, Loro Piana, Emilio Pucci e Louis Vuitton, di orologi come TAG Heuer, di gioielli come Tiffany &amp; Co., di vini e liquori come Mo\u00ebt &amp; Chandon, Veuve Clicquot, Hennessy, di editoria come Les \u00c9chos e Le Parisien, di distribuzione come Sephora e Le Bon March\u00e9, di alberghi di lusso.\n\u00c8 quotata alla Borsa di Parigi e componente dell'indice CAC 40.\nStoria.\nIl gruppo LVMH \u00e8 stato creato nel 1987 con la fusione di due societ\u00e0 (da cui l'acronimo, ottenuto dalle iniziali): Louis Vuitton, impresa specializzata negli accessori di moda, fondata nel 1854, e Mo\u00ebt Hennessy, un'impresa specializzata nei vini e alcolici creata nel 1971.\nA causa di disaccordi profondi intervenuti tra le due parti, una terza parte interviene nella negoziazione: Bernard Arnault, gi\u00e0 presidente e proprietario del gruppo. Arnault, grazie all'aiuto della banca Lazard, ha implementato una struttura finanziaria sofisticata che gli ha permesso di controllare il gruppo con una partecipazione minoritaria del 4%, suddivisa in 10 holding. Quindici anni dopo, e dopo numerose acquisizioni LVMH diviene leader mondiale del lusso. Oggi il suo portafoglio \u00e8 composto da 75 brand di tradizione e prestigio.\nL'espansione internazionale.\nLVMH cerca di ampliare la propria internazionalizzazione prendendo il controllo di grandi marchi italiani ed americani della moda. Questa strategia si \u00e8 tradotta nell'acquisizione recente di marche principalmente straniere: nel corso degli anni 1999 e 2000 pi\u00f9 di 25 marche sono acquisite. Operazioni realizzate in un contesto di concorrenza causa l'entrata nel settore del gruppo Pinault-Primtemps-Redoute (PPR) che ha impedito ad LVMH di prendere il controllo del gruppo fiorentino Gucci nel marzo del 1999. Nel marzo 2011 Bulgari entra a far parte del gruppo . Nel luglio 2013 la famiglia Loro Piana cede l'80% dell'azienda al gruppo per 2 miliardi di euro. Sergio e Pier Luigi Loro Piana conserveranno una partecipazione del 20% nella societ\u00e0 e manterranno le loro funzioni alla guida dell'azienda.\nRafforzamento nell'editoria.\nNel 2014 apre la Louis Vuitton Corporate Foundation. Nell'aprile 2015 LVMH acquisisce, tramite L Capital Asia, un fondo di investimento controllato da LVMH, M1 Fashion e Pepe Jeans, e nell'ottobre 2015 il quotidiano Le Parisien per circa 50 milioni di euro, rafforzando la sua divisione stampa che gi\u00e0 possiede il quotidiano economico-finanziario Les \u00c9chos. Nel luglio 2016 LVMH vende i marchi Donna Karan e DKNY per 650 milioni di dollari a G-III Apparel.. Tre mesi pi\u00f9 tardi, nell'ottobre 2016, rileva per 640 milioni di dollari l'80% di Rimowa, una societ\u00e0 tedesca specializzata in valigie..\nNel marzo 2017 LVMH rileva una partecipazione di maggioranza in Maison Francis Kurkdjian, societ\u00e0 di profumi creata nel 2009.. Nello stesso mese, De Beers annuncia l'acquisizione da parte di LVMH della loro joint venture \"De Beers Diamond Jewelers\", comprendente 32 negozi.. \nL'acquisizione di Christian Dior.\nNell'aprile 2017 LVMH acquisisce la casa di moda Christian Dior, detenuta dal gruppo Christian Dior, per 6,5 miliardi di euro. Allo stesso tempo, Bernard Arnault, tramite l'Arnault Family Group, aumenta la sua partecipazione nel gruppo Christian Dior (che detiene una partecipazione del 41% in LVMH, dal 74,1% al 100%. Quasi contemporaneamente Arnault Family Group vende la sua partecipazione dell'8% in Herm\u00e8s..\nNel dicembre 2018 LVMH annuncia l'acquisizione della catena alberghiera di lusso Belmond per 3,2 miliardi di dollari (25 dollari per azione con un premio del 42% sull'ultima chiusura dei titoli Belmond) pagando in contanti 2,6 miliardi di dollari (2,3 miliardi di euro). La catena Belmond, quotata alla Borsa di New York ma con sede a Londra, possiede o gestisce 46 tra alberghi (tra cui il Cipriani di Venezia e lo Splendido di Portofino), ristoranti, treni (il leggendario Orient Express che, con 17 carrozze \"art d\u00e8co\", attraversa l'Europa) e navi da crociera fluviale.\nIl difficile accordo con Tiffany.\nNel novembre 2019, LVMH ha annunciato la sua partecipazione del 55% in Ch\u00e2teau d'Esclans, il produttore pi\u00f9 noto per il marchio Whispering Angel. \nSempre nel novembre 2019 LVMH acquisisce il primo marchio del lusso americano, Tiffany &amp; Co., per 16,2 miliardi di dollari dopo aver rialzato l'offerta a 135 dollari per azione dai 120 proposti in ottobre. L'intenzione di LVMH \u00e8 di irrobustire la divisione gioielli e orologi che \u00e8 la pi\u00f9 piccola del gruppo pur disponendo dei marchi Bulgari (azienda) e Tag Heuer e di rafforzare la propria presenza negli Stati Uniti. \nNel 2019 Tiffany operava con 321 negozi nel mondo con vendite nette per 4,44 miliardi di dollari e utili di 586 milioni di dollari. Le aree in cui Tiffany opera includono le due Americhe, l'Asia e il Pacifico, il Giappone, l'Europa e gli Emirati arabi. \nL'accordo avrebbe dovuto concludersi entro la met\u00e0 del 2020 ma \u00e8 stato annullato da LVMH nel settembre 2020. A quel punto Tiffany ha intentato una causa in Delaware chiedendo al tribunale di obbligare LVMH all'acquisizione o di valutare i danni. A sua volta LVMH ha avviato un'altra causa sostenendo che una cattiva gestione dell'azienda aveva invalidato il contratto di acquisto in quanto veniva \"bruciata liquidit\u00e0\". A met\u00e0 settembre 2020, una fonte affidabile ha dichiarato alla rivista Forbes che LVMH aveva deciso di annullare l'accordo perch\u00e9 Tiffany stava pagando milioni di dividendi agli azionisti nonostante le perdite finanziarie durante la pandemia. Tiffany aveva gi\u00e0 pagato circa 70 milioni di dollari, con ulteriori 70 milioni di dollari da pagare nel novembre 2020. Si \u00e8 parlato anche di un intervento del ministero degli Esteri francese su LVMH per far slittare l'intesa in seguito alla minaccia di nuovi dazi statunitensi sui prodotti francesi.\nAlla fine di ottobre 2020 si \u00e8 giunti ad una nuova intesa: LVMH acquisisce Tiffany &amp; Co ad un prezzo di 16 miliardi di dollari con uno sconto quindi di 425 milioni di dollari; il prezzo per azione passa infatti da 135 dollari a 131,5.\nNel giugno 2021 acquisisce la quota di Laudomia Pucci, prendendo il controllo totale della Emilio Pucci.\nAzionisti.\nL'azionista principale \u00e8 Bernard Arnault che la controlla sia direttamente (5%) che indirettamente tramite la Christian Dior SE (42%). Complessivamente la Arnault Family Group, la holding di Bernard Arnault, ha il controllo del 46,84% delle azioni con il 63,13% dei diritti di voto. Secondo Forbes, la famiglia di Bernard Arnault occupa nel 2018 il 4\u00ba posto nella graduatoria delle pi\u00f9 ricche del mondo e il 53\u00b0 in quella delle pi\u00f9 potenti.\nStruttura.\nLa LVMH si \u00e8 da sempre caratterizzata per scelta di vendere i propri prodotti solo nei propri negozi (circa 2.400 in giro per il mondo) o in alcuni negozi ben determinati (per esempio i magazzini Harrods) mantenendo cos\u00ec il carattere elitario del marchio e il conseguente prezzo elevato. Dalla holding dipendono una sessantina di societ\u00e0 ognuna delle quali gestisce alcuni marchi.\nMarchi controllati.\nLa LVMH include al suo interno i seguenti marchi:\nFondazione Louis Vuitton.\nLa Louis Vuitton Corporate Foundation, ex Louis Vuitton Foundation for Creation, lanciata nell'ottobre del 2006, \u00e8 creata dal gruppo LVMH per promuovere l'arte e la cultura e continuare le azioni di mecenatismo intraprese dal 1990.\nL'edificio, progettato dall'architetto Frank Gehry e inaugurato il 27 ottobre 2014, si trova nel Jardin d'Acclimatation, nel Bois de Boulogne a Parigi. Il progetto \u00e8 una risposta alla \"Fondazione Pinault\" con sede a Venezia ed \u00e8 l'espressione mediatica della competizione tra Bernard Arnault e il suo rivale Fran\u00e7ois Pinault..\nL'edificio, la cui costruzione ha inizialmente un valore di 100 milioni di euro, alla fine costa circa otto volte la cifra iniziale secondo un articolo pubblicato sulla rivista \"Marianne\" nel maggio 2017. Nel novembre 2018, il FRICC (Fronte repubblicano di intervento contro la corruzione) presenta un reclamo all'ufficio finanziario nazionale per frode, evasione fiscale e riciclaggio di denaro relativo alla Louis Vuitton Foundation e al Gruppo LVMH in connessione con la costruzione dell'edificio.."}
{"id": "268973", "revid": "767487", "url": "https://it.wikipedia.org/wiki?curid=268973", "title": "Nina Nastasia", "text": "Biografia.\nDi origini italiane, per la precisione della provincia di Crotone, A 27 anni lascia Los Angeles e si stabilisce a New York, dove inizia a suonare la chitarra. Oggi vive in un appartamento a Manhattan insieme al suo compagno e manager Kennan Gudjonsson.\nScrive i suoi brani per voce e chitarra, ma nei dischi e durante i concerti \u00e8 spesso accompagnata da archi, tastiere e percussioni.\nHa cominciato a esibirsi in pubblico nel 1992 al \"Sin-\u00e9\" e al \"Mercury Lounge\", storici locali newyorkesi. Nonostante le numerose proposte discografiche, il suo esordio \u00e8 datato ottobre 1999. Ha pubblicato 3 album, distribuiti in Italia dalla \"Wide Records\".\nMusica.\nDiscografia.\nNel 1999 registra il suo primo album, \"Dogs\", su etichetta indipendente \"Socialist records\". Si tratta di un esordio che suscita l'attenzione del panorama indie, tanto da spingere la \"Touch and Go records\", un'istituzione tra le label del settore, a produrre nel 2002 il suo secondo disco, \"The blackened air\".Nel 2003 Nina Nastasia conclude le registrazioni del suo terzo album, \"Run to ruin\".\nVisto il crescente successo della musica di Nina Nastasia, la \"Touch and Go\" decide di ristampare il suo album d'esordio, \"Dogs\", a suo tempo pubblicato in pochissime copie ed ormai divenuto una rarit\u00e0.\nCronologia\nCuriosit\u00e0.\nIn seguito al successo della prima edizione di \"Dogs\", Steve Albini, guru della scena musicale alternativa statunitense, ha curato la rimasterizzazione dell'album in qualit\u00e0 di tecnico del suono e le (limpide, impeccabili) registrazioni di \"The blackened air\" e \"Run to ruin\" negli studi \"Black Box\" di Noyant-la-Gravoy\u00e8re (Francia).\nNel corso degli anni \u00e8 stata pi\u00f9 volte ospite delle Peel Sessions, celebre trasmissione radiofonica di musica \"live\" condotta da John Peel, memorabile giornalista e dj della BBC, oltre che riconosciuto \"talent scout\" di band emergenti. In occasione della morte di John Peel, avvenuta nel 2004, la Warner ha prodotto il doppio album \"John Peel - A tribute\" (2005), al cui interno, tra i vari brani di gruppi da lui promossi durante le trasmissioni, figura \"Bird of Cuzco\" di Nina Nastasia.\nHa prestato la sua voce per un brano del dj hip-hop Boom Bip dal titolo \"The matter (of our discussion)\", contenuto nell'album \"Blue eyed in the red room\" (2005).\nConcerti in Italia.\nNel dicembre 2005, Nina Nastasia ha tenuto degli \"showcase\" acustici in Italia.\nCollegamenti esterni.\nAudio.\nNina Nastasia live at Peel Acres (BBC.co.uk)Tracce audio sul sito della Touch and Go Records (en)Tracce audio sul sito della Southern Records\nTesti.\nTesti delle canzoni su Alwaysontherun.net (en)\nEtichette.\nNina Nastasia sul sito della Touch and Go Records (en)Nina Nastasia sul sito della Southern Records (en)"}
{"id": "268975", "revid": "79968", "url": "https://it.wikipedia.org/wiki?curid=268975", "title": "Caff\u00e8 corretto", "text": ""}
{"id": "268982", "revid": "123487365", "url": "https://it.wikipedia.org/wiki?curid=268982", "title": "Parametri orbitali di Venere", "text": "Venere percorre un'orbita eliocentrica quasi circolare, che completa in 224,7 giorni, interna a quella della Terra.\nIl moto di rotazione avviene in senso retrogrado, contrariamente a quanto accade per gli altri pianeti del sistema solare con l'eccezione di Urano. Inoltre, \u00e8 molto lento, con Venere che completa una rotazione in 243,69 giorni - periodo maggiore rispetto a quello di rivoluzione.\nOrbita.\nL'orbita percorsa da Venere pu\u00f2 essere descritta attraverso i parametri orbitali seguenti, calcolati per l'epoca J2000.0:\nLa distanza media di Venere dal Sole \u00e8 di , che corrispondono circa a 108,21 milioni di chilometri. L'orbita di Venere presenta un'eccentricit\u00e0 estremamente bassa, pari a 0,0067. Di conseguenza, la distanza del pianeta dal Sole varia di soli 730.000 chilometri (rispetto al valore medio indicato) nel corso dell'anno venusiano, con la distanza minima che \u00e8 raggiunta in corrispondenza del perielio e quella massima in corrispondenza dell'afelio. Nota la forma dell'orbita, \u00e8 possibile calcolarne la lunghezza, pari a circa 680 milioni di chilometri.\nVenere completa una rivoluzione attorno al Sole in 224,701 giorni (224 giorni, 16 ore e 50 minuti), ovvero in circa sette mesi e mezzo. Tuttavia, il suo periodo sinodico (che corrisponde alla durata di tempo che impiega il pianeta, osservato dalla Terra, per ritornare nella stessa posizione del cielo rispetto al Sole - ad esempio, quindi, tra due congiunzioni successive) \u00e8 di 583,92 giorni (pari a 1,598687 anni).\nLa velocit\u00e0 media di percorrenza dell'orbita \u00e8 di . La velocit\u00e0 massima \u00e8 raggiunta durante il passaggio per il perielio ed \u00e8 pari a ; viceversa, all'afelio si verifica il minimo della velocit\u00e0, pari a .\nInfine, l'orbita di Venere risulta inclinata di 3,39\u00b0 rispetto al piano dell'eclittica (il piano dell'orbita della Terra). \nRotazione.\nVenere \u00e8 coperta da una folta coltre nuvolosa, che impedisce l'osservazione diretta della superficie. Ci\u00f2 ha ostacolato la determinazione delle caratteristiche di rotazione del pianeta sino alla seconda met\u00e0 del XX secolo.\nIn particolare, osservazioni spettrografiche eseguite nei primi anni del Novecento non permisero di rilevare alcuno spostamento Doppler significativo nella luce riflessa dal pianeta. Ci\u00f2 port\u00f2 Vesto Slipher a concludere che il pianeta ruotasse assai pi\u00f9 lentamente rispetto a quanto precedentemente ipotizzato sulla base delle similitudini esistenti tra Venere e la Terra. Negli anni cinquanta fu scoperto il fatto che Venere ruotasse in direzione retrograda e solo osservazioni radar eseguite negli anni sessanta permisero, infine, di misurare il periodo di rotazione di Venere con sufficiente accuratezza. I dati raccolti dalle sonde \"Magellano\" della NASA e \"Venus Express\" dell'ESA, che hanno orbitato attorno a Venere dal 1990 al 1994 la prima e dal 2006 al 2014 la seconda, sono in parziale disaccordo tra loro ed \u00e8 stata valutata l'ipotesi che la rotazione del pianeta possa subire delle variazioni periodiche.\nCome detto, Venere ruota su s\u00e9 stessa secondo il moto retrogrado (in senso orario se osservata dalla direzione del polo nord celeste), cio\u00e8 al contrario di come avviene per il Sole e per la maggior parte degli altri pianeti del sistema solare. Infatti l'asse di rotazione risulta inclinato di 177,36\u00b0 rispetto al piano orbitale. La rotazione inoltre \u00e8 molto lenta e, con una durata di 243,69 giorni terrestri, il giorno sidereo venusiano \u00e8 superiore al periodo di rivoluzione del pianeta attorno al Sole. La velocit\u00e0 di rotazione all'equatore risulta di appena (). \u00c8 stato ipotizzato che le caratteristiche della rotazione di Venere siano state determinate dall'impatto di un enorme asteroide col pianeta.\nA causa della rotazione retrograda, il moto apparente del Sole dalla superficie venusiana \u00e8 opposto a quello osservato dalla Terra: chi si trovasse su Venere, quindi, vedrebbe verificarsi l'alba a ovest e il tramonto a est. Nonostante il pianeta impieghi 225 giorni terrestri per compiere una rivoluzione attorno al Sole, tra un'alba e l'altra (giorno solare) trascorrono soltanto 117 giorni terrestri perch\u00e9 mentre Venere ruota su se stesso in senso retrogrado, si sposta anche lungo la propria orbita, compiendo il moto di rivoluzione che procede in senso opposto rispetto a quello di rotazione. Ne deriva che lo stesso punto della superficie si viene a trovare nella stessa posizione rispetto al Sole ogni 117 giorni terrestri.\nAvvicinamenti ad altri oggetti del Sistema solare.\nLa Terra.\nVenere \u00e8 il pianeta che pi\u00f9 si avvicina alla Terra e in occasione delle congiunzioni inferiori la distanza media tra i due corpi \u00e8 di circa 41 milioni di chilometri. Essendo l'orbita di Venere quasi circolare, il massimo avvicinamento alla Terra avviene quando questa si trova al perielio. In queste occasioni e nei periodi di massima eccentricit\u00e0 orbitale dell'orbita terrestre, la distanza minima di Venere dalla Terra \u00e8 di 38,2 milioni di chilometri.\nCinque anni sinodici corrispondono quasi esattamente a 13 anni siderali per Venere e ad 8 per la Terra; la differenza angolare nella longitudine eliocentrica dei due pianeti dopo tale periodo \u00e8 di soli 2,55\u00b0. Conseguentemente, si ripetono quasi perfettamente sia le configurazioni tra i due pianeti, sia gli avvicinamenti. L'inclinazione dell'orbita di Venere rispetto a quella terrestre, pari a circa 3,4\u00b0, \u00e8 sufficiente ad impedire che alle congiunzioni inferiori siano associati dei transiti, se non come due episodi, separati da 8 anni, che si ripetono ogni 243 anni.\nInoltre, negli episodi di massimo avvicinamento che si verificano ogni 13 anni, Venere rivolge alla Terra quasi la stessa faccia. Il periodo di rotazione di Venere potrebbe dunque essere stato influenzato da questa quasi risonanza tra i due pianeti.\nMercurio.\nMercurio \u00e8 il pianeta che pu\u00f2 avvicinarsi pi\u00f9 a Venere. L'orbita di Mercurio \u00e8 alquanto eccentrica. Il massimo avvicinamento \u00e8 quindi raggiunto quando Mercurio \u00e8 all'afelio; in tal caso, la distanza tra i due pianeti pu\u00f2 essere di circa 38 milioni di chilometri.\nDa Venere sarebbe possibile osservare dei transiti di Mercurio.\nAsteroidi.\nCi sono diversi asteroidi citerosecanti, che attraversano cio\u00e8 l'orbita di Venere, alcuni dei quali hanno incontri ravvicinati col pianeta.\nTra gli oggetti di rilievo ci sono gli asteroidi e .\n \u00e8 un quasi-satellite del pianeta Venere. Osservato cio\u00e8 dal pianeta, apparirebbe ruotarvi attorno, anche se in realt\u00e0 l'asteroide percorre un'orbita eliocentrica. L'asteroide ha acquisito questo stato circa 7000 anni fa e lo manterr\u00e0 per almeno altri 500 anni. Oltre che da Venere e dal Sole, la dinamica di \u00e8 regolata anche dalla Terra, dalla Luna e da Mercurio, coi quali \u00e8 in risonanza orbitale, o quasi, ed ha periodicamente incontri ravvicinati.\n \u00e8 l'unico asteroide troiano di Venere conosciuto. L'asteroide precede il pianeta nella sua orbita attorno al Sole, librandosi attorno al punto di Lagrange L4 dell'orbita di Venere."}
{"id": "268983", "revid": "723509", "url": "https://it.wikipedia.org/wiki?curid=268983", "title": "Velvet Revolver", "text": "I Velvet Revolver sono stati un gruppo rock statunitense formatosi nel 2003 e composto da tre ex componenti dei Guns N' Roses (il chitarrista Slash, il bassista Duff McKagan e il batterista Matt Sorum), dall'ex frontman degli Stone Temple Pilots, Scott Weiland e da Dave Kushner, chitarrista dei Wasted Youth.\nStoria.\nI tre ex Guns si ritrovarono a suonare insieme quasi per caso e decisero di formare un nuovo gruppo in occasione del funerale di Randy Castillo; a loro si un\u00ec Kushner mentre Weiland fu scelto dopo una serie di provini. Prima di adottare il nome definitivo Velvet Revolver venne scelto temporaneamente il nome \"The Project\".\nIl gruppo ha pubblicato due album: \"Contraband\", uscito l'8 giugno 2004, dal quale fu estratto il singolo \"Fall To Pieces\", e \"Libertad\", uscito il 3 luglio 2007 e valutato da \"Rolling Stone\" con 3,5 stelle su 4.\nIl 2 aprile 2008 Weiland \u00e8 stato allontanato dal gruppo per via dei suoi problemi con la droga e la band intraprese, senza successo, una serie di audizioni nel tentativo di trovare un nuovo frontman; soltanto il 12 gennaio 2012, in occasione dello show \"Love You Madly: A Concert For John O'Brien\" a Hollywood, i Velvet Revolver si riunirono con Weiland. Negli anni successivi la band fu accantonata in seguito alla reunion degli Stone Temple Pilots e all'intensa attivit\u00e0 solista di Slash.\nLa sera del 3 dicembre 2015 Weiland \u00e8 stato trovato senza vita nel suo tour bus in Minnesota, dove si trovava per un concerto degli Scott Weiland &amp; The Wildabouts, il che ha decretato lo scioglimento definitivo del gruppo. Nel 2016 Slash e Duff si sono riuniti ad Axl Rose nei Guns."}
{"id": "268991", "revid": "345405", "url": "https://it.wikipedia.org/wiki?curid=268991", "title": "Atmosfera di Venere", "text": "L'atmosfera di Venere \u00e8 incredibilmente densa ed impedisce qualsiasi osservazione diretta della superficie del pianeta; imponenti sistemi nuvolosi, visibili solo nell'ultravioletto, attraversano ad alta velocit\u00e0 i cieli venusiani per completare una rotazione completa in senso longitudinale in appena 4 giorni. Nell'alta atmosfera le masse di gas raggiungono facilmente i , mentre in prossimit\u00e0 del suolo i venti non spirano a pi\u00f9 di per via dell'altissima pressione atmosferica.\nL'atmosfera venusiana \u00e8 attraversata da occasionali scariche elettriche di notevole potenza.\nLa presenza di un'atmosfera densa e di venti particolarmente forti fa s\u00ec che la temperatura al suolo sia di circa () in ogni punto del pianeta, anche nell'emisfero notturno. Tali valori di temperatura sono addirittura maggiori di quelli registrati su Mercurio, che pure dista dal Sole la met\u00e0 di Venere.\nLa pressione atmosferica al suolo raggiunge le 92 atmosfere (), rendendo difficile l'esplorazione del pianeta anche alle sonde automatiche. Le sonde sovietiche Venera, che per prime vi atterrarono con successo, erano strutturate come batiscafi, eppure ressero solo un paio d'ore alle ostili condizioni atmosferiche.\nMeteorologia.\nVenere \u00e8 un mondo con una situazione climatica estrema e invariante. L'inerzia termica e lo spostamento del calore da parte dei venti nella parte pi\u00f9 bassa dell'atmosfera fanno s\u00ec che la temperatura della superficie di Venere non cambi significativamente tra giorno e notte, nonostante la rotazione estremamente lunga del pianeta: quindi la superficie di Venere \u00e8 isotermica, cio\u00e8 mantiene una temperatura costante tra il giorno e la notte e tra l'equatore e i poli. L'inclinazione assiale del pianeta \u00e8 di 177,36\u00b0 il che determina l'apparente rotazione inversa del pianeta. L'angolo \u00e8 comunque molto prossimo a 180\u00b0 e contribuisce a rendere poco evidenti i cambiamenti stagionali.\nL'unica variazione di temperatura apprezzabile \u00e8 con l'altitudine: il punto pi\u00f9 freddo della superficie di Venere \u00e8 nel suo punto pi\u00f9 alto, ossia sui Maxwell Montes, con una temperatura di 380\u00a0\u00b0C, dove la pressione \u00e8 pari a 45 bar. Nel 1990 la Sonda Magellano effettuando riprese radar rilev\u00f2 una sostanza molto riflettente che si trovava sulla cima dei picchi montuosi pi\u00f9 alti simile nell'aspetto alla neve che si trova sulle montagne della Terra. Questa sostanza potrebbe formarsi in un processo simile a quello che causa la neve sulla Terra, sebbene la sua temperatura sia molto pi\u00f9 alta. Essendo troppo volatile per condensare sulla superficie si eleva in forma gassosa verso cime pi\u00f9 alte e pi\u00f9 fredde su cui cade poi come precipitazione. La natura di questa sostanza non \u00e8 conosciuta con certezza, ma alcune speculazioni propongono che si possa trattare di tellurio elementare o persino da solfuro di bismuto e da solfuro di piombo (galena).\nIl tellurio \u00e8 un metallo raro sulla Terra, ma potrebbe essere abbondante su Venere. Secondo alcuni scienziati il tellurio potrebbe assumere, sui picchi montuosi di Venere dove la temperatura \u00e8 pi\u00f9 bassa rispetto alle altre zone della superficie, la forma di una specie di neve metallica.\nI venti sulla superficie sono lenti, con una velocit\u00e0 di pochi chilometri all'ora, ma a causa dell'alta densit\u00e0 dell'atmosfera esercitano una notevole forza contro gli ostacoli e sono in grado di spostare polvere e pietre sulla superficie. Basterebbe solo questo a rappresentare un ostacolo al movimento di un uomo sulla superficie anche se il calore e la pressione non fossero gi\u00e0 un problema. Invece nello strato pi\u00f9 alto delle nubi i venti soffiano fino a 300\u00a0km/h e sferzano l'intero pianeta con un periodo di 4-5 giorni. Questi venti si muovono a velocit\u00e0 che sono fino a 60 volte la velocit\u00e0 di rotazione del pianeta, mentre sulla terra i venti pi\u00f9 forti soffiano solo al 10% o 20% della velocit\u00e0 di rotazione terrestre.\nAl di sopra dello strato denso di CO2 si trovano spesse nubi costituite prevalentemente da anidride solforosa e da goccioline di acido solforico. Queste nuvole riflettono nello spazio circa il 60% della luce solare e impediscono l'osservazione diretta della superficie di Venere nello spettro visibile. A causa dello strato di nubi, sebbene Venere sia pi\u00f9 vicino al Sole di quanto lo sia la Terra, la superficie venusiana non ne \u00e8 altrettanto riscaldata o illuminata. A mezzogiorno la luminosit\u00e0 di superficie corrisponde grosso modo a quella osservabile sulla Terra in una giornata molto nuvolosa. Le nubi coprono l'intero pianeta e sono quindi pi\u00f9 simili a una spessa coltre di nebbia che alle nuvole terrestri. Per questo motivo un ipotetico osservatore che si trovasse sulla superficie non sarebbe mai in grado di vedere direttamente il Sole, ma potrebbe soltanto intravederne la luminosit\u00e0. In assenza dell'effetto serra causato dall'anidride carbonica dell'atmosfera la temperatura sulla superficie di Venere sarebbe abbastanza simile a quella terrestre (escludendo gli effetti dovuti alla pressione).\nOltre all'effetto serra diviene fondamentale il contributo fornito dalla stessa pressione atmosferica. Con la compressione il gas subisce un \"lavoro\" compiuto dalla gravit\u00e0 e dall'ambiente esterno, dalle leggi che regolano la termodinamica dei gas, la temperatura segue grosso modo le equazioni di stato dei gas perfetti: la porzione di atmosfera soggetta a pressioni maggiori presenta temperature maggiori senza scambio di calore e seguendo un \"gradiente adiabatico\" come sulla terra. \nDai dati registrati dalle Sonde Magellano e Venus Express, alla quota di 50Km troviamo una pressione analoga a quella terrestre e una temperatura di 66 gradi centigradi anzich\u00e9 di 15 ( la temperatura media sulla superficie terrestre). In questo caso la differenza pu\u00f2 essere ascrivibile a tutti i fattori che concorrono al bilancio energetico del pianeta come l'effetto serra o la maggior vicinanza al sole. Scendendo di quota la tempetarura aumenta di circa 10 K per ogni chilometro di profondit\u00e0 sia per la pressione che per gli effetti di cui sopra, se la terra avesse una pressione superficiale cos\u00ec elevata sarebbe anch'essa estremamente pi\u00f9 calda. (par 12)\nLe nubi di Venere sono soggette a frequenti scariche elettriche (fulmini) e la loro composizione ne favorisce la formazione pi\u00f9 frequentemente che sulla Terra. L'esistenza di fulmini \u00e8 stata controversa fin da quando le sonde sovietiche Venera avevano osservato scariche elettriche nella parte bassa dell'atmosfera che si succedevano con cadenze che sembravano decine o centinaia di volte pi\u00f9 frequenti dei lampi sulla Terra. Gli scienziati sovietici chiamarono questo fenomeno \"il drago elettrico di Venere\". In seguito, nel 2006 e nel 2007, la sonda Venus Express osserv\u00f2 chiaramente un'onda elettromagnetica di elettroni, comprovando che un fulmine si era appena scaricato. La sua apparenza intermittente indicava una traccia associata con attivit\u00e0 climatica. Il tasso di fulmini \u00e8, secondo le stime pi\u00f9 prudenti, almeno la met\u00e0 di quello sulla Terra.\nComposizione atmosferica.\nIl gas di gran lunga predominante nell'atmosfera \u00e8 il biossido di carbonio (96-97% circa); si rilevano poi una discreta quantit\u00e0 di azoto e tracce di acidi (specialmente solforico) ad una quota compresa fra 48 km e 58 km. La presenza di una simile quantit\u00e0 di biossido di carbonio induce uno spaventoso effetto serra: il calore solare immagazzinato da Venere, seppur minore di quello ricevuto dalla Terra a causa dell'alto potere riflettente delle nubi venusiane, non \u00e8 pi\u00f9 in grado di superare la spessa atmosfera e rimane intrappolato sul pianeta, andandone ad accrescere la temperatura.\nL'atmosfera citerea presenta inoltre piccole quantit\u00e0 di zolfo e di anidride solforosa, probabilmente emesse dai vulcani del pianeta; questi gas, reagendo con lo scarso vapore acqueo (scoperto da John D. Strong) presente, danno origine all'acido solforico. Sebbene vi siano piogge di acido solforico negli strati intermedi dell'atmosfera, esse non raggiungono la superficie, vaporizzate dalle elevate temperature.\nStratigrafia atmosferica.\nLe sonde atterrate sul pianeta hanno identificato la presenza di tre distinti strati di nubi: uno strato superiore, composto da piccole goccioline circolari di acido solforico, ad una quota di ; uno strato intermedio, costituito da gocce pi\u00f9 grandi e meno numerose, collocato a di altitudine; e infine uno strato inferiore pi\u00f9 denso e costituito dalle particelle pi\u00f9 grandi, che scende fino a di quota. Al di sotto di tale livello la temperatura \u00e8 talmente elevata da vaporizzare le gocce, generando una foschia che si estende fino a . La parte pi\u00f9 bassa dell'atmosfera \u00e8 infine relativamente limpida.\nFormazione delle nubi.\nA differenza delle nubi terrestri, che si originano dal raffreddamento di aria ascendente e dalla conseguente condensazione del vapore acqueo, quelle venusiane sono il prodotto di reazioni chimiche che avvengono fra l'anidride solforosa e l'acqua, innescate dalla luce solare (nell'alta atmosfera) o dal calore (pi\u00f9 in basso).\nCircolazione dei venti.\nData l'elevatissima pressione atmosferica, al suolo i venti sono praticamente assenti; la loro velocit\u00e0 aumenta con la quota, fino a raggiungere un massimo di circa 360\u00a0km/h medi alla sommit\u00e0 delle nubi, al di sopra dello strato superiore dell'atmosfera. L'intero strato nuvoloso citereo compie dunque una rotazione completa attorno al pianeta in soli 4 giorni (a titolo di confronto, il periodo di rotazione di Venere \u00e8 pari a ben 243 giorni)."}
{"id": "268994", "revid": "1516566", "url": "https://it.wikipedia.org/wiki?curid=268994", "title": "Arma d'alleanza", "text": "In araldica, si definiscono \u00abarmi d'alleanza\u00bb quegli scudi partiti, interzati, inquartati nei cui campi sono presenti gli stemmi di famiglie unite in matrimonio o da qualche altra forma di alleanza.\nIn questi scudi l'arma principale (quella del marito o della famiglia pi\u00f9 importante) occupa la prima partizione di destra, o il primo quarto, o il capo o la posizione \"sul tutto\".\nTalora l'alleanza \u00e8 simboleggiata anche solo dall'accostamento degli scudi dei due coniugi."}
{"id": "269001", "revid": "287204", "url": "https://it.wikipedia.org/wiki?curid=269001", "title": "Cristianizzazione", "text": "La cristianizzazione consiste in azioni volte al proselitismo in favore della religione cristiana, solitamente attraverso l'insegnamento e la diffusione della Bibbia e del Vangelo, che portino a conversioni di massa nella popolazione interessata.\nLa prima forma di cristianizzazione fu quella che avvenne nell'ambito dell'Impero Romano a partire dalla predicazione dell'Apostolo Paolo da parte delle chiese cristiane. Inizialmente il Cristianesimo si diffuse nella parte orientale dell'impero, poi progressivamente anche ad occidente e nell'area \"latina\", poi fuori dai confini dell'Impero. A partire dal 313 con l'Editto di Milano promulgato da Costantino I la predicazione non fu pi\u00f9 considerata illecita, e nel 380 con l'Editto di Tessalonica di Teodosio I ebbe il sostegno dello stato, a scapito delle istituzioni legate alla religione tradizionale greco-romana.\nI processi di cristianizzazione durante il periodo medievale seguirono due vie principali:\nla prima, istituzionale, incentrata su chiese urbane dominate dall'aristocrazia e da una precisa gerarchia sacerdotale attorno alle quali si radunarono i cittadini; la seconda, la scelta monastica, basata sull'organizzazione di una vita comunitaria all'interno di cenobi o monasteri alternativa a quella della citt\u00e0. L'adesione al cristianesimo riguarder\u00e0 nei primi tempi soprattutto la classe aristocratica che viveva di rendita, lontana dall'esercizio delle armi e dal lavoro manuale. Questa particolarit\u00e0 confer\u00ec subito alle gerarchie ecclesiastiche grande autorevolezza.\nDal V secolo partirono le opere di evangelizzazione delle campagne attraverso la fondazione di chiese battesimali e pievi. L'ambito di espansione di ogni fondazione era la diocesi, il territorio sottoposto all'autorit\u00e0 di ciascun vescovo. Secondo lo storico Giovanni Tabacco, l'evangelizzazione delle campagne fu un processo di acculturazione, ossia di reciproco scambio tra culture diverse. I culti delle campagne incisero infatti sulla dottrina cristiana determinando l'affermazione di aspetti vicini alla cultura popolare come il culto dei santi o delle reliquie. Alcune regioni europee furono \"cristianizzate\" anche dopo il Mille, soprattutto nell'area nord-orientale.\nStessi processi di acculturazione si ebbero in seguito con la cristianizzazione delle popolazioni cosiddette \"barbare\" che influirono sulla religione cristiana introducendo valori tradizionali germanici come la violenza e la forza. Tali nuovi valori esaltarono il lato eroico e combattivo della religione (martiri). All'interno dei monasteri inoltre si diffuse una terminologia che vedeva nel monaco un \"miles Dei\" (soldato di Dio) e nella sua via la \"militia Christi\".\nGran parte delle popolazioni germaniche si convert\u00ec al culto ariano, nonostante questo fosse stato condannato dal Concilio di Nicea nel 325. L'arianesimo divenne quindi un simbolo di identit\u00e0 etnica prima che culturale.\nIn seguito la cristianizzazione si rivolse in particolare alle popolazioni con le quali gli Europei vennero in contatto dopo le grandi scoperte geografiche del XVI secolo: a seconda della religione praticata dalla potenza coloniale fu prevalentemente di matrice cattolica in America meridionale e in Africa, e prevalentemente protestante in America settentrionale (i Padri Pellegrini) e in Australia.\nVenne perseguita con metodi sia pacifici che violenti: nel primo caso, tipicamente, attraverso l'opera continua di piccole comunit\u00e0 missionarie, che attraverso l'esempio e l'aiuto prestato alle popolazioni ne favorivano la conversione. In altri casi, per esempio in America del Sud, le credenze e gli usi degli occidentali cristiani e la stessa religione furono imposti con la forza, spesso per motivi legati al controllo politico ed economico da parte delle potenze dominanti.\nFenomeno opposto \u00e8 la cosiddetta \"decristianizzazione \", cio\u00e8 l'estirpazione pi\u00f9 o meno violenta della religione cristiana dalla societ\u00e0. In Europa la scristianizzazione fu un aspetto di una fase della rivoluzione francese, durante il periodo del Terrore, e in Russia durante la rivoluzione sovietica e la politica antireligiosa degli stati comunisti."}
{"id": "269012", "revid": "119321574", "url": "https://it.wikipedia.org/wiki?curid=269012", "title": "Sogdiano di Persia", "text": "Re di Persia.\nFiglio di Artaserse I e della concubina Alogyne, sal\u00ec al trono nel 424 a.C. dopo aver eliminato il fratellastro e legittimo erede Serse II. Fu ucciso dopo appena 7 mesi di regno dal fratellastro Oco, satrapo dell'Ircania, che si impadron\u00ec del trono con il nome di Dario II e che condann\u00f2 Sogdiano alla pena del soffocamento nella cenere poich\u00e9 gli aveva promesso che non lo avrebbe ucciso n\u00e9 con la spada, n\u00e9 con il veleno, n\u00e9 per la fame.\nRe d'Egitto.\nAnche Sogdiano, pur non avendo mai assunto effettivamente la regalit\u00e0 sull'Egitto e non essersi attribuito la titolatura corrispondente, viene considerato da Manetone come facente parte della XXVII dinastia."}
{"id": "269014", "revid": "92723", "url": "https://it.wikipedia.org/wiki?curid=269014", "title": "Superficie di Venere", "text": "Della superficie di Venere possediamo attualmente pochissime immagini, inviate a Terra dalle sonde sovietiche Venera tra il 1975 e il 1980. Il paesaggio mostrato nelle fotografie \u00e8 desertico, ricco di rocce magmatiche effusive (basalti) derivanti dalla solidificazione della lava vulcanica; si stima che circa l'85% della superficie del pianeta sia costituito da colate laviche solidificate. Questo non \u00e8 tuttavia sufficiente a garantire che l'attivit\u00e0 vulcanica sia ancora in corso nel presente, se non in alcuni punti della superficie. L'ultimo grande periodo di diffusa attivit\u00e0 vulcanica risale ad 800 milioni di anni fa (le lave pi\u00f9 antiche sarebbero databili attorno a quell'epoca).\nAl livello del suolo il vento \u00e8 praticamente assente, data l'altissima densit\u00e0 atmosferica; i primi segni di circolazione ventosa si registrano ad alcuni km di altezza.\nLa maggior parte delle informazioni disponibili sulla topografia di Venere non deriva dalle osservazioni \"in situ\", ma dagli studi compiuti con radiotelescopi terrestri o sonde automatiche attraverso le onde radio. La superficie del pianeta \u00e8 stata quasi completamente scandagliata con impulsi radio analoghi a quelli di un sonar, ottenendo informazioni altimetriche dettagliate.La superficie venusiana \u00e8 risultata essere particolarmente uniforme, senza dislivelli eccessivi (max 2\u00a0km), probabilmente a causa dell'elevatissima pressione atmosferica. Approssimativamente il 65% della superficie \u00e8 coperto da pianure ondulate; vi sono inoltre alcuni altipiani continentali che emergono al di sopra del livello medio (6051\u00a0km dal centro del pianeta).\nI principali continenti sono Ishtar Terra, nell'emisfero settentrionale, e Aphrodite Terra, nei pressi dell'equatore. Vari studiosi dell'Unione Astronomica Internazionale e dei paesi di lingua inglese, aggiungono Lada Terra come \"terzo\" continente venusiano, ma date le sue piccole dimensioni, paragonabili all'isola di Cipro, il suo rango di continente non \u00e8 riconosciuto da tutti.\nAlcune formazioni caratteristiche rilevate dalla sonda Magellano sono i cosiddetti vulcani piatti, forse eruzioni di lava particolarmente densa, e le corone, cupole tettoniche collassate su vaste camere magmatiche."}
{"id": "269018", "revid": "125478532", "url": "https://it.wikipedia.org/wiki?curid=269018", "title": "Sampierdarena", "text": "Sampierdarena (un tempo \"San Pier d'Arena\", \"San P\u00ea d'\u00c6nn-a\" o \"Sanped\u00e6nn-a\" in genovese, pronuncia ) \u00e8 uno dei pi\u00f9 popolosi quartieri di Genova.\nComune autonomo dal 1798 fino al 1926, quando insieme con altri diciotto comuni del genovesato fu inglobato nel comune di Genova, era un'importante cittadina industriale alle porte del capoluogo ligure; nella ripartizione amministrativa del comune fu dal 1969 una \"delegazione\" e dal 1978 una \"circoscrizione\". Nella nuova ripartizione in vigore dal 2005 fa parte del Municipio II Centro Ovest, assieme al quartiere di San Teodoro.\nGeografia fisica.\nL'ex circoscrizione di Sampierdarena comprende le unit\u00e0 urbanistiche di Belvedere, Campasso, Sampierdarena, San Bartolomeo del Fossato e San Gaetano, che insieme hanno una popolazione di abitanti (dato aggiornato al 31 dicembre 2017)\nTerritorio.\nSampierdarena confina a levante con San Teodoro, a nord con Rivarolo, a ponente con Cornigliano e a sud con l'area portuale.\nPrimo centro del ponente genovese, esterno alla cerchia delle seicentesche Mura Nuove, Sampierdarena comprende il tratto di litorale, oggi interamente occupato da infrastrutture portuali, tra il promontorio di Capo di Faro (dove sorge la Lanterna) a levante e la foce del torrente Polcevera a ponente. Verso l'interno, il tratto finale del Polcevera delimita il quartiere verso Cornigliano; a levante, il limite verso San Teodoro, un tempo nettamente definito dal crinale del colle di San Benigno, sul quale correvano le mura di Genova, dopo lo sbancamento del colle operato negli anni trenta del Novecento appare meno facilmente individuabile: \u00e8 comunque costituito da una linea che partendo dal piazzale della \"Camionale\", attraverso il cosiddetto ponte elicoidale raggiunge la Lanterna, ricalcando il percorso delle scomparse mura. Nella zona a monte, quella di Promontorio, il limite tra Sampierdarena e San Teodoro \u00e8 definito dalle mura degli Angeli, ancora ben conservate. L'imponente viadotto Polcevera dell'autostrada A10, con i suoi svincoli ai piedi del forte Crocetta, delimitava, prima del crollo, Sampierdarena dal quartiere di Rivarolo.\nIl territorio all'interno del quartiere comprende due crinali che culminano alla sommit\u00e0 del colle di Promontorio, delimitando i bacini di due piccoli rivi, il fossato di San Bartolomeo e quello di Promontorio; il crinale di ponente, quello di Belvedere, si affaccia sulla parte del quartiere in sponda sinistra del Polcevera, comprendente le \"unit\u00e0 urbanistiche\" Campasso e San Gaetano.\nClima.\nSampierdarena assieme a Voltri \u00e8 una delle zone dell'area urbana genovese maggiormente esposte alla tramontana durante i mesi invernali: per la sua posizione al termine della val Polcevera, il quartiere \u00e8 frequentemente investito, specialmente in autunno e in inverno, dai venti settentrionali che si incuneano attraverso il Passo dei Giovi dalla Pianura padana. Pertanto, il clima in queste giornate risulta decisamente pi\u00f9 freddo rispetto al centro della citt\u00e0, al levante cittadino e alle zone adiacenti del ponente genovese.\nOrigini del nome.\nCentro di origine antica, borgo di pescatori e agricoltori, deriva il suo nome dall'antica chiesa di San Pietro dell'Arena, intitolata a Sant'Agostino dal 725, dopo che il re longobardo Liutprando, durante il trasferimento dalla Sardegna a Pavia, vi aveva deposto le ceneri del santo all'interno di una piccola \"cella\" (da cui il nome dell'attuale chiesa, Santa Maria della Cella). La denominazione di \"San Pier d'Arena\" rimase quella ufficiale del comune autonomo e poi della \"delegazione\" fino al 1936, quando con la riforma toponomastica del comune di Genova fu definitivamente adottato il toponimo \"Sampierdarena\".\nStoria.\nSampierdarena nei suoi oltre mille anni di storia \u00e8 stata al centro di trasformazioni che hanno visto l'originario borgo di pescatori divenire luogo di villeggiatura dei ricchi genovesi, poi il cuore dell'industria genovese e infine area strategica per lo sviluppo del porto.\nLe origini.\nFino al XII secolo nella zona dell'attuale quartiere esistevano solo piccoli nuclei abitati da pescatori e contadini, tra i quali il borgo sorto attorno a una piccola cappella, dove secondo la tradizione nel 725 sarebbe transitato il re longobardo Liutprando con le reliquie di Sant'Agostino. Si ritiene che questa chiesetta fosse in origine dedicata a San Pietro, in seguito intitolata Sant'Agostino e oggi compresa all'interno del complesso di Santa Maria della Cella, costruito nel 1253.\nCon l'aumentare della popolazione, il 2 febbraio 1131 il borgo, con il nome di \"Sancto Petro de Arena\", ottenne dignit\u00e0 di centro urbano e una certa autonomia amministrativa, con la costituzione del Comune, retto da tre consoli, restando comunque di fatto sotto la giurisdizione della vicina Genova.\nAltri nuclei abitati nel territorio sampierdarenese erano quello della Coscia, con un approdo riparato a ridosso del promontorio di San Benigno, quello formato dalle poche case attorno all'antica pieve di San Martino, nella zona del Campaccio (attuale Campasso), il Canto, a ponente, che comprendeva anche la zona allora disabitata detta \"Sciumm\u00e6a\", alla foce del Polcevera (oggi Fiumara) e i piccoli nuclei rurali sulle colline di Promontorio e Belvedere.\nDalla fine del XII secolo alla tradizionale attivit\u00e0 della pesca si affianc\u00f2 quella delle costruzioni navali, che diede un grande impulso allo sviluppo dell'economia locale; i cantieri navali sampierdarenesi, che potevano usufruire di \"una piaggia lunga un grosso miglio, tanto comoda al varar delle navi, che non potrebbe esser pi\u00f9\", come ricordato nei suoi \"Annali\" (1537) dal Giustiniani, raggiunsero un alto livello di specializzazione nella costruzione delle galee. In questi cantieri vennero costruite numerose navi su commissione delle famiglie Doria, Gattilusio, Lomellini, Mallone e Usodimare, tra cui alcune di quelle utilizzate per la crociata indetta nel 1248 dal re Luigi IX di Francia e molte di quelle che presero parte alla battaglia della Meloria, nel 1284.\nAl successivo sviluppo contribu\u00ec anche l'insediamento nella zona di ordini religiosi: agostiniani a S. Maria della Cella e S. Maria di Belvedere, benedettini nella vicina abbazia di San Benigno, vallombrosani a S. Bartolomeo del Fossato e S. Bartolomeo di Promontorio.\nLe torri di guardia.\nIl borgo e la spiaggia di Sampierdarena erano particolarmente vulnerabili a incursioni dal mare da parte dei pirati saraceni. L'intera area di Sampierdarena rimase sempre esterna alle mura di Genova, ma tra XII e XIII secolo il governo della repubblica fece costruire lungo la costa alcune torri, sia a difesa del borgo sia per evitare che eventuali assalitori giunti dal mare potessero costituire sulla spiaggia una testa di ponte alle porte di Genova.\nPer l'assenza di notizie storiche documentate non si conosce quante fossero in origine le torri di difesa del litorale: secondo la tradizione sarebbero state sette; poste a circa 300 metri l'una dall'altra, coprivano l'intero litorale tra Capo di Faro e la foce del Polcevera. Le torri difensive pubbliche persero la loro funzione gi\u00e0 nel XV secolo e nel tempo vennero in parte demolite o inglobate in edifici di epoca posteriore. Alcune sono ancora esistenti, sia pure non in buone condizioni di manutenzione, altre sono riconoscibili nella struttura degli edifici che le hanno inglobate, altre ancora sono del tutto scomparse e la loro esistenza resta documentata solo da vecchie stampe e fotografie ottocentesche; alcuni storici hanno ipotizzato l'esistenza di altre torri, ora scomparse, ma non ci sono documenti n\u00e9 resti murari che possano confermare questa ipotesi. Queste, da levante a ponente, sono le torri storicamente documentate, che si ritiene facessero parte della linea difensiva:\nOltre a queste alcuni storici ipotizzano l'esistenza di una torre nella zona della \"Crosa dei Buoi\" (oggi via Stefano Canzio, tra la piazza Vittorio Veneto e via San Pier d'Arena) e di un'altra alla foce del Polcevera, ma senza elementi a supporto di questa teoria.\nDal XVI al XVIII secolo.\nDal Cinquecento alla fine del Settecento l'area di Sampierdarena divenne una prestigiosa residenza suburbana per le ricche famiglie patrizie genovesi. Il fenomeno, gi\u00e0 in atto sporadicamente a partire dal XIV secolo, raggiunse il massimo splendore nel Cinquecento, quando sul principale asse viario del borgo, corrispondente alle attuali vie Daste e Dottesio, sul modello delle prestigiose dimore cittadine di Strada Nuova sorsero sontuosi palazzi che suscitarono anche l'ammirazione di illustri viaggiatori. Cos\u00ec il Giustiniani descrive la zona nei primi decenni del Cinquecento:\nA quell'epoca veniva a prendere forma l'assetto urbanistico della cittadina, caratterizzato dalle ville e dagli insediamenti sorti a servizio di queste, oltre che dalle abitazioni pi\u00f9 popolari, che formano, come ben evidenziato dal dipinto di Cristoforo Grassi \"Veduta di Genova nell'anno 1481\", una lunga e ininterrotta palazzata lungo il litorale, quella che ancora oggi costituisce il lato a monte di via S. Pier d'Arena, alle cui spalle si distinguono le ville con i loro giardini, disposte in lotti regolari lungo la via principale.\nNello stesso dipinto si individuano le vie principali, dirette a ponente e in val Polcevera, quelle che nei secoli seguenti avrebbero fatto di Sampierdarena un importante snodo stradale, ma che a quell'epoca avevano solo una funzione locale, mentre ancora le vie di comunicazione principali passavano sulle retrostanti colline.\nLo sviluppo delle ville prosegu\u00ec, anche se in misura minore, nel XVI e XVIII secolo ed ebbe praticamente termine con la discesa in Italia di Napoleone e la fine, nel 1797, della Repubblica di Genova, che ribattezzata Repubblica Ligure pass\u00f2 di fatto sotto il controllo della Francia repubblicana. Gi\u00e0 con l'assedio del 1747 Sampierdarena, che si trovava fuori dalle mura cittadine, aveva subito gravi danni per l'occupazione austriaca. Con la nuova occupazione napoleonica del 1797 molte ville vennero trasformate in presidi militari subendo un inevitabile degrado.\nL'Ottocento.\nLa Repubblica Ligure napoleonica, annessa nel 1805 all'Impero francese, nel 1814, a seguito delle decisioni del Congresso di Vienna pass\u00f2 al Regno di Sardegna, e con essa anche il comune di San Pier d'Arena.\nNel 1849 il Casalis, nel suo Dizionario degli stati di S.M. il Re di Sardegna descrive ancora una cittadina con un'economia basata sull'agricoltura e il commercio, con molti dei palazzi ancora frequentati da \"doviziose famiglie\" genovesi:\nL'assetto urbanistico ed economico descritto dal Casalis era in rapida evoluzione e avrebbe subito importanti cambiamenti proprio a partire da quegli stessi anni: gi\u00e0 con l'amministrazione napoleonica nei primi anni dell'Ottocento aveva incominciato a delinearsi la moderna struttura viaria, con l'apertura lungo il fronte a mare di quella che sarebbe divenuta pochi anni dopo la \"Strada Reale per Torino\", che proseguiva poi nella val Polcevera sul percorso della pi\u00f9 antica \"Strada Camblasia\", aperta nel 1777 dal doge G. B. Cambiaso. Via Cristoforo Colombo, la nuova strada che costeggiava la spiaggia, oggi via S. Pier d'Arena, sostituiva il pi\u00f9 angusto percorso formato dalle attuali vie Dottesio e Daste. Lungo questa via, nei pressi dell'antico nucleo della Cella sorse sui resti del castello cinquecentesco il nuovo centro civico del comune.\nNel 1853 veniva realizzata la ferrovia Torino-Genova che su un lungo viadotto ad archi attraversa l'intero quartiere da levante a ponente, in una posizione intermedia tra i due assi viari, interessando l'area gi\u00e0 occupata dai giardini delle ville. Pochi anni dopo, parallelamente alla ferrovia veniva realizzato un nuovo asse stradale (gi\u00e0 via Vittorio Emanuele, oggi via Giacomo Buranello), che divenne il nuovo centro commerciale del borgo; tutta l'area circostante fu in breve tempo interessata dallo sviluppo edilizio, determinando lo spostamento a monte del centro urbano.\nL'apertura delle nuove strade e della linea ferroviaria ponevano le premesse per il definitivo sviluppo industriale della zona e dei traffici portuali; il progetto di ampliamento del porto, presentato la prima volta nel 1874, sarebbe stato per\u00f2 realizzato solo negli anni trenta del Novecento.\nLa grande industria.\nGi\u00e0 all'inizio dell'Ottocento vennero impiantate nella zona aziende manifatturiere di tipo tradizionale, come fabbriche tessili, molini, corderie, oleifici, saponifici e zuccherifici, ma la svolta avvenne alcuni decenni pi\u00f9 tardi, con l'insediamento delle prime vere imprese industriali, legate alla lavorazione del ferro, prima fra tutte la fonderia in ghisa dei fratelli Joseph-Marie e Jean Balleydier, aperta nel 1832 alla Coscia. I fratelli Balleydier, savoiardi di Annecy, avevano impiantato una fonderia nell'Alta Savoia; nel 1832 il governo sabaudo concesse loro di trasferire l'attivit\u00e0 a Genova, dove era pi\u00f9 comodo l'approvvigionamento delle materie prime, che all'epoca provenivano quasi esclusivamente dall'isola d'Elba. Le nuove fabbriche occuparono parte delle antiche propriet\u00e0 fondiarie delle ville, e molte delle stesse ville vennero adibite a uffici e magazzini.\nQueste prime aziende, a cui si opposero inutilmente gli ultimi rappresentanti dell'aristocrazia locale, legati alle rendite fondiarie e preoccupati per la perdita di valore dei terreni agricoli dovuta alla produzione di fumi, posero le premesse per il massiccio sviluppo industriale della seconda met\u00e0 dell'Ottocento, quando Sampierdarena divenne uno dei maggiori centri manifatturieri italiani.\nNel 1846 nasce nella zona della Fiumara la fabbrica meccanica Taylor e Prandi, per la costruzione di locomotive e materiale rotabile; nonostante le importanti commesse acquisite per la realizzazione delle ferrovie Torino-Genova e Genova-Voltri, per difficolt\u00e0 economiche questa azienda and\u00f2 in crisi pochi anni dopo la sua costituzione e nel 1853 grazie al sostegno del governo sabaudo guidato dal conte di Cavour venne rilevata da una cordata di imprenditori genovesi, formata da Carlo Bombrini, Raffaele Rubattino, Giacomo Filippo Penco e dal giovane ingegnere Giovanni Ansaldo, che ne assunse la direzione legandovi il suo nome: la Gio. Ansaldo &amp; C., che acquis\u00ec in breve tempo una posizione preminente nel panorama dell'industria metalmeccanica nazionale, espandendo l'attivit\u00e0 ad altri settori industriali e aprendo nuovi stabilimenti anche a Cornigliano e Sestri Ponente. Nella fabbrica della Fiumara venne costruita dall'Ansaldo la prima locomotiva italiana: la FS 113, chiamata appunto \"Sampierdarena\".\nPer la presenza dei suoi opifici Sampierdarena, che il 30 aprile 1865, grazie al suo sviluppo industriale, ottenne il riconoscimento di \"Citt\u00e0 del Regno\", contese alla citt\u00e0 piemontese di Biella il soprannome di \"Manchester d'Italia\". La popolazione, grazie alle industrie, ebbe un forte incremento, attirando anche maestranze specializzate, anche se, accanto alle nuove figure operaie sopravvivevano attivit\u00e0 tradizionali, come quelle legate alla pesca; ci fu anche uno sviluppo delle attivit\u00e0 legate alla ristorazione e di quelle ricreative, come i numerosi stabilimenti balneari lungo la via Cristoforo Colombo, sede allora delle passeggiate domenicali degli abitanti.\nLa crescita delle industrie, con il massiccio aumento degli operai salariati, ebbe notevoli ricadute anche sul piano sociale, con l'aumento del flusso migratorio, la formazione di un piccolo ceto imprenditoriale legato all'indotto delle grandi industrie e, per la prima volta, l'impiego significativo di manodopera femminile, soprattutto nell'industria tessile e alimentare.\nAltra inevitabile conseguenza fu l'antagonismo sociale che opponeva imprenditori e operai, che diede vita a societ\u00e0 mutualistiche a difesa dei diritti dei lavoratori. La pi\u00f9 antica di queste fu la \"S.O.M.S. Universale Giuseppe Mazzini\", fondata nel 1851 e ancora oggi esistente, anche se solo con finalit\u00e0 ricreative e culturali. Nel 1872 Giovanni Bosco apr\u00ec a Sampierdarena uno dei primi Oratori salesiani, ancora oggi fra i pi\u00f9 importanti d'Italia.\nI pittori \"sampierdarenesi\".\nSampierdarena vanta una serie di pittori che si distinsero nell'Ottocento e fino al primo Novecento, quando attorno al pi\u00f9 celebre Nicol\u00f2 Barabino si form\u00f2 un gruppo di allievi, sampierdarenesi di nascita o di adozione, tra i quali Angelo Vernazza, G.B. Torriglia, Luigi Gainotti e Carlo Orgero. Non di vera e propria scuola si pu\u00f2 parlare, in quanto il riferimento era sempre l'Accademia ligustica di belle arti di Genova. Tuttavia si pu\u00f2 individuare la volont\u00e0 da parte degli abitanti dell'allora comune di emergere, in virt\u00f9 di una forte tradizione locale, e competere con la vicina citt\u00e0 anche sul piano artistico. La tradizione dei pittori sampierdarenesi ebbe un seguito anche dopo la morte del Barabino, con i meno noti Giovanni Battista Derchi e Dante Conte, vissuti a cavallo tra Ottocento e Novecento ed entrambi morti prematuramente.\nIl Novecento.\nNel 1915 venne inaugurato l'ospedale \"Villa Scassi\", costruito sui terreni del parco retrostante la villa Imperiale Scassi, oggi il terzo nosocomio di Genova. Il nuovo complesso sostitu\u00ec il piccolo presidio ospedaliero ospitato dal 1874 nella villa Masnata, che fu il primo ospedale sampierdarenese in epoca moderna, divenuto per\u00f2 in pochi decenni insufficiente per le necessit\u00e0 di una popolazione in forte crescita; in precedenza l'ospedale di riferimento per Sampierdarena era quello genovese di Pammatone, troppo lontano per poter garantire un servizio adeguato agli abitanti della cittadina. Lo sviluppo industriale del quartiere fece s\u00ec che tra i reparti del nuovo ospedale sampierdarenese fossero particolarmente efficienti quelli di ortopedia e il centro di trattamento per le ustioni vista la necessit\u00e0 di trattare le vittime di incidenti lavorativi nei cantieri navali e nelle acciaierie, ancora oggi il centro grandi ustionati di Villa Scassi \u00e8 uno dei pi\u00f9 attrezzati e competenti della regione.\nL'annessione a Genova.\nCon il Regio Decreto n. 74 del 14 gennaio 1926, il Comune di Genova si espandeva inglobando diciannove comuni della val Polcevera, della val Bisagno e delle due riviere, a levante e a ponente della citt\u00e0. Tra di essi il comune di San Pier d'Arena che entr\u00f2 cos\u00ec a far parte della cosiddetta Grande Genova, perdendo dopo otto secoli la propria autonomia amministrativa.\nL'annessione voluta dal regime fascista allora al potere fu vissuta dai sampierdarenesi come un vero e proprio declassamento da citt\u00e0 industriale con una forte identit\u00e0 a quartiere periferico, identit\u00e0 che gli abitanti hanno continuato ad affermare orgogliosamente nel tempo: significativo a questo proposito che i pi\u00f9 anziani di essi, al pari dei residenti in molti degli ex comuni integrati nella Grande Genova, per riferire l'intenzione di recarsi nel centro della citt\u00e0 siano tuttora soliti dire \"\"vado a Genova\"\". Tale forma \u00e8 tuttavia quasi scomparsa del tutto dal vocabolario delle generazioni sampierdarenesi pi\u00f9 giovani, mentre resta pi\u00f9 in voga nei quartieri che si trovano pi\u00f9 distanti dal centro.\nL'ampliamento del porto.\nIn quegli stessi anni il quartiere, con l'attuazione del piano di ampliamento del porto, approvato fin dal 1875 ma mai realizzato, perse la sua bella spiaggia sabbiosa. Nuovamente approvato il progetto nel 1927, i lavori vennero subito avviati e completati entro il 1936. I fondali antistanti il quartiere vennero interrati per costruire i nuovi moli, utilizzando i materiali ricavati dallo sbancamento del colle di San Benigno, attuato a partire dal 1929 per favorire il collegamento tra il centro di Genova, Sampierdarena e la costruenda \"Autocamionale\" e creare spazi utili alle attivit\u00e0 portuali. Il nuovo bacino portuale, all'epoca intitolato a Benito Mussolini (oggi \"bacino di Sampierdarena\"), comprendeva sei moli, tra la Lanterna e la foce del Polcevera, a cui furono attribuiti nomi ispirati alle imprese coloniali italiane: da levante a ponente troviamo i \"ponti\" Etiopia, Eritrea, Somalia, Libia, intercalati dalle banchine Massaua, Mogadiscio, Tripoli, Bengasi e Derna; gli ultimi due moli a ponente sono oggi intitolati a Carlo Canepa e Nino Ronco\nLa \"Camionale\" e i nuovi assi viari.\nNel 1935 fu inaugurata la \"Camionale\" (autostrada Genova-Serravalle), oggi integrata nell'Autostrada A7, la cui costruzione fu vista come una svolta epocale nel quadro dei collegamenti stradali tra il porto di Genova e l'entroterra padano. Sull'area ricavata dallo sbancamento del colle di San Benigno negli anni trenta vennero anche aperte nuove strade di scorrimento, via Cantore, a monte dell'antico nucleo urbano, lungomare Giuseppe Canepa, lungo la nuova cinta portuale e via di Francia, collegamento diretto con il quartiere di San Teodoro, aperto sull'area ricavata dallo sbancamento del colle. Con l'apertura di via Cantore venne a consolidarsi lo spostamento verso monte dei centri di interesse urbani.\nLa seconda guerra mondiale.\nNel periodo bellico il quartiere e il porto subirono diversi bombardamenti aerei che causarono gravi danni alle infrastrutture portuali e produttive e agli edifici pubblici e privati. Nel corso di questi attacchi aerei furono completamente distrutte la chiesa di San Gaetano (30 ottobre 1943) e l'antica abbazia di san Bartolomeo del Fossato (4 giugno 1944).\nDopo l'8 settembre 1943 il quartiere fu teatro di diversi episodi della lotta di liberazione, per opera soprattutto del GAP (Gruppo di Azione Patriottica) comandato da Giacomo Buranello. Molti furono i partigiani attivi nella delegazione che pagarono con la vita la loro partecipazione alla Resistenza; a essi sono oggi intitolate numerose strade del quartiere.\nIl secondo dopoguerra.\nNel secondo dopoguerra il fenomeno dell'immigrazione, in particolare dal sud Italia, port\u00f2 a un forte aumento della popolazione, che super\u00f2 all'inizio degli anni sessanta i 60.000 abitanti; la conseguente espansione edilizia, per la mancanza di aree edificabili in prossimit\u00e0 dell'abitato storico si \u00e8 sviluppata, spesso in modo disordinato, sulle retrostanti colline, con caseggiati anche di grandi dimensioni ma privi di spazi verdi, di servizi e di un'adeguata viabilit\u00e0.\nA partire dagli anni novanta si registra un nuovo significativo flusso migratorio, questa volta da paesi dell'America latina e dell'Europa orientale, che ha creato e continua a creare tuttora disagi dovuti alle difficolt\u00e0 di integrazione sociale delle nuove comunit\u00e0 in una citt\u00e0 che ha assunto sempre pi\u00f9 un carattere multietnico, disagi che sfociano talvolta in problemi di ordine pubblico e per i quali forze politiche e associazioni del quartiere sollecitano da tempo interventi. Attualmente la minoranza pi\u00f9 consistente \u00e8 quella Ecuadoriana.\nLa riqualificazione delle ex aree industriali.\nNegli ultimi decenni del XX secolo sono stati avviati due importanti piani di risanamento urbanistico delle storiche aree industriali di Sampierdarena, che hanno visto coinvolte le zone della Coscia, a levante e della Fiumara, a ponente.\nRisale al 1976 il primo progetto di trasformazione del tessuto urbanistico del quartiere della Coscia, che sorgeva ai piedi dello scomparso colle di San Benigno; la realizzazione del centro direzionale prende forma a partire dal 1981, con un accordo tra comune di Genova, autorit\u00e0 portuale e un consorzio di imprenditori privati. Approvato nel 1984 dopo un lungo iter burocratico, il piano urbanistico, fu avviata la costruzione di una serie di edifici destinati a ospitare uffici e aziende commerciali. La principale di queste moderne \"torri\" \u00e8, nell'area di Sampierdarena, quella del \"WTC\", quarto edificio pi\u00f9 alto di Genova, con (mentre il cosiddetto Matitone, che pure fa parte del complesso degli edifici di San Benigno, sorge invece nel quartiere di San Teodoro). La realizzazione del nuovo complesso, ancora oggi in via di completamento, ha comportato non solo la demolizione di vecchi edifici industriali ma anche delle antiche case del quartiere della Coscia.\nLa riqualificazione dell'area presso la foce del torrente Polcevera denominata \"Fiumara\", lo storico sito della Taylor &amp; Prandi, poi divenuta Ansaldo, che per oltre un secolo ha ospitato il cuore industriale del quartiere, fu avviata nel 2000. Il complesso industriale, sottoutilizzato gi\u00e0 a partire dagli anni settanta, fu totalmente dismesso nel 1991. Con i lavori di riqualificazione, affidati dal comune a Coopsette, \u00e8 stato realizzato un centro servizi, inaugurato il 28 marzo 2002, che comprende un centro commerciale con oltre 100 esercizi, un palasport, utilizzato anche per eventi musicali, un \"centro divertimenti\" comprendente un cinema multisala e tre edifici residenziali.\nOccorre rilevare che secondo alcuni il centro servizi della Fiumara non si integra appieno al quartiere e ne lascia irrisolti i problemi sociali e ambientali, andando anzi a incrementare il traffico gi\u00e0 congestionato in quest'area di forte transito tra il centro di Genova, i quartieri del ponente e la val Polcevera.\nMonumenti e luoghi d'interesse.\nBelvedere.\nIl nucleo storico di Belvedere (\"Bervei\" in ligure), che d\u00e0 il nome a una delle unit\u00e0 urbanistiche di Sampierdarena, sorge su un colle che domina il tratto finale della val Polcevera. Sulla piazza principale, in posizione dominante all'incrocio tra la via che sale dal centro di Sampierdarena e quella, oggi non pi\u00f9 percorribile, che proveniva dalla scomparsa pieve di San Martino del Campasso, si trova il Santuario di Nostra Signora di Belvedere, risalente al XIII secolo ma ricostruito nel 1665.\nPoco a monte di Belvedere, sullo stesso crinale collinare si trova la localit\u00e0 Crocetta (in ligure \"Croxetta de Bervei\"), che prende il nome dall'incrocio tra due antiche vie, utilizzate fino all'Ottocento, quella da Sampierdarena per l'alta val Polcevera e quella da Genova per il ponente genovese. Questo incrocio, anche se non pi\u00f9 frequentato dai viaggiatori, \u00e8 ancora oggi ben riconoscibile. Per secoli anche i borghi di Belvedere e Crocetta hanno ospitato case di villeggiatura di ricche famiglie patrizie genovesi.\nNell'Ottocento il governo sabaudo, per l'importanza strategica della collina, fece costruire due fortificazioni per presidiare la zona della foce del Polcevera, il forte Belvedere a poca distanza dal santuario e il forte Crocetta, pi\u00f9 a monte, sul sito del seicentesco convento agostiniano del SS. Crocifisso, soppresso alla fine del Settecento. La presenza di questi presidi militari ha fortemente condizionato lo sviluppo del borgo fino alla loro dismissione nel 1914.\nPromontorio.\nA levante del colle di Belvedere si trova quello di Promontorio (in ligure \"Prementon\"), il cui nome deriva dalla forma della collina, protesa tra due piccole valli. Situata a , al suo culmine sorge la chiesa di S. Bartolomeo di Promontorio.\nIl borgo di Promontorio ha un aspetto modesto e popolare e la via che vi sale, sebbene meno ripida e faticosa di quella di Belvedere, era un tempo meno frequentata; gran parte dei suoi terreni erano infatti parte della grande propriet\u00e0 della famiglia Imperiale, il cui parco dalla villa situata nel centro di Sampierdarena risaliva la collina fino alle soglie del borgo, per cui non ci fu uno sviluppo di altri insediamenti di famiglie patrizie. Dal 1633, con la costruzione delle seicentesche Mura Nuove, con la contestuale costruzione del forte Tenaglia e l'apertura della vicina porta degli Angeli, principale uscita da Genova verso il ponente, divenne un importante luogo di transito. Il forte fu costruito sul sito di una precedente opera fortificata, detta Bastia di Promontorio, risalente al XV secolo.\nNel 1631 il savonese Gabriello Chiabrera scrisse un dramma pastorale dal titolo \"Gelopea\", la cui scena \"si finge in Promontorio, amenissimo luogo del sontuosissimo Borgo di San Pietro d'Arena nella riviera di Genova\".\nOggi Promontorio, nonostante la vicinanza al centro urbano e al sottostante casello autostradale ha conservato l'aspetto di borgo rurale, con poche case circondate da orti e frutteti. \u00c8 raggiungibile attraverso via San Bartolomeo del Fossato e via alla Porta degli Angeli oppure da corso Martinetti, ma un tempo le uniche vie di accesso erano le due vie pedonali che risalivano la collina ai due lati del parco degli Imperiale, la cui realizzazione ha probabilmente inglobato e cancellato un percorso pi\u00f9 antico. Lungo la strada che collega Promontorio alla porta degli Angeli si trova il cimitero della Castagna.\nStrade, piazze e spazi pubblici.\nGli assi stradali principali.\nNella direzione ponente-levante, parallela alla costa, si sono sviluppati nel tempo diversi assi viari, che testimoniano l'importanza assunta dal quartiere come snodo stradale, almeno a partire dagli inizi dell'Ottocento, mentre in precedenza erano privilegiate le vie collinari, percorribili solo a piedi o con animali da soma, che collegavano Genova con il ponente e l'entroterra escludendo l'area di Sampierdarena. Da mare a monte queste strade sono lungomare G. Canepa, via S. Pier d'Arena, via G. Buranello, via Daste-via Dottesio e via A. Cantore, oltre a via di Francia, creata dopo lo sbancamento del colle di San Benigno, prolungamento a levante di via Buranello.\nLe strade collinari.\nPer secoli ai centri collinari di Belvedere e Promontorio si arrivava solo attraverso ripide mattonate. Solo dalla fine dell'Ottocento vennero aperte le prime strade carrozzabili, via G.B. Monti e corso dei Colli (attuale corso L.A. Martinetti), mentre gi\u00e0 dal 1870 era stata resa carrozzabile la strada che portava all'abbazia di San Bartolomeo; negli anni precedenti la seconda guerra mondiale, con la prima espansione urbana sulle alture fu avviata la costruzione di una strada di scorrimento in quota, realizzata solo parzialmente (corso Magellano), che collega l'ospedale Villa Scassi a corso L.A. Martinetti. Nel secondo dopoguerra via S. Bartolomeo del Fossato venne prolungata fino al culmine della collina degli Angeli in concomitanza con la massiccia espansione edilizia della zona.\nPiazze.\nLe principali piazze di Sampierdarena sorgono in corrispondenza dei pi\u00f9 importanti snodi viari.\nArchitetture civili.\nLanterna.\nAl limite orientale del bacino portuale di Sampierdarena, al confine con il quartiere di S. Teodoro, sui resti di quello che fu il Capo di Faro si erge la torre della Lanterna, simbolo convenzionale di Genova, ben visibile da molte parti della citt\u00e0.\nIl faro, il pi\u00f9 antico tra quelli ancora funzionanti al mondo, alto , \u00e8 formato da due tronchi a pianta quadrata separati da una cornice a mensole e culmina con la cupola dell'apparato illuminante, posto a Il fascio di luce, a lampi intermittenti, \u00e8 visibile fino a 33 miglia.\nNel sito dove oggi sorge la Lanterna esisteva fin dal XII secolo una torre di vedetta e segnalazione, utilizzata anche come carcere, nei pressi della quale il re di Francia Luigi XII nel 1507 fece costruire una fortezza, chiamata \"la Briglia\", assediata e distrutta dai genovesi nel 1514. I combattimenti contro i Francesi per la liberazione della citt\u00e0 causarono anche gravissimi danni alla struttura della torre, ricostruita nella forma attuale nel 1543, forse su disegno di Giovanni Maria Olgiati o di Francesco di Gandria.\nCon l'ampliamento del porto, negli anni venti del Novecento, la punta del Capo di Faro rimase completamente interrata dalla costruzione dei nuovi moli. Tra il 1926 e il 1928 ai piedi del faro fu costruita una centrale termoelettrica a carbone da , oggi di propriet\u00e0 dell'Enel, di cui \u00e8 prevista la chiusura entro il 2017.\nLa torre \u00e8 visitabile dal 1996; nel 2001 \u00e8 stata realizzata una passeggiata pedonale che raggiunge la base del faro. Una scala di 375 gradini raggiunge la sommit\u00e0 della torre, da dove la vista spazia sulla citt\u00e0, sul porto, sulle circostanti colline coronate dai forti, sulla Riviera di Levante fino al promontorio di Portofino e su quella di Ponente.\nNella popolare canzone \"Ma se ghe penso\", la Lanterna \u00e8 uno dei luoghi simbolo di Genova rievocati con nostalgia da un genovese emigrato in Sudamerica.\nUn locale all'interno del superstite tratto di mura ai piedi del faro ospita dal 2004 un museo dedicato alla storia e alle tradizioni di Genova, raccontate attraverso video e fotografie. Sono inoltre esposti oggetti e strumenti legati alla storia dei fari.\nPalazzi e ville.\nAll'inizio del XVI secolo, con il consolidarsi della ricchezza in citt\u00e0, i ricchi genovesi, appartenenti alle famiglie dell'oligarchia che governava la repubblica, incominciarono a far costruire grandi palazzi di villeggiatura nei dintorni della citt\u00e0, chiamando a progettarli i migliori architetti dell'epoca. Sontuose ville, in origine legate a fondi agricoli, sorsero nei borghi a levante e a ponente della citt\u00e0, in val Bisagno e in val Polcevera.\nSampierdarena, al pari della zona di Albaro, per la sua vicinanza alla citt\u00e0, fino al Settecento divenne uno dei siti di villeggiatura preferiti dai genovesi pi\u00f9 abbienti. A testimonianza di quel periodo rimangono molte delle ville collocate soprattutto attorno all'asse viario di via Daste; all'esterno di esse si sviluppavano parchi terrazzati che risalivano la retrostante collina, con la parte superiore della propriet\u00e0 adibita a fondo agricolo, con orti, frutteti, vigne e oliveti. La maggior parte di questi spazi verdi sono scomparsi con l'espansione edilizia del Novecento. La tipologia di questi edifici monumentali si rifaceva alle stile innovativo introdotto a Genova dal perugino Galeazzo Alessi e molte di esse conservano tuttora opere dei grandi decoratori della tradizione pittorica genovese. Caratteristica di molte di queste dimore \u00e8 la presenza di torri, isolate o inglobate nell'edificio principale; la meglio conservata e quella detta \"dell'ospedale\", perch\u00e9 vicina all'ingresso del nosocomio, che apparteneva probabilmente alla scomparsa villa del \"Principe di Francavici\".\nLa \"triade alessiana\".\nLungo via Nicol\u00f2 Daste sorge il gruppo di ville cinquecentesche noto come \"triade alessiana\", perch\u00e9 costruite secondo i dettami architettonici introdotti a Genova da Galeazzo Alessi. Le tre ville, costruite dalle potenti famiglie genovesi Imperiale, Grimaldi e Lercari, sono conosciute rispettivamente con gli appellativi di \"Bellezza\", \"Fortezza\" e \"Semplicit\u00e0\". A lungo queste dimore storiche sono state ritenute opera dello stesso Alessi e solo ricerche condotte da studiosi nel Novecento hanno consentito la loro attribuzione a collaboratori e seguaci del celebre architetto perugino attivi a Genova in quel periodo.\nVilla Imperiale Scassi \"La Bellezza\".\nOggi sede della scuola media Nicol\u00f2 Barabino, fu costruita alla met\u00e0 del Cinquecento dai fratelli Domenico e Giovanni Ponzello per la famiglia Imperiale. Per la sua sontuosit\u00e0 fu chiamata \"la Bellezza\"; alla decorazione contribuirono importanti artisti dell'epoca, quali Giovanni Carlone, Bernardo Castello e altri. Fatta costruire da Vincenzo Imperiale, visse i momenti di maggiore splendore con il figlio Giovanni Giacomo, doge tra il 1617 e il 1619, e il nipote Gio. Vincenzo, mecenate e letterato egli stesso.\nAll'inizio dell'Ottocento fu acquistata dal medico Onofrio Scassi, che la fece restaurare da Carlo Barabino e abbellire con decori neoclassici. Nel 1886 fu acquistata dal comune di Sampierdarena e nel 1926, con la costituzione della Grande Genova, entr\u00f2 a far parte del patrimonio del comune di Genova; da allora \u00e8 utilizzata come sede scolastica.\nOltre che per il palazzo, capolavoro del manierismo, la villa era famosa per il grandissimo parco, in gran parte sacrificato nei primi decenni del Novecento per la costruzione, nella parte pi\u00f9 a monte, dell'ospedale Villa Scassi e, immediatamente dietro al palazzo, dello stadio della Sampierdarenese, che ebbe per\u00f2 vita breve e venne a sua volta eliminato nel 1929 per l'apertura di via Cantore. La parte centrale del parco, compresa tra via Cantore e corso Scassi, su cui si apre l'ingresso principale dell'ospedale, \u00e8 oggi un giardino pubblico, il pi\u00f9 grande nell'area urbana di Sampierdarena, riqualificato nei primi anni duemila dopo un periodo di degrado nella seconda met\u00e0 del Novecento.\nVilla Grimaldi \"La Fortezza\".\n Fu costruita dal ticinese Bernardo Spazio per il banchiere Giovanni Battista Grimaldi. Chiamata \"la Fortezza\" per la sua massiccia e severa struttura, priva di decori esterni, rimase di propriet\u00e0 della famiglia Grimaldi fino all'Ottocento, quando fu acquistata da Agostino Scassi e data in locazione per usi diversi, fino a divenire una fabbrica di conserve. Acquistata nel 1924 dal comune di Sampierdarena e dal 1926 entrata a far parte del patrimonio del comune di Genova, fu utilizzata come scuola fino al 2006. Da allora \u00e8 chiusa e inutilizzata. La villa \u00e8 tra le dimore genovesi i cui disegni vennero raccolti da Rubens, che vi soggiorn\u00f2 nel 1607, nel volume illustrato \"Palazzi di Genova\", pubblicato ad Anversa nel 1622.\nVilla Lercari Sauli \"La Semplicit\u00e0\".\nFu costruita da Bernardino Cantone, in collaborazione con Bernardo Spazio, per Giovanni Battista Lercari (o secondo alcuni, per Franco Lercari). Acquistata dalla famiglia Sauli alla fine del Settecento, un secolo dopo, nel pieno dell'industrializzazione del territorio sampierdarenese, divenne propriet\u00e0 dell'imprenditore Silvestro Nasturzio, che ne fece la sede di una fabbrica costruita sui terreni del giardino. Gravemente danneggiata durante la seconda guerra mondiale da un bombardamento aereo, nel dopoguerra fu ceduta a privati e suddivisa in appartamenti. Dell'edificio originale si conserva solo la struttura esterna, peraltro soffocata dalla presenza di moderne costruzioni realizzate nell'ultimo secolo, tra cui il \"Centro Civico\", sorto negli anni ottanta sul sito dell'ex stabilimento Nasturzio.\nAltre ville storiche.\nMolte altre sono le ville patrizie ancora presenti nel territorio di Sampierdarena, per la maggior parte sottoposte a vincolo architettonico da parte della Direzione Regionale per i Beni Culturali e Paesaggistici della Liguria; con l'industrializzazione molte ville sono state distrutte o inglobate all'interno delle aree industriali subendo un inevitabile degrado, altre sono scomparse con l'espansione urbana, come quella di Luca Spinola, detta \"villa del Principe di Molfetta\", dal titolo feudale acquisito dal suo proprietario nel 1643, e quella adiacente conosciuta come \"villa Principe di Francavici\", denominazione dovuta probabilmente a un errore di trascrizione e che si ritene fosse appartenuta a Michele Imperiale (1623-1664), che aveva il titolo di \"Principe di Francavilla\". Questi due edifici, tra i pi\u00f9 interessanti tra quelli scomparsi, sorgevano nella zona collinare tra il parco di villa Imperiale Scassi e via S. Bartolomeo del Fossato; vennero demoliti intorno al 1910 per costruirvi nuove case e la strada di accesso al costruendo ospedale (via Balbi Piovera). Altre ancora, pur esistenti, ma trasformate nel tempo in appartamenti, hanno perso del tutto la connotazione di edifici patrizi, come la villa Grimaldi Sanguineti di via Dottesio, 16-18.\nTra le tante ancora esistenti si possono citare:\nCentro direzionale San Benigno.\nIl sito del quartiere della Coscia, il pi\u00f9 a levante tra i quartieri antichi di Sampierdarena, \u00e8 in gran parte occupato dal complesso direzionale di San Benigno, con torri per uffici, tra le quali spicca la torre del World Trade Center. Le vecchie case di una delle zone pi\u00f9 popolari di Sampierdarena sono state demolite a met\u00e0 degli anni ottanta per lasciare spazio ai grattacieli del centro direzionale, che riprende il nome del vicino colle che divideva Sampierdarena da Genova, sbancato negli anni trenta del Novecento per favorire l'espansione della citt\u00e0 verso ponente.\nIl centro direzionale, di cui sono ancora in costruzione (2015) gli edifici dell'ultimo comparto, oltre al grattacielo del World Trade Center comprende varie torri denominate \"Torre Shipping\", \"Torre Francia\", \"Torri Piane\", \"I Gemelli\" e quella indicata come \"Comparto 2\", in fase di ultimazione.\nLa torre WTC, il quarto edificio pi\u00f9 alto di Genova con i suoi su 24 piani fuori terra, con struttura in vetro-cemento e alluminio, \u00e8 stata completata nel 1992. Un edificio a piastra collega alla base questa torre con la \"Torre Shipping\" (); gli altri edifici, di altezza compresa tra 70 e , sono stati completati entro il 2004.\nFiumara.\nIl centro servizi della \"Fiumara\" sorge a ponente del quartiere, su un'area di alla foce del torrente Polcevera, un tempo occupata dallo stabilimento Ansaldo. Il termine \"Fiumara\" deriva dal ligure \"sci\u00fbmmea\" con cui si indicava un tempo la zona alla foce del torrente.\nIl complesso, inaugurato dopo otto anni di lavori il 28 marzo 2002, comprende:\nAlcune delle strutture preesistenti sono state invece restaurate e recuperate attraverso una integrazione che ha inteso salvaguardare parte della storia di quest'area, realizzando cos\u00ec un recupero funzionale dell'archeologia industriale del precedente insediamento. Tra questi il cosiddetto \"Palazzaccio\", che dopo la ristrutturazione \u00e8 tornato a ospitare una societ\u00e0 del gruppo Ansaldo, Ansaldo STS, che opera nel settore dei sistemi di segnalamento ferroviario, l'edificio detto \"Fiumarone\" (ex proiettificio Ansaldo) ristrutturato conservando la facciata ottocentesca e la struttura portante interna formata da colonne in ghisa, che ospita uffici di aziende private ed enti pubblici (Agenzia delle Entrate). In altri edifici del complesso Ansaldo, adiacenti al \"Fiumarone\", anch'essi ristrutturati rispettando le caratteristiche architettoniche originarie, hanno sede tra gli altri la locale ASL e gli uffici dell'ARPAL.\nTeatro Gustavo Modena.\nIl teatro, intitolato al patriota e attore teatrale Gustavo Modena, si affaccia sulla piccola piazza omonima, tra via Buranello e piazza Vittorio Veneto. Fu costruito nel 1856, grazie al finanziamento degli imprenditori sampierdarenesi, su disegno del giovane architetto Nicol\u00f2 Bruno. Inaugurato il 19 settembre 1857 visse un periodo di grande splendore per tutto l'Ottocento e i primi anni del Novecento. Restaurato tra il 1920 e il 1922, dal 1936 fu utilizzato prevalentemente come sala cinematografica, ma fu chiuso nel 1983. Tra il 1996 e il 1997 vennero realizzati i lavori per la messa in sicurezza e il consolidamento della struttura. Nuovamente inaugurato il 31 ottobre 1997 con lo spettacolo \"Snaporaz Fellini\" di Giorgio Gallione, da quella data \u00e8 sede della compagnia del Teatro dell'Archivolto.\nTipico teatro all'italiana ottocentesco, ha la facciata, in stile neoclassico con cinque porte ad arco, di cui le tre centrali unite da un avancorpo con terrazzo, aggiunto nel restauro del 1920; il terrazzo \u00e8 sormontato da un timpano triangolare sostenuto da semi-colonne ioniche. All'interno la grande sala a ferro di cavallo \u00e8 circondata da tre ordini di palchi oltre al loggione e pu\u00f2 contenere complessivamente 498 spettatori.\nCentro civico.\nIl grande complesso (via N. Daste 8), pensato come spazio pubblico aperto a tutti i cittadini, ma in particolare a circoli e associazioni, fu eretto negli anni ottanta sull'area dell'ex stabilimento Nasturzio, del quale riutilizza parzialmente anche alcune strutture.\nL'edificio, intitolato a Giacomo Buranello, fu costruito su progetto dell'ing. Guido Veneziani e inaugurato il 19 maggio 1984 dal sindaco di Genova Fulvio Cerofolini. La grande struttura contrasta nettamente, per le dimensioni e soprattutto per il marcato colore blu e giallo dei prospetti, con le adiacenti ville storiche, la \"Semplicit\u00e0\", alla quale \u00e8 quasi addossato, e la villa Doria delle Franzoniane. Attorno a una struttura centrale di forma cubica si sviluppano tre corpi di fabbrica che ospitano auditorium, biblioteca e scuola; del tutto privo di barriere architettoniche, si sviluppa per oltre su tre piani e contiene un auditorium da 240 posti, due sale per conferenze, uno spazio espositivo, la civica biblioteca Gallino, una succursale della scuola media Barabino e due palestre. Il complesso, che ospita mostre fotografiche e di pittura, conferenze e concerti, \u00e8 gestito da un comitato che comprende il comune di Genova e le locali associazioni politico-sociali.\nArchitetture religiose.\nChiese cattoliche parrocchiali.\nIl vicariato di Sampiedarena dell'arcidiocesi di Genova comprende nove chiese parrocchiali: quelle antiche di S. Maria della Cella, Belvedere e Promontorio, quelle di S. Gaetano e S. Bartolomeo del Fossato, ricostruite dopo le distruzioni belliche e le quattro costruite nel corso dell'ultimo secolo, come conseguenza dell'urbanizzazione del quartiere.\nChiesa di Santa Maria della Cella.\nLa chiesa di Santa Maria della Cella, situata in via Giacomo Giovanetti, \u00e8 sede della parrocchia di \"Santa Maria della Cella e San Martino\" e del vicariato di Sampierdarena dell'arcidiocesi di Genova. Venne eretta all'inizio del XIII secolo dalla famiglia Doria accanto all'antica chiesetta di S. Agostino. Nel XV secolo i Doria ricostruirono la chiesa e l'affidarono agli agostiniani, che vi rimasero fino al 1797. Nel Seicento venne innalzata la cupola e trasformato l'interno in stile barocco, nell'Ottocento fu rifatta la facciata in stile neoclassico e ricostruito il campanile.\nNel 1799, allontanati gli agostiniani dal governo napoleonico, divenne parrocchiale in luogo della pieve di San Martino, chiusa in quello stesso periodo per il precario stato di manutenzione.\nLa chiesa, che presenta l'aspetto barocco della ristrutturazione seicentesca, \u00e8 diviso in tre navate, separate da massicci pilastri. Numerose le opere d'arte che vi sono conservate: affreschi e dipinti di Nicol\u00f2 Barabino, Giovanni Battista Carlone, Bernardo Castello, Domenico Fiasella, Giovanni Benedetto Castiglione ed altri celebri artisti genovesi del XVI e XVII secolo.\nL'altare maggiore, settecentesco, di Pasquale Bocciardo, \u00e8 sormontato da una grande statua marmorea dell'Assunta, dello stesso scultore. Nelle pareti del presbiterio si trovano cinque sepolcri di esponenti della famiglia Doria, opere di Taddeo Carlone e della sua bottega.\nChiesetta di Sant'Agostino.\nIl bombardamento aereo del 9 giugno 1944, causando la distruzione del chiostro del convento port\u00f2 definitivamente alla luce l'antica chiesetta di Sant'Agostino. Il bombardamento lasci\u00f2 quasi intatto l'antico edificio, che viene fatto risalire all'XI secolo, non si tratterebbe quindi di quello altomedioevale citato dalla tradizione, ma di una successiva ricostruzione; \u00e8 comunque uno dei pi\u00f9 antichi tra i luoghi di culto minori dell'area genovese. A partire dal XV secolo, inglobato in edifici di epoca successiva, divenne un anonimo locale seminterrato adibito a deposito e fino alla riscoperta del 1880 venne dimenticata anche la sua originaria funzione. La struttura muraria, in rozzi blocchi di pietra, di forma rettangolare con abside semicircolare e parzialmente interrata rispetto al livello del chiostro, fu recuperata nell'immediato dopoguerra.\nVennero recuperati anche alcuni affreschi, di modesta fattura, risalenti al XIII secolo, i pi\u00f9 antichi conosciuti in Liguria, che nel 1958 furono staccati e collocati nell'ex refettorio del convento, ora adibito a museo.\nChiesa della Nativit\u00e0 di Maria Santissima.\nLa chiesa della Nativit\u00e0 di Maria Santissima, conosciuta anche come \"Santuario di Nostra Signora di Belvedere\" sorge sulla collina di Belvedere.\nFu costruita nel XIII secolo come cappella del monastero delle monache agostiniane, alle quali nel 1351 subentrarono i frati dello stesso ordine, che vi sarebbero rimasti quasi ininterrottamente fino alla soppressione degli ordini religiosi del 1797 e che nel 1665 la fecero completamente ricostruire nelle forme attuali.\nNel 1819 la chiesa rischi\u00f2 di essere demolita per costruire il forte Belvedere, ma per la ferma reazione della popolazione fu deciso di costruirlo poco distante; affidata al clero diocesano, divenne parrocchiale nel 1931. Per secoli nella festivit\u00e0 dell'8 settembre fu meta dei fedeli che vi affluivano da tutta Genova per venerare l'antica immagine della Madonna.\nChiesa di San Bartolomeo del Fossato.\nLa chiesa di San Bartolomeo del Fossato sorge nella parte di levante del quartiere, ai piedi del colle di Promontorio. L'attuale edificio \u00e8 stato costruito nel 1960 sui resti di un'antica abbazia, completamente distrutta da un bombardamento durante la seconda guerra mondiale. L'abbazia, con l'annesso convento, era uno dei pi\u00f9 antichi edifici religiosi della zona, essendo stata fondata nel 1064 dai monaci vallombrosani lungo la mulattiera che saliva al borgo di Promontorio. Secondo altri, a quell'epoca qui sarebbe sorto un monastero di suore, alle quali i vallombrosani sarebbero subentrati nei primi decenni del XII secolo, ristrutturando ed ampliando la struttura.\nIn questo luogo allora impervio, nella valle del torrentello che avrebbe poi preso il nome del complesso monastico, giunsero da Firenze cinque monaci per dare vita ad un nuovo insediamento, grazie al contributo di alcune famiglie nobili genovesi che intendevano cos\u00ec contrastare la pratica della simonia: tra i vari ordini religiosi i vallombrosani si distinguevano infatti perch\u00e9 avversavano strenuamente il commercio delle indulgenze, assai diffuso negli ambienti ecclesiastici di quel tempo. Nel 1510 il complesso divenne commenda della famiglia Di Negro. Mons. Francesco Bossi, inviato nel 1582 come visitatore apostolico da papa Gregorio XIII, riscontr\u00f2 un rallentamento delle attivit\u00e0 religiose e un degrado delle strutture; a seguito dei suoi rilievi matur\u00f2 l'idea di far tornare i frati da Vallombrosa, che pot\u00e9 realizzarsi solo nel 1612, ma gi\u00e0 nel 1632, per contrasti sorti tra i frati e il commendatario, il complesso pass\u00f2 al clero secolare, per finire poi abbandonato nella seconda met\u00e0 dell'Ottocento, quando, bench\u00e9 non formalmente sconsacrato, fu adibito per alcuni anni a sede di un pastificio. La chiesa, a cui fu nel 1900 dopo una lunga controversia era stato riconosciuto il titolo di abbazia, venne restaurata e riaperta al culto nel 1922, ma fu completamente rasa al suolo dal bombardamento aereo del 4 giugno 1944.\nDi essa nulla rimase. Le funzioni religiose si tennero in locali provvisori fino alla costruzione del nuovo edificio, nel frattempo (1955) venne istituita la parrocchia.\nLa prima pietra della nuova chiesa, costruita su disegno dell'architetto Erio Panarari, fu posata il 19 marzo 1958 alla presenza del cardinale Giuseppe Siri; la chiesa ricostruita fu inaugurata il 31 maggio 1960.\nL'edificio originario, in stile romanico-gotico, in pietra di Promontorio e mattoni, aveva un'unica navata ed un elegante portale gotico sormontato da una quadrifora. La nuova chiesa ha aspetto del tutto moderno ma con richiami allo stile gotico, come la facciata a bande orizzontali bianche e nere; il campanile, alto 35 metri, \u00e8 simile a quello antico, e termina con una cuspide piramidale appuntita. La chiesa, in cemento armato, ha un'unica navata di grande altezza, priva di decorazioni. Sopra l'altare \u00e8 collocata la copia del polittico di San Bartolomeo, opera di Barnaba da Modena (1380), il cui originale \u00e8 conservato nel Museo diocesano. Dalla chiesa distrutta sono stati recuperati solo uno stemma cardinalizio e le colonnine che sostengono l'altare.\nChiesa di San Bartolomeo di Promontorio.\nLa chiesa di S. Bartolomeo di Promontorio fu fondata dai vallombrosani come dipendenza della vicina abbazia di S. Bartolomeo del Fossato. La fondazione si fa risalire al 1090 ma \u00e8 citata per la prima volta in un documento del 1138. Appartenne ai vallombrosani fino al 1632, passando poi al clero secolare.\nNel corso dei secoli fu pi\u00f9 volte ristrutturata e trasformata. Gli interventi pi\u00f9 importanti furono condotti tra la fine del Settecento e la prima met\u00e0 dell'Ottocento quando vennero aggiunte le due navate laterali, rifatta la facciata ed ampliati presbiterio ed abside.\nCaratteristica \u00e8 la torre nolare, unico elemento superstite della struttura romanica originaria: di forma esagonale, \u00e8 costruita in pietra di Promontorio e termina con una cuspide piramidale in mattoni.\nLa pi\u00f9 significativa fra le poche le opere d'arte conservate nella chiesa \u00e8 il seicentesco dipinto della \"Madonna della Salute\", attribuito alla scuola del Sassoferrato.\nChiesa di San Giovanni Bosco e San Gaetano.\nL'attuale chiesa intitolata a San Giovanni Bosco e San Gaetano, in via Carlo Rolando, \u00e8 stata costruita negli anni cinquanta del Novecento sui resti della cinquecentesca chiesa, gi\u00e0 dedicata alla \"Decollazione di S. Giovanni Battista e S. Gaetano\", completamente distrutta da un bombardamento durante la seconda guerra mondiale. Sorta nel 1597 come chiesa gentilizia di un ramo della famiglia Di Negro, era stata affidata ai teatini, che vi erano rimasti fino alla soppressione del 1797.\nDopo la soppressione, il complesso fu utilizzato come caserma, poi riaperto al culto dal 1829, ma per mancanza di mezzi vers\u00f2 in stato di degrado fino al 1872, quando venne acquistato da Giovanni Bosco che vi apr\u00ec il secondo istituto salesiano in Italia, dopo quello nel quartiere torinese di Valdocco. Ingrandito negli anni, l'istituto, con le sue attivit\u00e0 sociali, ricreative, scolastiche e sportive \u00e8 divenuto un importante riferimento per il quartiere.\nLa chiesa, eretta in parrocchia nel 1885 e restaurata a pi\u00f9 riprese tra il 1895 e il 1929, venne completamente distrutta da un bombardamento il 30 ottobre 1943 e ricostruita tra il 1952 e il 1955, con la nuova intitolazione a \"S. Giovanni Bosco e S. Gaetano\". L'edificio, con la facciata ispirata allo stile gotico, ha un'unica navata, con nove cappelle. Affreschi e opere d'arte, dopo la distruzione di quelli conservati nella precedente chiesa, sono quasi tutti di artisti contemporanei, tra i quali Angelo Baghino, Enrico Manfrini, Luigi Filocamo e Trento Longaretti.\nChiesa di Santa Maria delle Grazie.\nLa chiesa sorse in via Dottesio, accanto alla villa Spinola di San Pietro, nella prima met\u00e0 del Novecento, come parrocchiale del quartiere della Coscia. Fortemente voluta dagli abitanti, andava a sostituire un precedente edificio sacro che sorgeva in via De Marini, che aveva a sua volta sostituito nel 1849 una cappella risalente alla fine del XIII secolo, espropriata per la costruzione della linea ferroviaria.\nIl primo edificio, intitolato a Maria Santissima, era stato costruito da Guglielmo Cybo come cappella gentilizia della propria villa di Sampierdarena, ma ammessa alla frequentazione degli abitanti. Nel 1585 fu restaurata da Alberico Cybo, principe di Massa, come attestato da un'epigrafe conservata nell'attuale chiesa. Intorno alla met\u00e0 del Seicento, dopo che per pochi anni vi si erano succeduti prima i Barnabiti e poi i Minimi di S. Francesco di Paola, pass\u00f2 al clero secolare. Nel 1849, per la costruzione della linea ferroviaria, che vi passava proprio accanto, venne espropriata e trasformata in un casello ferroviario, dove nel 1860 sarebbe nato il generale Antonio Cantore.\nCon i proventi dell'esproprio venne costruita un'altra chiesa poco distante, in via De Marini, anch'essa per\u00f2 di modeste dimensioni. Eretta su disegno di Angelo Scaniglia, venne intitolata alla \"Madonna delle Grazie\", da un dipinto molto venerato dalla popolazione che era conservato fin dalla prima met\u00e0 dell'Ottocento nella precedente cappella. Questa chiesetta fu eretta in parrocchia il 25 giugno 1884 dall'arcivescovo Salvatore Magnasco, nonostante la manifesta contrariet\u00e0 della giunta municipale del tempo, per la maggior parte composta da anticlericali. Con l'occasione la volta venne decorata con un affresco di Luigi Gainotti raffigurante l'Adorazione dei Magi. Successivi ampliamenti finirono per snaturare la struttura originale dell'edificio. Nel 1892 la chiesetta sub\u00ec gravi danni per lo straripamento del torrente san Bartolomeo, che vi scorreva accanto.\nPer la forte crescita della popolazione emerse la necessit\u00e0 di disporre di un tempio pi\u00f9 grande; nel 1920, in occasione dell'ingresso del nuovo parroco Giovanni Bono Schiappacasse, gli abitanti vollero offrirgli una piccola somma, quale primo simbolico contributo per l'edificazione di una nuova chiesa. La proposta fu approvata dall'arcivescovo Boggiani, la costruzione sarebbe stata finanziata con i contributi di privati e con la vendita della vecchia chiesa; venne elaborato un primo progetto dall'architetto Piero Barbieri, che prevedeva la facciata in stile neogotico e due campanili e fu acquistato un terreno nei pressi della villa Spinola di San Pietro, dove gi\u00e0 esisteva una modesta cappella dedicata a santa Maria della Vista. Dopo varie vicissitudini dovute a problemi finanziari e burocratici il 27 giugno 1926 fu posta la prima pietra del nuovo edificio alla presenza dell'arcivescovo Minoretti; i lavori procedettero a fasi alterne: tra sospensioni e riprese si giunse all'inaugurazione il 24 marzo 1929, anche se l'edificio non era del tutto completato. Il progetto era stato nel frattempo modificato, optando per lo stile romanico-gotico ed un solo campanile, completato col finanziamento di un privato solo nel 1935. Durante la seconda guerra mondiale la chiesa sub\u00ec danni al tetto; nel dopoguerra vennero completati gli interni (pavimentazione in marmo e altare maggiore), nel 1967 fu restaurato il campanile, rivestito in pietra e mattoni in cotto, mentre la cuspide ebbe il caratteristico rivestimento in piastrelle di ceramica policroma. Il 19 aprile 1980 la chiesa venne consacrata dal cardinale Giuseppe Siri.\nLa vecchia chiesa di via De Marini, sconsacrata, che era stata inglobata nel perimetro dell'oleificio Costa ed adibita a magazzino, nel 1985 venne demolita come molti altri edifici nella zona della Coscia, per far posto al complesso direzionale di San Benigno.\nLa facciata, tripartita da due lesene, con al centro un grande rosone, \u00e8 ornata in alto al centro da un loggiato formato da una serie di sottili colonnine, ai lati da un coronamento di archetti pensili. Per una breve gradinata si accede ai tre portali d'ingresso, uno grande al centro e due pi\u00f9 piccoli laterali; ai lati del rosone due bifore danno luce alle navate laterali. L'interno ha tre navate, separate da sei grandi arcate. Quattro sono le cappelle laterali; nel coro \u00e8 collocato un grande polittico marmoreo che incornicia il quadro, di autore ignoto, raffigurante la Madonna delle Grazie. Il campanile \u00e8 alto 54\u00a0m, ha le facciate decorate da bifore e trifore e culmina con la cuspide piramidale sormontata da una grande croce, alta quattro metri, che ha sostituito la statua della Madonna prevista dal progetto iniziale, ma mai realizzata.\nChiesa di Nostra Signora del SS. Sacramento.\nLa chiesa di Nostra Signora del SS. Sacramento, in via G.B. Monti, fu costruita negli anni trenta del Novecento, in stile gotico lombardo, su disegno dell'architetto milanese Adolfo Zacchi (1877-1968).\nLa chiesa fu edificata su parte del giardino della villa Doria De Mari (Istituto \"Don Daste\"), per volont\u00e0 del canonico Paolo Fossati, fondatore degli Oblati del Santissimo Sacramento, piccola congregazione sacerdotale che ha tra le sue prerogative la dedizione all'adorazione eucaristica. La prima pietra fu posta dal cardinale Minoretti l'11 maggio 1930 e la chiesa ultimata venne consacrata dallo stesso il 16 giugno 1936; nel 1961 il cardinale Siri la eresse in parrocchia. Durante la seconda guerra mondiale i bombardamenti aerei causarono danni alle vetrate e alle decorazioni della facciata.\nIn una cappella, alla quale si accede da un cancello accanto alla chiesa, numerosi volontari si alternano giorno e notte in preghiera ininterrotta.\nLa facciata, tripartita da due lesene, \u00e8 interamente rivestita in travertino di Rapolano. Nella lunetta del portale, un mosaico raffigurante la Madonna in adorazione, realizzato su disegno di Angelo Vernazza; nel timpano al di sopra del portale, altorilievo con le figure di Cristo tra i due apostoli evangelisti. Completano la decorazione della facciata un piccolo loggiato composto di sei monofore, il grande rosone centrale e nella parte superiore in altorilievo il simbolo della congregazione degli oblati. Due ampie monofore vetrate si aprono in corrispondenza delle navate laterali.\nL'interno, a tre navate, separate da dieci colonne in granito rosa di Baveno, \u00e8 decorato con affreschi di Angelo Vernazza, ultima opera del pittore sampierdarenese, e le vetrate artistiche disegnate da Guido Zuccaro.\nNella cripta si trova la tomba del fondatore della congregazione, Paolo Fossati (1873-1948), e quelle dei coniugi Angelo De Ferrari e Carola Parodi, che finanziarono la costruzione della chiesa.\nLuoghi di culto di altre religioni.\nNel quartiere si trovano alcuni luoghi di culto di altre religioni, professate da immigrati di varia provenienza, presenti nel quartiere soprattutto dai primi anni duemila. Non si tratta di veri e propri edifici di culto, ma di semplici locali commerciali adattati allo scopo; tra questi diversi luoghi di culto di confessioni protestanti, in particolare dei movimenti religiosi evangelici a cui fanno riferimento molti immigrati sudamericani, mentre i musulmani del quartiere dispongono di un locale in via G.B. Sasso 13r.\nArchitetture militari.\nMura seicentesche e porte.\nSampierdarena era il primo centro abitato all'esterno delle seicentesche \"Mura Nuove\" che costituivano il limite occidentale del nucleo urbano storico di Genova. Le mura correvano sul crinale del promontorio di San Benigno, assumendo nei vari tratti denominazioni diverse. La cinta iniziava dal promontorio di Capo di Faro, dove nelle mura dette \"della Lanterna\" si apriva la monumentale \"Porta della Lanterna\", accesso da ponente alla citt\u00e0, demolita nel 1877, nonostante una petizione popolare avesse richiesto di conservarla, e sostituita da un'altra architettonicamente pi\u00f9 modesta ma pi\u00f9 adatta per il crescente traffico, progettata da Agostino Chiodo. Questa porta nel 1930 \u00e8 stata riposizionata ai piedi della Lanterna, in luogo diverso da quello originario.\nRisalendo il roccioso colle di S. Benigno, passavano vicino all'antica abbazia, prendendo il nome di \"Mura di San Benigno\": questo tratto \u00e8 completamente scomparso per lo spianamento del colle. Il tracciato delle mura proseguiva lungo il crinale con il nome di \"Mura degli Angeli\", da dove, a monte della ripida scarpata creata dallo sbancamento, inizia il tratto tuttora esistente. Le \"Mura degli Angeli\" fiancheggiano la parte alta di via San Bartolomeo del Fossato. In questo tratto si apre la Porta degli Angeli, che prendeva il nome dalla chiesa di N.S. degli Angeli, demolita nel 1810. Attraverso questo portello, oggi in stato di degrado, passa la salita degli Angeli, che risale da piazza Dinegro, nel quartiere di San Teodoro ed era un tempo un'importante via di accesso a Genova per chi proveniva da Sampierdarena e dalla Val Polcevera. La porta \u00e8 sovrastata dai ruderi dell'ottocentesca \"Batteria Angeli\". Da qui la cinta prosegue con il nome di \"Mura di Porta Murata\", cosiddette perch\u00e9 all'epoca della loro costruzione vi era stata aperta una porta, alla quale faceva capo in origine la salita degli Angeli. Poich\u00e9 per raggiungere questa porta il percorso originario veniva allungato, obbligando anche ad un'ulteriore salita per poi ridiscendere, per le proteste degli abitanti la porta fu chiusa, aprendo la Porta degli Angeli. Il tratto di mura che interessa l'area di Sampierdarena culmina nell'altura dove sorge il Forte Tenaglia.\nForti.\nTre sono i forti compresi nell'area di Sampierdarena; di questi, il forte Tenaglia \u00e8 incluso nella cerchia muraria principale ed \u00e8 collegato da una cortina, ancora ben conservata, con il forte Crocetta, che insieme al forte Belvedere era destinato a controllare il tratto finale della Val Polcevera, principale via di collegamento tra Genova e la pianura padana, percorsa dalla \"Strada Reale\" costruita negli anni venti dell'Ottocento.\nPostazioni difensive erano state approntate sull'altura di Belvedere gi\u00e0 durante gli assedi austriaci del 1747 e del 1800 ma fu il governo sabaudo, dopo l'annessione della Liguria al Regno di Sardegna, stabilita nel 1815 dal Congresso di Vienna, a far costruire due nuove fortificazioni ed ampliare il forte Tenaglia a protezione dell'importante via di comunicazione.\nForte Belvedere.\nForte Belvedere fu costruito a partire dal 1817; per la sua realizzazione furono demolite diverse case ed anche il santuario rischi\u00f2 di essere abbattuto. Nel 1889, venute meno le motivazioni strategiche che avevano portato alla sua edificazione la struttura fu radicalmente modificata: demolito il corpo centrale, vi vennero installate due batterie costiere a difesa del porto di Genova, denominate \"Batteria Belvedere Inferiore\", sul sito dell'ex forte, e \"Batteria Belvedere Superiore\", costruita ex-novo di fronte al santuario. Nel 1938 vi fu collocata una batteria contraerea. Dopo l'8 settembre 1943 fu occupato dai soldati tedeschi che lo tennero fino al termine del conflitto. Nel dopoguerra, dismesso dal demanio militare, quanto restava del forte fu ceduto a privati; dagli anni settanta sulla sua struttura sorge il campo sportivo M. Morgavi.\nForte Crocetta.\nForte Crocetta, sovrastato dal forte Tenaglia, fu costruito poco a monte di Belvedere, presso il borgo della Crocetta, sull'area gi\u00e0 occupata dal seicentesco convento degli agostiniani e dall'annessa chiesa del Santissimo Crocefisso. L'edificio religioso fu demolito nel 1818. La costruzione del forte, dopo una modifica di progetto intervenuta nel corso dei lavori, si concluse nel 1830. Dismesso dal demanio militare nel 1914, a varie riprese fu abitato fino al 1961. Oggi \u00e8 chiuso e in stato di abbandono.\nForte Tenaglia.\nForte Tenaglia sorge sul crinale tra la Val Polcevera e il fossato di S. Bartolomeo. Inserito nel tracciato delle mura seicentesche, fu costruito nel 1633 sul sito di una precedente fortificazione denominata \"Bastia di Promontorio\". La nuova fortificazione aveva la forma di una doppia \"L\", cio\u00e8 a tenaglia, con batterie rivolte alla foce del Polcevera e prende il nome da questa particolare conformazione architettonica, tecnicamente chiamata in ambito militare \"opera a corno\".Rafforzato durante l'assedio austriaco del 1747, venne ampliato dal governo sabaudo dopo il 1815. Dismesso dal demanio militare nel 1914, venne utilizzato come carcere per i prigionieri di guerra austro-ungarici. All'inizio del secondo conflitto mondiale fu installata una batteria contraerea; dopo l'8 settembre 1943 fu occupato dall'esercito tedesco e venne poi danneggiato da un bombardamento alleato, che distrusse parte della cortina meridionale.\nOggi il forte \u00e8 in concessione ad un'associazione nell'ottica di un futuro utilizzo pubblico della struttura, ma il complesso non \u00e8 al momento visitabile.\nLungo la cortina di collegamento con il forte Crocetta \u00e8 presente la torre Granara, costruita a partire dal 1820 e parzialmente distrutta da tiri di artiglieria nel 1943. Aveva la funzione di corpo di guardia ed \u00e8 posta su un terrapieno bastionato di forma pentagonale.\nSociet\u00e0.\nEvoluzione demografica.\nLe cinque \"unit\u00e0 urbanistiche\" che formano la ex circoscrizione avevano complessivamente al 31 dicembre 2017 una popolazione di abitanti, dato che ne fa la seconda delle circoscrizioni genovesi dopo Sestri Ponente.\nNel Cinquecento, il Giustiniani conta 325 case, delle quali 113 di cittadini (tra cui una ventina di ville nobiliari) e 212 di contadini e pescatori. Tra il XVI e il XVIII secolo fu proprio la crescita degli insediamenti patrizi, come avvenne per altre aree suburbane, ad attrarre nuovi residenti.\nQuesto scenario muta alla met\u00e0 dell'Ottocento, con l'insediamento delle prime fabbriche e la costruzione della linea ferroviaria Genova-Torino; il processo di industrializzazione del territorio favorisce un rapido incremento della popolazione e gi\u00e0 al censimento del 1861 San Pier d'Arena risulta il comune pi\u00f9 popoloso dell'area genovese, con abitanti, in costante aumento alle rilevazioni successive: la popolazione conta residenti nel 1901 e nel 1921, alla vigilia dell'annessione a Genova.\nGrazie anche all'espansione edilizia nelle zone collinari degli anni cinquanta, nel 1961 la popolazione raggiunge il massimo storico con abitanti. Da allora ha inizio un forte decremento, superiore alla media cittadina: al censimento del 2001 gli abitanti sono , oltre un terzo in meno rispetto al 1961. Dal 2001 si assiste a una lieve ripresa, dovuta soprattutto all'insediamento nel quartiere di forti comunit\u00e0 di stranieri, soprattutto sudamericani. La presenza di queste comunit\u00e0, composte da persone tendenzialmente giovani, contribuisce ad abbassare l'et\u00e0 media (46,3 anni) e l'indice di vecchiaia (226,4 anziani ogni 100 ragazzi di et\u00e0 inferiore ai 15 anni) del quartiere, che risultano inferiori alla media cittadina (dati 2008).\nIstituzioni, enti e associazioni.\nLa Pubblica Assistenza Croce d'Oro \u00e8 un'associazione di volontariato, attiva nel primo soccorso e pi\u00f9 in generale nel volontariato socio-sanitario, fondata il 29 luglio 1898 da un gruppo di cittadini nel pieno dell'espansione industriale sampierdarenese, per assicurare il primo soccorso e il trasporto agli ospedali dei malati e delle vittime dei numerosi infortuni sul lavoro.\nCultura.\nIstruzione.\nIl quartiere, oltre a varie scuole primarie e secondarie di primo grado, pubbliche e private, ospita diversi istituti superiori (licei, istituti tecnici e scuole professionali).\nInfrastrutture e trasporti.\nPorti.\nL'area portuale antistante il quartiere, compresa tra la Lanterna e la foce del Polcevera, \u00e8 dedicata esclusivamente al traffico delle merci. Vi sono concentrati i terminal dedicati a merci varie, container e rinfuse. Ai piedi della Lanterna, dal lato di ponente, \u00e8 situata una centrale termoelettrica a carbone dell'Enel, di cui \u00e8 prevista la graduale dismissione entro il 2017.\nStrade.\nIl quartiere ospita il principale casello autostradale cittadino, denominato \"Genova Ovest\", terminale dell'Autostrada A7 (Genova-Serravalle), la storica \"Camionale\", una delle pi\u00f9 antiche autostrade italiane, inaugurata nel 1935. In questa barriera convergono anche le altre due autostrade che fanno capo a Genova, la A10 (Genova \u2013 Ventimiglia) e la A12 (Genova\u00a0\u2013 Rosignano).\nFerrovie.\nSampierdarena \u00e8 anche un importante snodo ferroviario. Sul suo territorio si trovano:\nInoltre, per la vicinanza al porto, vi si trovano alcuni dei pi\u00f9 importanti scali merci genovesi:\nFino agli anni trenta del Novecento il colle di San Benigno, che divideva Sampierdarena da Genova, era attraversato da sei gallerie ferroviarie. Nonostante lo sbancamento del colle, le gallerie, poste ad una quota molto bassa, sono tuttora esistenti e due di esse sono ancora in funzione: la galleria San Lazzaro alta, a ridosso di via di Francia, si trova sulla linea ferroviaria principale tra le stazioni di Sampierdarena e Genova-Principe; la San Lazzaro bassa, con imbocco presso la fermata di via di Francia, passando sotto la stessa via di Francia sbuca in porto e raggiunge la stazione di Genova-Principe sotterranea. Nei pressi di San Benigno, sotto il grande edificio della \"Nuova Darsena\" \u00e8 ancora visibile, ma in stato di degrado, il cosiddetto \"pozzo Coscia\" ossia l'imbocco a ponente delle gallerie \"Assereto\", \"San Benigno\" e \"Sanit\u00e0\", non pi\u00f9 utilizzate, che collegavano le aree industriali di Sampierdarena con il porto, e pi\u00f9 a mare la \"Romairone\", interamente compresa nell'area portuale. Le imboccature di tutte queste gallerie consentono oggi di individuare la posizione dello scomparso colle di San Benigno.\nTrasporti urbani.\nIl quartiere \u00e8 servito da diverse linee urbane dell'AMT: \u00e8 collegato con il centro cittadino dalla linea filoviaria 20 e dall'autobus della linea 18 ed \u00e8 inoltre attraversato da diverse linee di autobus che collegano il centro cittadino con i quartieri di ponente (linee 1 e 3) e la val Polcevera (linee 7, 8 e 9), ma non \u00e8 interessato dal percorso della metropolitana, la cui fermata pi\u00f9 vicina \u00e8 quella di Dinegro, nel vicino quartiere di San Teodoro.\nAeroporti.\nL'aeroporto Cristoforo Colombo, nel quartiere di Sestri Ponente, si trova a circa 4 \u00a0km da Sampierdarena.\nOspedali.\nL'ospedale \"Villa Scassi\" di Sampierdarena \u00e8 il terzo complesso ospedaliero genovese dopo il S. Martino e il Galliera.\nFu costruito intorno al 1915 sui terreni del parco retrostante la villa Imperiale Scassi e sostitu\u00ec il precedente presidio ospedaliero di villa Masnata.\nIl complesso sanitario ospita il \"Centro Grandi Ustionati\", la principale struttura presente a Genova per la cura e il trattamento dei pazienti gravemente ustionati.\nL'ospedale Villa Scassi \u00e8 connesso alla gi\u00e0 citata Via Cantore da un ascensore pubblico, costruito anche utilizzando un contributo di oltre 940 000 euro del fondo FESR dell'Unione Europea, in grado di ospitare fino a 30 persone e di effettuare 14 viaggi all'ora della durata di 80 secondi.\nSport.\nCalcio.\nLa societ\u00e0 sportiva pi\u00f9 prestigiosa \u00e8 senza dubbio la Ginnastica Sampierdarenese, fondata nel 1891, affiliata alla Federazione Ginnastica Nazionale Italiana dall'anno successivo ed insignita della Stella d'oro al merito sportivo nel 1969. La societ\u00e0, oggi attiva solo nel settore ginnico, vanta titoli nazionali in svariate discipline, numerose partecipazioni e medaglie olimpiche (la societ\u00e0 pu\u00f2 annoverare tra i suoi iscritti il ginnasta Camillo Pavanello, tra i primi olimpionici italiani, ai giochi di Parigi del 1900) ma \u00e8 sicuramente pi\u00f9 nota per la propria sezione calcistica.\nQuest'ultima milit\u00f2 numerose volte nella massima serie nazionale tra il 1919 ed il 1946, perdendo anche una finale scudetto contro la Novese nel Campionato FIGC 1921-22. Nel 1946 fondendosi con la Societ\u00e0 Ginnastica Andrea Doria diede i natali alla formazione genovese della Sampdoria. Questo pu\u00f2 anche spiegare perch\u00e9 la squadra blucerchiata vanti in questo quartiere il suo maggiore bacino di tifosi; la fondazione dell'U.C. Sampdoria fu decisa proprio a Sampierdarena, nel corso di una riunione tenutasi al Bar Roma di piazza Vittorio Veneto. Gli incontri di calcio della Sampierdarenese si sono disputati dentro i confini di Sampierdarena fino al 1927: inizialmente nel campo di Piazza d'Armi del Campasso (attuale via Porro), poi presso la \"Fornace\", nell'attuale Via Carlo Rolando, poi su un terreno di gioco nel quartiere della Coscia ed infine nello stadio di Villa Scassi. Con la demolizione di quest'ultimo le attivit\u00e0 furono spostate allo stadio del Littorio della vicina Cornigliano e, dopo la fine della seconda guerra mondiale, allo stadio di Marassi.\nAttualmente, la U.S.D. Sampierdarenese 1946 ha ereditato \"de facto\" la tradizione calcistica dell'antica Sampierdarenese.\nLe altre squadre di calcio del quartiere, che militano in vari campionati dilettantistici della Liguria, sono la U.S. Cella 1956, la U.S. Don Bosco Genova, fondata nel 1945 e la Sampierdarena 1911 S.R.L. S.D. Tutte, tranne la U.S. Don Bosco, disputano le partite casalinghe sul campo sportivo Mauro Morgavi di Belvedere.\nNuoto e pallanuoto.\nL'ASD Crocera Stadium \u00e8 una societ\u00e0 di nuoto e pallanuoto. La squadra maggiore milita nel campionato italiano di Serie B di pallanuoto. Disputa le proprie gare casalinghe nella piscina Crocera in via Eridania 3."}
{"id": "269022", "revid": "125107295", "url": "https://it.wikipedia.org/wiki?curid=269022", "title": "Multedo", "text": "Multedo (\"Mortiou\" in ligure) \u00e8 un quartiere del ponente genovese, amministrativamente compreso nel Municipio VII Ponente; un tempo comune autonomo, \u00e8 situato tra Sestri Ponente e Pegli, a partire dal 1875 fu amministrativamente unito a quest'ultima.\nDescrizione del quartiere.\nToponimo.\nIl nome del quartiere, attestato fin dal XII secolo, \u00e8 legato, come quello di molte altre localit\u00e0 del genovesato, alla presenza delle specie vegetali che caratterizzavano il territorio. Il termine \"murti\u00f2u\" in lingua locale significa infatti \"mirteto\" (bosco di mirti), pianta spontanea comunissima sulla costa ligure e nell'immediato entroterra.\nQuesta essenza vegetale, sempre nella zona di Genova, ha dato il nome anche alla frazione di Murta, nel quartiere di Bolzaneto e al colle di Multedo, nel quartiere di Castelletto.\nTerritorio.\nMultedo \u00e8 oggi una delle \"unit\u00e0 urbanistiche\" in cui \u00e8 suddiviso il Municipio VII Ponente della citt\u00e0 di Genova.\nMultedo ha avuto una storia tormentata dal punto di vista amministrativo. Assegnato in tempi diversi alla giurisdizione dei centri vicini, rispetto ai quali ha sempre sofferto di questa subalternit\u00e0. In epoca medievale Multedo apparteneva alla pieve di Pr\u00e0, nel tardo medioevo fu accorpato alternativamente a Pegli e a Sestri Ponente. Con la repubblica democratica divenne comune autonomo, inserito nel Mandamento di Sestri Ponente, ma nel 1875 fu annesso al comune di Pegli (Regio Decreto 11/8/1874 n\u00ba2169) e insieme a questo, nel 1926 entr\u00f2 a far parte della \u201cGrande Genova\u201d.\nL'\"unit\u00e0 urbanistica\" di Multedo \u00e8 una delle pi\u00f9 estese del ponente genovese (oltre 19\u00a0km\u00b2), in quanto comprende la maggior parte della Val Varenna, ma l'area urbanizzata \u00e8 solo poco pi\u00f9 di 1\u00a0km\u00b2. A Multedo appartiene tutta l'alta Val Varenna, con le frazioni di Carpenara e S. Carlo di Cese e la zona a sinistra della bassa valle.\nMultedo confina a levante con il quartiere di Sestri, a ponente con Pegli e, lungo i crinali montuosi, con Pr\u00e0 e Voltri, a nord con il comune di Ceranesi, nell'alta Val Polcevera.\nClima.\nSTAZIONE METEO LIMET (m.55 slm) dal 2018 al 2022\nDemografia.\nCome singola \"unit\u00e0 urbanistica\", Multedo contava al 31 dicembre 2017 una popolazione di 4.515 residenti.\nStoria.\nIl quartiere \u00e8 di origine antica ed ha seguito le vicende storiche di Pegli, godendo a fasi alterne di una propria autonomia fino alla sua definitiva annessione al comune di Pegli nel 1875.\nLe origini.\nSecondo la leggenda, Multedo fu uno dei numerosi approdi sulle coste liguri dei santi Nazario e Celso che, ai tempi dell'imperatore Nerone, avrebbero iniziato l'evangelizzazione della Liguria, ed ai quali \u00e8 intitolata la chiesa parrocchiale.\nLe prime case sorsero sul promontorio che chiudeva a ponente il golfo di Sestri, lungo la frequentatissima via medioevale che collegava Genova con i paesi della riviera, impropriamente chiamata via Antica Romana, ancora oggi ben conservata nel tratto che attraversa il paese.\nIl Giustiniani, vescovo e storico, nei suoi \"Annali\", scritti all'inizio del Cinquecento, dedica solo un breve cenno alla \"villa\" (cio\u00e8 il borgo) di \"Morzio\", allora abitata da settanta famiglie (\"fuochi\"):\nNei secoli successivi sul promontorio furono costruite ville patrizie, con i giardini che arrivavano quasi al mare.\nL'Ottocento.\nDivenuto comune autonomo alla fine del Settecento, al tempo della Repubblica Ligure napoleonica, cos\u00ec lo descrive lo Zuccagni-Orlandini nella prima met\u00e0 dell'Ottocento, negli anni dell'autonomia comunale:\nGoffredo Casalis nel suo \"Dizionario geografico, storico, statistico, commerciale degli stati di S. M. il Re di Sardegna\", cita come prodotto tipico della zona il vino e, per la frazione di San Carlo di Cese, le castagne. Sempre Casalis riporta che nel territorio di Multedo si trovavano parecchie cartiere, un cotonificio e una fonderia di rame.\nIl Novecento.\nPer secoli piccolo ma rinomato centro residenziale e di villeggiatura, ancora all'inizio del nuovo secolo vi erano sorti villini in stile Liberty con le caratteristiche torrette colorate, ma nel corso del Novecento il quartiere \u00e8 stato interessato da importanti fenomeni di industrializzazione.\nGi\u00e0 negli anni dieci l'Ansaldo aveva costruito, nell'area a mare adiacente ai cantieri di Sestri Ponente le \"Fonderie di Multedo\", un complesso di capannoni progettato da Adolfo Ravinetti, attivo fino agli anni ottanta, di notevole interesse dal punto di vista dell'archeologia industriale e al giorno d'oggi ristrutturato e sede di aziende private.\n\u00c8 stato per\u00f2 nel secondo dopoguerra che uno sviluppo industriale incontrollato, in netta contrapposizione con la crescita equilibrata della prima industrializzazione, ha mutato radicalmente il volto del quartiere, stravolgendolo completamente. In breve tempo in spazi ristretti sorsero il Porto Petroli di Genova, inaugurato nel 1963, insediamenti industriali, depositi petroliferi e il casello autostradale di Genova-Pegli dell'Autostrada A10. Gli insediamenti petroliferi (porto petroli e depositi) sono stati nel tempo causa di tragici incidenti, il pi\u00f9 grave dei quali avvenne il 12 luglio 1981, quando si contarono sette morti e numerosi feriti per l'esplosione della petroliera giapponese \"Hakuyoh Maru\", colpita da un fulmine mentre era attraccata nel porto petroli.\nSulla collina di monte Oliveto era presente un tempo la \"Villa Pignone\", distrutta nel dopoguerra per far spazio ad insediamenti industriali mai realizzati. A seguito di questo scempio, risultato peraltro inutile, \u00e8 rimasta la cancellata d'ingresso con l'ex casa del custode, il parco alberato e gli archi del basamento quasi completamente occultati dalla vegetazione.\nAllo scempio industriale sono sopravvissute la Villa Lomellini Rostan (ma non il suo bellissimo parco), la chiesa di Monte Oliveto e la spiaggia, alla foce del Varenna, compromessa per\u00f2 dalla presenza del vicino porto petroli e della pista dell'Aeroporto \"Cristoforo Colombo\", protesa sulla penisola artificiale che chiude a mare l'area del porto petroli.\nMonumenti e luoghi d'interesse.\nArchitetture civili.\nVilla Lomellini Rostan.\nLa villa Lomellini Rostan \u00e8 una dimora patrizia situata a poca distanza dal torrente Varenna, che delimita l'area di Multedo da quella di Pegli. Costruita nel XVI secolo dalla famiglia Lomellini, fu restaurata nel Settecento da Agostino Lomellini, politico e letterato, doge dal 1760 al 1762; dopo il suo ritiro dalla vita politica, nel 1784, Agostino Lomellini incaric\u00f2 Emanuele Andrea Tagliafichi della progettazione del giardino all'inglese, che divenne uno dei pi\u00f9 belli e ammirati d'Europa, come testimonia anche il sopra citato testo dello Zuccagni-Orlandini.\nPassata per via ereditaria alla famiglia Rostan, nel corso dell'Ottocento la villa divenne un importante punto di riferimento culturale, ospitando illustri personalit\u00e0 di tutta l'Europa, come ricordato da una targa all'ingresso.\nSempre per via ereditaria, pass\u00f2 alla famiglia Reggio. Conserva al suo interno un ciclo di affreschi di Bernardo Castello. Il giardino disegnato dal Tagliafichi \u00e8 invece scomparso nella seconda met\u00e0 del Novecento, quando parte di esso fu trasformato in un campo da calcio e il resto sacrificato per la realizzazione di depositi petroliferi e dello svincolo di Pegli dell'autostrada A10.\nTuttora di propriet\u00e0 dei marchesi Reggio, dal 2005 ospita la sede sociale del Genoa CFC che gi\u00e0 da molti anni utilizzava il campo sportivo, intitolato al papa Pio XII, come sede di allenamento. Dallo stesso anno il complesso sportivo \u00e8 intitolato a Gianluca Signorini, storico capitano della societ\u00e0, prematuramente scomparso nel 2002 a soli 42 anni.\nArchitetture religiose.\nChiesa di S. Maria di Monte Oliveto.\nLa chiesa di \"S. Maria e dei Santi Nazario e Celso in Multedo\", pi\u00f9 conosciuta come \"S. Maria di Monte Oliveto\" o semplicemente chiesa di Monte Oliveto, fu fondata dai Carmelitani calzati nel XVI secolo.\nUna prima chiesa dedicata ai Santi Nazario e Celso e dipendente dalla pieve di Pr\u00e0 esisteva probabilmente gi\u00e0 prima dell'XI secolo, ma \u00e8 citata per la prima volta in un documento del 18 marzo 1210; nel 1248 risultava essere parrocchiale; nel 1432 fu saccheggiata dalle truppe di Filippo Maria Visconti, duca di Milano, in guerra con la Repubblica di Genova.\nNel 1516 i Carmelitani, guidati da un certo Ugolino Marengo di Novi, si insediarono nella parrocchia grazie all'appoggio dei Lomellini; ottenuta l'approvazione del papa Leone X essi avviarono la costruzione della nuova chiesa di Monte Oliveto, intitolata alla Nativit\u00e0 di Maria e dell'annesso convento. Il nuovo edificio sacro fu costruito in posizione preminente sul colle sovrastante la vecchia chiesa. I lavori di costruzione si protrassero a lungo (nel 1582 una nota del visitatore apostolico Francesco Bossi sollecitava il termine dei lavori); il 12 luglio 1584 un decreto del vicario generale dell'arcidiocesi di Genova Clemente Politi trasfer\u00ec la parrocchialit\u00e0 alla nuova chiesa, pur non del tutto ultimata. Al titolo della nuova parrocchia fu aggiunto anche quello dei Santi Nazario e Celso della vecchia chiesa, che divenne sede della confraternita. I Lomellini diedero un apporto decisivo al completamento dell'edificio e nel 1586, in segno di riconoscenza, i padri carmelitani concessero loro il diritto della sepoltura nella chiesa.\nA cavallo tra il XVI e il XVII secolo il convento di Monte Oliveto visse il suo periodo di maggior splendore: la presenza di figure di spicco dell'ordine carmelitano contribu\u00ec ad accreditare il complesso come centro culturale e di potere.\nLa chiesa, consacrata il 6 luglio 1637 dal vescovo di Noli Angelo Mascardi, sub\u00ec danni e saccheggi nelle guerre del 1746-1747 e del 1800. Nel 1812 i Carmelitani, ridotti di numero, abbandonarono la parrocchia e la chiesa fu affidata al clero secolare; sub\u00ec vari restauri nell'Ottocento, quando fu rifatta la facciata (1840), e all'inizio del Novecento.\nLa chiesa ha tre navate e nove altari; conserva numerose opere d'arte, tra queste una tavola di Pier Francesco Sacchi raffigurante la \"Deposizione dalla Croce\" (1527), alcuni dipinti attribuiti a Bernardo Castello (\"Tutti i Santi\", \"Madonna col Bambino\" e \"Santi Nazario e Celso\"), due tele di Antonio Semino (\"Assunzione\" e \"Crocifisso e Santi\", entrambe datate 1585) ed uno \"Sposalizio mistico di santa Caterina\" di Pier Francesco Piola. Sull'altare maggiore statua barocca in marmo della Madonna col Bambino. Notevole il pavimento in marmo, rifatto nel 1907. Il sagrato offre tuttora un ampio panorama sul mare, mentre la vista su Pegli \u00e8 oggi limitata da alcuni moderni caseggiati.\nOratorio dei santi Nazario e Celso.\nL'oratorio dei santi Nazario e Celso sorge sul sito della vecchia chiesa, all'inizio di salita Monte Oliveto, all'incrocio con la via Antica Romana di Pegli. Con il trasferimento della parrocchialit\u00e0 alla nuova chiesa, nel 1584, la vecchia chiesa fu ceduta al patrizio genovese Bartolomeo Lomellini, principale finanziatore della nuova costruzione, con il vincolo che l'edificio fosse comunque utilizzato come luogo di culto. I Lomellini lo affidarono quindi alla \"Compagnia dei Disciplinanti\", nome con il quale era allora chiamata la locale confraternita.\nL'oratorio, ricostruito nel 1613, \u00e8 una modesta costruzione ad una sola navata. Vi si accede tramite una porta laterale, mentre nella facciata principale, affacciata su uno slargo della salita, con una piccola porta, in tempi recenti sono state chiuse tutte le finestre. All'edificio sono addossate, lungo la salita, alcune costruzioni realizzate in tempi diversi.\nAll'interno si trova un ciclo di affreschi di Lazzaro Tavarone con \"Storie di Cristo e dei santi Nazario e Celso\" (1634); vi sono conservati anche una tela di Giovanni Agostino Ratti raffigurante l'\"Immacolata\" (1749) e un antico bassorilievo della vecchia chiesa, raffigurante la \"Madonna del Carmine e i santi Nazario e Celso\". Nella sacrestia \u00e8 conservata la settecentesca cassa processionale lignea dei Santi Nazario e Celso. Nell'oratorio sono svolte attualmente la maggior parte delle attivit\u00e0 parrocchiali.\nInfrastrutture e trasporti.\nIl nucleo storico di Multedo si era sviluppato lungo la medioevale via Antica Romana. Lungo questa strada, frequentatissima via di collegamento tra Genova e il ponente, erano sorte compatte abitazioni a schiera. L'antico percorso \u00e8 quasi interamente conservato e percorribile in tutto il tratto che attraversa il quartiere, dal confine con Sestri Ponente fino al ponte sul Varenna, nei pressi della villa Lomellini Rostan.\nStrade.\nLa moderna viabilit\u00e0 che attraversa il quartiere \u00e8 costituita dall'asse di scorrimento formato dalle vie \"Multedo di Pegli\" e \"Ronchi\" (e dalla parallela a quest'ultima, \"Via Simone Pacoret de Saint-Bon\", sulla quale si innesta la viabilit\u00e0 proveniente dal vicino casello autostrale).\nAutostrade.\nIl casello autostradale di \"Genova-Pegli\" sull'A10 (Genova\u00a0\u2013 Ventimiglia) \u00e8 situato al centro del quartiere di Multedo, gli svincoli lambiscono il campo sportivo Signorini.\nTrasporti urbani.\nIl quartiere \u00e8 servito dalla linea di autobus 1 dell'AMT, che collega piazza Caricamento a Voltri, attraversando tutti i quartieri del ponente genovese.\nSport.\nIl quartiere ospita il gi\u00e0 citato complesso sportivo Signorini, sede sociale e di allenamento del Genoa CFC.\nL\"'A.S.D. Multedo 1930\", una delle pi\u00f9 importanti associazioni sportive dilettantistiche genovesi, \u00e8 attiva in diverse discipline sportive quali: calcio (maschile e femminile), nuoto, pesca sportiva, cicloturismo, e arti marziali. Ottimi i risultati ottenuti della sezione nuoto e canottaggio, nonch\u00e9 storicamente dalla sezione pallavolo, giunta seconda nel Campionato italiano di Serie A nelle stagioni 1952 e 1953.\nLa societ\u00e0 disponeva anche di una piscina intitolata a Nico Sapio, giornalista sportivo scomparso nella tragedia di Brema del 28 gennaio 1966, ma l'impianto \u00e8 attualmente chiuso in attesa di essere affidato ad un nuovo gestore. La piscina si trova in via Reggio, accanto allo svincolo autostradale."}
{"id": "269023", "revid": "767487", "url": "https://it.wikipedia.org/wiki?curid=269023", "title": "Allodola (araldica)", "text": "In araldica l'allodola pu\u00f2 comparire sia ferma che volante.\nIl nome deriva dalla convinzione popolare che tale uccello fosse solito alzarsi in volo sette volte al giorno per cantare le lodi del Signore; il nome deriverebbe quindi da \"\u00e0 laude\", \"alauda\".\nIl nome \u00e8 rimasto famoso anche perch\u00e9 fu assegnato da Cesare alla \"Legio V Alauda\" (Allodole), costituita nel 52 a.C. e distrutta nella rivolta batava del 70."}
{"id": "269031", "revid": "228587", "url": "https://it.wikipedia.org/wiki?curid=269031", "title": "Generalit\u00e0 (amministrazione)", "text": "Una Generalit\u00e0 era in alcune monarchie europee un modo per designare il governo centrale, in opposizione alle \"particolarit\u00e0\" locali.\n\"G\u00e9n\u00e9ralit\u00e9\" - Francia.\nIn Francia, nel contesto dell'amministrazione reale, le \"g\u00e9n\u00e9ralit\u00e9\" furono create per controllare la riscossione dei tributi destinati allo stato. Durante il XVII secolo gli intendenti che ne avevano la responsabilit\u00e0 guadagnarono molta importanza soprattutto per il ruolo di controllo politico sul regno per conto del Consiglio del re e della politica centralizzatrice di quest'ultimo. Sono esistite in Francia fino a 36 generalit\u00e0, le ultime furono create nel 1784.\n\"Generaliteitslanden\" - Paesi Bassi.\nNella Repubblica delle Sette Province Unite dei Paesi Bassi, con generalit\u00e0 si intendevano territori sotto il diretto controllo degli Stati generali.\nLe province (Olanda, Zelanda, Utrecht, Gheldria, Overijssel, Frisia, e Groninga) ed il paese di Drenthe erano governate da uno statolder. Le province inviavano da uno a tre deputati, a seconda della loro importanza, agli Stati Generali, assemblea federale delle sette province. Gli Stati Generali erano l'organo deputato investito del governo dei territori delle generalit\u00e0.\nCirca il 20% del territorio della Repubblica, che non faceva parte di alcuna provincia, era, quindi, immediatamente soggetto all'assemblea federale.\n\"Generalitat\" - Catalogna e Valencia.\nLa Generalit\u00e0 di Catalogna e la Generalit\u00e0 valenciana sono ancora le organizzazioni politiche che governano queste regioni autonome della Spagna. Esse debbono la loro origine alle deputazioni permanenti create per assicurare l'amministrazione dello stato nei periodi in cui le \"Cortes\" non erano riunite nei diversi territori soggetti all'autorit\u00e0 centrale."}
{"id": "269043", "revid": "125721270", "url": "https://it.wikipedia.org/wiki?curid=269043", "title": "Jovanotti for President", "text": "Jovanotti for President \u00e8 il primo album in studio del cantautore italiano Jovanotti, pubblicato nel 1988 dalla FRI Records.\nIl brano \"The Rappers\" \u00e8 stato incluso nella compilation di Radio Deejay intitolata \"Deejay Rap\".\nFino al 1994 l'album ha venduto oltre 400.000 copie."}
{"id": "269050", "revid": "1516566", "url": "https://it.wikipedia.org/wiki?curid=269050", "title": "Alloro (araldica)", "text": "In araldica l'alloro \u00e8 ritenuto la figura vegetale pi\u00f9 nobile: esso era infatti utilizzato per i serti con cui si incoronavano gli imperatori di Roma, i guerrieri vittoriosi, i poeti e i vincitori dei giochi olimpici.\nL'alloro, detto anche \"lauro\", era la pianta sacra ad Apollo che si fece una corona con i suoi rami, dopo aver trasformato proprio in una pianta di alloro Dafne, figlia del fiume Peneo, che lo fuggiva.\nSerti di alloro completi delle bacche venivano imposti ai nuovi dottori in molte universit\u00e0 e alcuni sostengono che da tale usanza derivi il termine \"baccalaureato\".\nNell'araldica civica italiana l'alloro costituisce una delle due fronde che, poste in decusse, rinserrano lo scudo dal basso: quella di destra d'alloro e quella di sinistra di quercia."}
{"id": "269053", "revid": "113732581", "url": "https://it.wikipedia.org/wiki?curid=269053", "title": "La mia moto", "text": "La mia moto \u00e8 il secondo album di Lorenzo Cherubini, in arte Jovanotti. Ad oggi l'album ha venduto circa 600.000 copie."}
{"id": "269054", "revid": "2056951", "url": "https://it.wikipedia.org/wiki?curid=269054", "title": "G\u00e9n\u00e9ralit\u00e9", "text": "Le g\u00e9n\u00e9ralit\u00e9 (generalit\u00e0) erano circoscrizioni amministrative della Francia sotto l'\u00a0\"Ancien R\u00e9gime\". Esistettero nel paese fino a trentasei generalit\u00e0; le ultime furono create nel 1784.\nFunzioni.\nFra le molteplici circoscrizioni utilizzate a qualsiasi titolo dalla corona, le generalit\u00e0 sono apparse tardi; il loro ruolo essenzialmente fiscale ha per\u00f2 portato ad una loro rapida ascesa per importanza, per diventare nel XVIII secolo ambito dell'amministrazione reale.\n\u00c8 in effetti molti secoli dopo le diocesi ecclesiastiche, le signorie, o ancora due o tre secoli dopo i baliati e s\u00e9n\u00e9chauss\u00e9es, che si sono progressivamente imposte apportando per la prima volta - se si fa eccezione per le parrocchie stesse - una vera unit\u00e0 amministrativa al regno. Tutte le altre circoscrizioni gareggiavano infatti in complessit\u00e0, indeterminazione e disparit\u00e0, senza che per di pi\u00f9 alcuna evoluzione razionale prendesse forma. Probabilmente, la questione delle finanze era l'unica a poter liberare in generale l'amministrazione da un imbroglio anche profondamente radicato.\nPoste sotto l'autorit\u00e0 di un esattore generale, le \"g\u00e9n\u00e9ralit\u00e9\" rappresentavano il collettore principale delle imposte dirette e indirette: entrate del \"domaine\" (demanio), \"taille\" (sulla condizione di plebeo), \"aides\" (assistenza) e \"gabelle\" (obbligo dell'acquisto del sale).\nAlla fine del XV secolo, l'essenziale del demanio reale e dei grandi feudi \u00e8 ripartito dal punto di vista fiscale tra quattro cariche. Ogni carica \u00e8 assegnata ad un tesoriere di Francia per le finanze ordinarie e a un generale delle finanze per le finanze straordinarie. La loro residenza a Corte impose la nomina di un \"esattore generale\" in provincia.\nA questo punto, le province recentemente annesse (Bretagna, Borgogna, Delfinato, Guienna, Piccardia, Provenza) restano al di fuori di questa struttura, anche se vi si incontra un esattore generale e un mandatario di esazioni.\nAll'inizio del XVI secolo, le premesse per la nascita delle \"g\u00e9n\u00e9ralit\u00e9\" sono, in ordine cronologico: \nA partire da questa impostazione, furono create sedici \"recettes g\u00e9n\u00e9rales\" o \"g\u00e9n\u00e9ralit\u00e9\" con l'editto del 7 dicembre 1542, sotto Enrico II. Un reale problema di efficacia nel reperimento delle entrate era la causa di questa struttura che comport\u00f2 anche la fine della distinzione tra finanze ordinarie e straordinarie.\nUn editto del gennaio 1552 stabilisce tesorieri generali nelle diciassette \"g\u00e9n\u00e9ralit\u00e9\", nel cui territorio devono risiedere. Il loro titolo ufficiale \u00e8 \u00abtesorieri di Francia e generali delle finanze\u00bb. I decenni seguenti vedono il moltiplicarsi degli uffici fino alla costituzione a partire dal 1577 di un Ufficio delle finanze in ogni g\u00e9n\u00e9ralit\u00e9; ogni ufficio era composto da due presidenti, otto ufficiali e diversi agenti esecutivi. Alcuni di questi uffici erano esercitati per alternanza: ogni anno due ufficiali si incaricavano - alternativamente - uno della riscossione dei conti, l'altro dei rimborsi.\nCon il XVII e soprattutto il XVIII secolo, lo statuto e il ruolo dei tesorieri persero progressivamente importanza, essendo le loro prerogative iniziali assorbite dagli intendenti e i loro uffici ricadevano sotto la g\u00e9n\u00e9ralit\u00e9. Cos\u00ec, poco alla volta privati di ogni ruolo effettivo, essi si aspettavano di essere reintegrati nella loro funzione originale da parte degli Stati generali del 1789.\nElezioni e magazzini del sale.\nL'indipendenza delle g\u00e9n\u00e9ralit\u00e9 rispetto agli altri frazionamenti amministrativi non poteva andare fino a disconoscere la disparit\u00e0 fiscale delle province e in particolare il relativo potere di discuterne la \"charge des pays\" detti \"d'\u00c9tats\". La g\u00e9n\u00e9ralit\u00e9 si suddivideva in tal caso secondo le circoscrizioni solite della provincia, la diocesi generalmente. Si parla allora di \u00abdiocesi-recettes\u00bb o diocesi civili; diocesi che possono presentare delle variazioni rispetto alle diocesi ecclesiastiche di origine.\nIntorno al 1380, le altre g\u00e9n\u00e9ralit\u00e9 del regno in cui l'amministrazione aveva \"les coud\u00e9es franches\", furono suddivise in settori in cui un eletto era incaricato della distribuzione degli aiuti e della \"taille\".\nIl sistema si struttura successivamente per mezzo di diverse ordinanze: 19 giugno 1445, 26 agosto 1452, 3 aprile 1460, 24 giugno 1500, 11 novembre 1508, ecc. Con quella del 1452, il termine \"elezione\" \u00e8 adottato ufficialmente e le province e territori relativi possono essere chiamati paesi di elezione.\nCi\u00f2 nonostante, le elezioni non erano per loro natura preservate dall'instabilit\u00e0 ordinaria e alcune furono oggetto di soppressione e rielezione, potendo gli eletti cumulare molte cariche. Presentavano anche una grande diversit\u00e0 di dimensione: pi\u00f9 di 700 parrocchie per l'elezione di Poitiers contro una dozzina per l'elezione di Beaufort.\nDalla generalit\u00e0 all'intendenza.\nFin dall'origine, le generalit\u00e0 sono controllate dai \"ma\u00eetres de requ\u00eates\", incaricati dei controlli sui conti. All'inizio del XVII secolo, questi ultimi prendono il titolo di \"intendenti di polizia, giustizia e finanza e commissari delegati del re\". Alla fine del XVII secolo, sotto il regno di Luigi XIV, gli'intendenti risiedono in modo permanente nella loro generalit\u00e0. Tuttavia, accade che le generalit\u00e0 e le intendenze non coincidono: cos\u00ec ci sono due generalit\u00e0 in Linguadoca: Tolosa e Montpellier, ma una sola intendenza a Montpellier.\nDiventano degli amministratori molto pi\u00f9 che degli ispettori e il loro potere \u00e8 molto superiore a quello dell'esattore generale. Nel XVIII secolo le intendenza sono suddivise in sottodelegazioni, affidate a un sottodelegato scelto dall'intendente e revocabile da lui. Oltre alle sue missioni ufficiali, l'intendente si occupa spesso dello sviluppo economico e sociale della sua generalit\u00e0: introduzione di nuove culture, miglioramento della rete stradale, organizzazione della carit\u00e0, stoccaggio del grano negli anni di buon raccolto per poterlo rivendere negli anni di cattivo raccolto ed evitare cos\u00ec le carestie. Vista l'importanza del suo ruolo, le si chiama spesso \"generalit\u00e0-intendenze\" le \"generalit\u00e0\".\nGli intendenti sono stati uno dei principali punti della centralizzazione progressiva della Francia. Si considera tuttavia che prefigurino i prefetti attuali."}
{"id": "269061", "revid": "5376", "url": "https://it.wikipedia.org/wiki?curid=269061", "title": "Campionati mondiali di scherma", "text": "I campionati mondiali di scherma (in francese \"Championnats du monde d'escrime\", in inglese \"World Championships in Fencing\") sono una serie di competizioni schermistiche per rappresentative nazionali che si svolgono su base annuale, e che assegnano il titolo di campione del mondo nelle diverse specialit\u00e0 della scherma maschile e femminile.\nLa specialit\u00e0 attuali che assegnano un titolo mondiale, di categoria sia maschile che femminile, sono:\nFino a Rio 2016 negli anni dei giochi olimpici estivi, la competizione si svolgeva solo per le specialit\u00e0 non olimpiche, cio\u00e8 per le 2 specialit\u00e0 a squadre escluse dalla rotazione che avviene ogni 12 anni. A partire da Tokyo 2020 tale sistema sar\u00e0 abolito: infatti il 9 giugno 2017 l'Executive Board del CIO ha stabilito che dalla rassegna a Cinque Cerchi giapponese saranno presenti tutte le specialit\u00e0 individuali e a squadre. Per questo motivo le edizioni degli anni olimpici potrebbero in futuro non svolgersi o svolgersi in modalit\u00e0 differenti rispetto al passato.\nStoria.\nIl primo campionato del mondo venne disputato nel 1921 a Parigi, in Francia, dove si gareggi\u00f2 solo nella specialit\u00e0 della spada maschile individuale. L'anno successivo venne disputato il campionato mondiale di spada a Parigi e quello di sciabola ad Ostenda. Nel 1926 esord\u00ec anche il fioretto maschile.\nLa prima edizione svolta in Italia fu nel 1929 a Napoli, e fu anche la prima volta che si \u00e8 disputata una gara femminile, quella di fioretto individuale. Nella stessa edizione ci furono anche le prime gare a squadre delle tre specialit\u00e0 maschili.\nNel 1932 si disput\u00f2 per la prima volta la competizione a squadre di fioretto femminile, in quanto specialit\u00e0 non compresa nel programma olimpico, situazione che si verific\u00f2 anche nel 1936, e fra il 1948 ed il 1956. Fino ad allora, infatti, negli anni olimpici non si era disputato alcun campionato mondiale.\nLa competizione era identificata come campionato internazionale fino al 1936, e vi partecipavano le squadre europee. Divenne campionato mondiale solo a partire dall'edizione del 1937, su richiesta degli atleti italiani. Il governo Mussolini, infatti, concedeva all'epoca onori e privilegi agli atleti vincitori di titoli olimpici o mondiali.\nA causa della seconda guerra mondiale la disputa della competizione si interruppe dopo il 1938, per riprendere nel 1947.\nNel 1960, finalmente, i giochi olimpici si aprirono a tutte le specialit\u00e0 schermistiche. In quest'anno, dunque, non fu disputato alcun mondiale, cos\u00ec come negli anni olimpici successivi, fino al 1984.\nLa scherma dovr\u00e0 aspettare fino al 1989 per la seconda specialit\u00e0 femminile: la spada (sia individuale che a squadre), per la quale gi\u00e0 nel 1988 fu organizzato un campionato sperimentale registrato negli annali come \"Criterium\". La disciplina venne ammessa ai Giochi nel 1996, pertanto nel 1992, per la sola spada femminile (individuale e a squadre), fu nuovamente disputato un mondiale di scherma in un anno olimpico.\nLa competizione della sciabola femminile (individuale/squadre) sar\u00e0 inserita solo nel 1998, essendo questa l'arma di pi\u00f9 recente adozione della scherma moderna. Queste due specialit\u00e0, per\u00f2, non furono ammesse fin dall'inizio ai Giochi Olimpici, pertanto nel 2000 si tenne ancora una volta un campionato mondiale solo per esse.\nA partire dai Giochi Olimpici del 2004, il Comitato Olimpico Internazionale ha ritenuto di non poter concedere alla scherma 12 discipline e 12 medaglie d'oro, per cui vengono escluse da ogni edizione due specialit\u00e0 a squadre. La scelta \u00e8 stata motivata dal CIO dalla necessit\u00e0 di poter dare spazio a sport con un pi\u00f9 ampio seguito internazionale senza eccedere o sovraccaricare il calendario delle tre settimane olimpiche. Per i detrattori, la scelta \u00e8 stata unicamente guidata da motivazioni commerciali, in quanto alcuni sport, come il calcio, gi\u00e0 prevedono gare eliminatorie che si svolgono nei giorni che precedono l'apertura ufficiale delle Olimpiadi.\nNel 2004 furono esclusi fioretto e sciabola femminile a squadre, per i quali fu dunque disputato un Campionato mondiale. Nel 2008 le specialit\u00e0 escluse sono state il fioretto maschile e la spada femminile (sempre a squadre) e, per la prima volta, il mondiale si \u00e8 tenuto nello stesso paese (oltre che nella stessa citt\u00e0, Pechino) che ospita i giochi olimpici estivi dello stesso anno. Dal 2020 la turnazione delle prove a squadre \u00e8 eliminata.\nEdizioni.\nMedagliere campionati mondiali.\nAggiornato all'edizione del Campionato mondiale di scherma 2019. Sono esclusi i Campionati internazionali."}
{"id": "269069", "revid": "68162", "url": "https://it.wikipedia.org/wiki?curid=269069", "title": "Teatro Comunale (Bologna)", "text": "Il Teatro Comunale di Bologna fu costruito da Antonio Galli da Bibbiena nel luogo in cui, un tempo, sorgeva Palazzo Bentivoglio, distrutto nel 1507. Una parte dei resti formano gli attuali Giardini del Guasto, compresi tra via del Guasto e Largo Respighi, dove invece c'\u00e8 l'ingresso artisti.\nStoria.\nDai disegni conservati nella Biblioteca dell'Archiginnasio di Bologna datati circa alla met\u00e0 del Seicento, viene documentato in maniera straordinaria come durante le sfarzose feste barocche quali l'annuale festa della porchetta, la piazza principale della citt\u00e0 venisse delineata in spalti disposti a semicerchio, come se si trattasse di un edificio concluso vero e proprio, dotato di un ordine inferiore e uno superiore e con il pubblico ivi posto, che senza saperlo era gi\u00e0 in un vero e proprio teatro d'opera. Inoltre venivano usate per la prima volta complesse macchine a pantografo, antesignane di quelle che poi verranno usate nel Teatro pubblico, ponti e delle strutture esterne che diventeranno poi le torri sceniche.\nDopo l'incendio del febbraio 1745 che distrusse il Teatro Malvezzi, costruito nel 1651, la citt\u00e0 promosse la costruzione di un nuovo teatro, il \u00abTeatro Pubblico\u00bb, come venne inizialmente chiamato il Teatro Comunale.\nFu il primo esempio di teatro dell'opera edificato con fondi pubblici e affittato dalla municipalit\u00e0.\nRealizzato su progetto di Antonio Galli da Bibbiena, la costruzione inizi\u00f2 nel 1756 e il teatro fu inaugurato il 14 maggio 1763 con l'opera seria \"Il trionfo di Clelia\" su libretto di Pietro Metastasio, con musica di Gluck scritta per l'occasione davanti ad un pubblico di 1500 persone.\nNel 1764 avviene la prima assoluta di \"Alessandro nelle Indie\" di Gregorio Sciroli, nel 1768 di \"L'isola disabitata\" di Tommaso Traetta, nel 1769 \"L'inglese in Italia\" di Antonio Maria Mazzoni, nel 1770 di \"La Nitteti\" di Josef Myslive\u010dek, nel 1816 di \"Clato\" di Pietro Generali, nel 1821 di Maria Stuarda di Saverio Mercadante, nel 1829 di \"Il serto votivo\" nella terza versione di Gioacchino Rossini, nel 1850 di \"\u00c8 foriera la Pace ai mortali\" di Rossini e di \"Mazeppa\" di Fabio Campana, nel 1857 di \"La sorrentina\" di Emanuele Muzio con Raffaele Mirate, nel 1858 di \"Lidia di Bruxelles\" di Giovanni Pacini con Antonietta Fricci e nel 1861 di \"Mazeppa\" di Carlo Pedrotti diretta da Angelo Mariani con Leone Giraldoni.\nNel 1867 avviene la prima rappresentazione italiana del Don Carlo nella traduzione di Angelo Zanardini diretta da Mariani con Teresa Stolz, la Fricci, Antonio Cotogni e Giuseppe Capponi (tenore) e nel 1869 la \"Messa solenne\" (la seconda versione della Petite messe solennelle) di Rossini diretta da Muzio.\n1871: Wagner e Bologna.\nIl teatro fu il primo in Italia a rappresentare in assoluto un'opera di Richard Wagner mettendo in scena con successo nel 1871 il \"Lohengrin\" nella traduzione di Salvatore Marchesi diretta da Mariani con Italo Campanini e altre opere quali: il \"Tannh\u00e4user e la gara poetica dei cantori sulla Wartburg\" nella traduzione di Marchesi diretta da Mariani (1872), Rienzi, l'ultimo dei tribuni nella traduzione di Arrigo Boito con Adelina Stehle (1876), \"Il vascello fantasma\" (\"Der fliegende Holl\u00e4nder\") (1877), Sigfrido (opera), Das Rheingold, Il crepuscolo degli dei e Die Walk\u00fcre dirette da Anton Seidl (1883), \"Tristano e Isotta\" nella traduzione di Boito diretta da Giuseppe Martucci (1888), I maestri cantori di Norimberga nella traduzione di Zanardini diretta da Arturo Toscanini con Giuseppe De Luca (1904), \"Parsifal\" nella traduzione di Zanardini diretta da Rodolfo Ferrari con Giuseppe Borgatti (1914), \"prima\" non solo italiana ma anche europea al di fuori di Bayreuth, dove fino ad allora l'opera era stata rappresentata in esclusiva, tanto che Bologna venne soprannominata citt\u00e0 \"wagneriana\" (venne concessa al compositore tedesco persino la cittadinanza onoraria). Storica \u00e8 la rivalit\u00e0 fra il Teatro milanese e quello bolognese dove nel primo venivano rappresentate le opere di Verdi e nel secondo quelle di Wagner, cos\u00ec come fra l'editore Giulio Ricordi e Francesco Lucca, dovuto per\u00f2 pi\u00f9 a motivi concorrenziali. \u00c8 famoso l'aneddoto che, durante la terza recita del \"Lohengrin\", vede Verdi seduto su un palco del Comunale in completo anonimato, con in mano la partitura del rivale e Luigi Monti (agente Ricordi a Bologna) che, sapendo della presenza di Verdi, dopo il secondo atto lo addita gridando \"Viva Verdi!\", suscitando l'ovazione del pubblico alla quale il Maestro per\u00f2 non replic\u00f2.\nToscanini vi dirigeva dal novembre 1894 con Falstaff.\nIl XIX secolo vide la presentazione di venti opere di Gioachino Rossini, mentre sette delle dieci opere di Vincenzo Bellini furono ivi rappresentate negli anni '30 del secolo.\nVari rinnovamenti del teatro furono eseguiti tra il 1818 e il 1820, e in seguito nel 1853.\nNel 1873 avviene la prima assoluta di \"Il mercante di Venezia\" di Ciro Pinsuti e del grande successo di I Goti di Stefano Gobatti, nel 1875 di \"Ettore Fieramosca\" di Cesare Dall'Olio diretta da Emilio Usiglio con Campanini e di \"Luce\" di Gobatti diretta da Usiglio con Teresina Brambilla, Erminia Borghi-Mamo e Campanini e nel 1876 di \"La catalana\" di Guglielmo Branca.\nIl 30 settembre 1877 uno scoppio da gas danneggia il soffitto del foyer durante la prova generale di Aida.\nNel 1878 avviene la prima assoluta del successo di \"La creola\" di Gaetano Coronaro diretta da Franco Faccio con la Fricci e Giuseppe Kaschmann, nel 1881 di \"Cordelia\" di Gobatti diretta da Luigi Mancinelli, nel 1890 del successo di \"La pellegrina\" di Filippo Clementi diretta da Ferrari con la Stehle ed Antonio Cotogni, nel 1893 di \"Vandea\" di Clementi, nel 1895 \"Consuelo\" di Giacomo Orefice con Cesira Ferrani, nel 1901 di \"Parisina\" ed \"Emigranti\" di Vittore Veneziani con Gualtiero Tumiati, nel 1905 di \"Cassandra\" di Vittorio Gnecchi diretta da Toscanini con Solomiya Krushelnytska, nel 1907 di \"Paolo e Francesca\" di Luigi Mancinelli con Giuseppe Pacini, nel 1909 di \"Rosellina dei Vergoni\" di Francesco Balilla Pratella, nel 1910 di Semir\u00e2ma di Ottorino Respighi e nel 1911 di \"Aretusa\" di Respighi.\nNel 1919 Beniamino Gigli \u00e8 Faust in Mefistofele (opera) diretto da Tullio Serafin e nel 1921 and\u00f2 in scena la prima assoluta di \"Sak\u00f9ntala\" di Franco Alfano.\n1931: lo \"schiaffo\" a Toscanini.\nIl teatro fu protagonista di un fatto che vide coinvolto il celebre direttore d'orchestra Arturo Toscanini. Il 14 maggio 1931 doveva dirigere un concerto in memoria di Giuseppe Martucci, tuttavia si rifiut\u00f2 di eseguire l'inno fascista \"Giovinezza\" e la \"Marcia Reale\" al cospetto del ministro Costanzo Ciano e del gerarca Arpinati e venne perci\u00f2 aggredito e schiaffeggiato da una \"camicia nera\" di fronte all'ingresso artisti del teatro, venendo poi spintonato a terra. \nFu questo il motivo che gli fece prendere la decisione di lasciare l'Italia.\nNel novembre 1931 Ebe Stignani \u00e8 Preziosilla ne La forza del destino con Bianca Scacciati e Giacomo Vaghi e nel novembre 1937 Tito Schipa \u00e8 Nemorino ne L'elisir d'amore diretto da Antonio Guarnieri con Mercedes Capsir e Giuseppe De Luca (baritono).\nNell'ottobre 1946 Giuseppe Di Stefano \u00e8 Elvino ne La sonnambula con Margherita Carosio e Tancredi Pasero, in novembre Renata Tebaldi \u00e8 Elsa in \"Lohengrin\" diretta da Franco Ghione con Cloe Elmo, Max Lorenz (cantante) ed Andrea Mongelli, nel novembre 1947 Gianandrea Gavazzeni dirige La fanciulla del West con Maria Carbone, Mario Del Monaco, Gino Del Signore e Giuseppe Nessi e nel marzo 1948 Boris Christoff canta nel Messiah diretto da Vittorio Gui con Gabriella Gatti, Giulietta Simionato e Petre Munteanu.\nNel 1949 avviene la prima assoluta di \"L'arcangelo\" di Guido Guerrini diretta da Oliviero De Fabritiis con Gino Penno, Piero Guelfi e Tancredi Pasero e nel 1957 Sergiu Celibidache dirige la Sinfonia n. 5 (Beethoven) e la Sinfonia n. 6 (Beethoven).\nNel 1958 avviene la prima scenica di \"L'isola del tesoro\" di Vieri Tosatti con Fiorenza Cossotto, Alfredo Mariotti, Enrico Campi e Plinio Clabassi, nel 1965 del \"Concerto n. 7\" di Goffredo Petrassi diretto da Piero Bellugi, nel 1966 di \"Il canto di Natale\" di Lino Liviabella con Alvinio Misciano, nel 1968 di \"Ombre\" di Giacomo Manzoni, nel 1973 di \"Limbale\" di Davide Anzaghi, nel 1975 di \"Per Massimiliano Robespierre\" di Manzoni, nel 1981 di \"Lectura Dantis\" di Salvatore Sciarrino con Carmelo Bene, nel 1982 di \"Feria\" di Franco Donatoni e di \"Nox apud Orpheum\" di Sciarrino.\nNell'aprile 1983 Vladimir Delman dirige La dama di picche (opera) con Oslavio Di Credico e nel dicembre 1986 Riccardo Chailly dirige La traviata con Fiamma Izzo, Anna Caterina Antonacci e Paolo Coni.\nNel 1990 avviene la prima assoluta di \"Il viaggio\" di Fabio Vacchi con Armando Ariostini e nel maggio 1991 Christian Thielemann dirige \"Capriccio\" di Richard Strauss con Raina Kabaivanska, Bruce Ford, Roberto Frontali e Florindo Andreolli.\nNel 1998 avviene la prima assoluta di \"Codice Mos\u00e8\" di Claudio Scannavini e nel novembre 2000 Daniele Gatti dirige \"Der fliegende Holl\u00e4nder\" con Vittorio Grigolo.\nIl teatro al giorno d'oggi realizza in una stagione quasi 80 spettacoli lirici e 30 concerti sinfonici.\nArchitettura.\nL'auditorium, a forma di campana, \u00e8 composto da quattro ordini di palchi con un palco reale e un loggione, e fu realizzato principalmente in muratura per prevenire gli incendi. Il teatro rimase per molto tempo incompleto, in particolare le attrezzature ospitate dietro le quinte furono terminate solo nel 1805, mentre la facciata fu completata da Umberto Rizzi nel 1933. All'interno di molti palchi vi sono ancora le decorazioni che i palchettisti del Settecento e Ottocento facevano fare secondo i propri gusti.\nIl meccanismo a pantografo del sottoplatea.\nNel teatro, fin dall'inizio, si effettuarono spettacoli d'ogni genere: opere serie e buffe, commedie e tragedie, cerimonie, balli e persino numeri da circo. A tal proposito venne concepito come una vera e propria macchina meccanica dove tutto si doveva muovere. Di particolare interesse infatti \u00e8 l'inconsueto sottoplatea, ove \u00e8 collocata una grandiosa macchina a pantografo la quale serviva a sollevare, abbassare e basculare l'intera platea. Il meccanismo \u00e8 formato da una puleggia che, facendola girare sul proprio asse, fa muovere una ruota, la quale demoltiplica il movimento a due \"rocchetti\" di minori dimensioni posti sui due lati opposti; a loro volta, girando, muovono un bilanciere che con un movimento a pantografo tira verso il basso o spinge verso l'alto (a seconda di come e quale \"rocchetto\" viene fatto girare) la platea soprastante. Il parallelismo fra i due elementi del bilanciere consente anche il basculaggio. Tutte le varie parti del meccanismo sono collegate da una corda. Non essendo pi\u00f9 necessari questo tipo di movimenti, oggi il meccanismo \u00e8 stato bloccato, tuttavia sarebbe ancora perfettamente funzionante.\nOrchestra e Coro.\nIn seno al teatro, il 4 febbraio 1956 nasce l'Orchestra stabile, sotto forma di associazione.\nNel corso degli anni, l'Orchestra ha ospitato nelle sue esibizioni grandi musicisti, fra cui Igor' F\u00ebdorovi\u010d Stravinskij e Aaron Copland, e ha partecipato a tourn\u00e9e internazionali, come quella in Giappone nel 1993 accolta con enorme entusiasmo.\nL'Orchestra, che si avvale della partecipazione di 95 professori d'orchestra, a cui si aggiungono i 70 elementi del Coro, svolge un'intensa attivit\u00e0 concertistica in tutto il mondo, e opera anche nell'ambito delle colonne sonore: ha eseguito, per esempio, l'intermezzo della Cavalleria Rusticana nel film Toro scatenato di Martin Scorsese.\nNel 1998 l'Orchestra del Teatro Comunale di Bologna riceve da allora il sindaco Walter Vitali, il Nettuno d'oro, una delle massime onorificenze della citt\u00e0.\nNel 2008 dall'Orchestra nasce la Filarmonica del Teatro Comunale di Bologna.\nDirettori del coro.\nAlla direzione del coro si sono succeduti Gaetano Riccitelli, Leone Magiera, Fulvio Fogliazza, Fulvio Angius, Piero Monti, Marcello Seminara, Paolo Vero, Lorenzo Fratini, Andrea Faidutti e dal 2019 Alberto Malazzi."}
{"id": "269075", "revid": "289247", "url": "https://it.wikipedia.org/wiki?curid=269075", "title": "Le cronache di narnia", "text": ""}
{"id": "269076", "revid": "27723", "url": "https://it.wikipedia.org/wiki?curid=269076", "title": "Luna asteroidale", "text": ""}
{"id": "269079", "revid": "62004", "url": "https://it.wikipedia.org/wiki?curid=269079", "title": "Gotemburgo", "text": ""}
{"id": "269080", "revid": "27723", "url": "https://it.wikipedia.org/wiki?curid=269080", "title": "Asteroide doppio", "text": ""}
{"id": "269082", "revid": "842", "url": "https://it.wikipedia.org/wiki?curid=269082", "title": "VA Linux", "text": ""}
{"id": "269085", "revid": "13261", "url": "https://it.wikipedia.org/wiki?curid=269085", "title": "Flickr", "text": "Flickr \u00e8 un sito web multilingua, di propriet\u00e0 di SmugMug, che permette agli iscritti di condividere fotografie personali.\nStoria.\nFlickr \u00e8 stato sviluppato dalla Ludicorp, una compagnia canadese di Vancouver fondata nel 2002 da Stewart Butterfield e Caterina Fake. Il termine viene dall'inglese \"flicker\", che significa \"tremolare\", o \"sfavillare\". Nel marzo del 2005, sia la Ludicorp che Flickr sono stati comprati da Yahoo!: i server, quindi, sono stati trasferiti dal Canada agli Stati Uniti. Il 16 maggio 2006 Flickr conclude la fase di sviluppo beta, definendosi in stato \"gamma\", ossia non pi\u00f9 in fase di prova ma in stato di perpetua evoluzione.\nIl 29 dicembre 2006 sono stati ritoccati i limiti portando a 100 MB al mese (dai precedenti 20 MB) per gli account gratuiti ed a 2 GB al mese per gli utenti a pagamento. Nel gennaio 2007 Flickr ha completato la migrazione alla piattaforma Yahoo! facendo trasferire forzatamente i vecchi utenti con account aperto prima dell'acquisizione del 2005 ad un account della piattaforma Yahoo!. Nel giugno 2007 Flickr ha concluso anche la sua fase Gamma, sostituendo la dicitura Gamma con \"Flickr LOVES YOU\".\nIn concomitanza, il servizio, precedentemente disponibile solo in lingua inglese, viene localizzato in diverse lingue, fra cui l'italiano; nello stesso mese ha anche inaugurato un sistema di censura guidato dagli utenti per filtrare le fotografie considerate potenzialmente controverse. Nell'aprile 2008 Flickr ha introdotto la possibilit\u00e0, solo per gli utenti a pagamento, di caricare video della durata massima di 90 secondi e di dimensione massima di 150 MB. Nel maggio 2013 Flickr ha presentato un layout aggiornato, aggiungendo funzionalit\u00e0 aggiuntive e portando lo spazio a disposizione per gli account gratuiti a 1 TB. \u00c8 stata inoltre aggiornata l'applicazione Android.\nNell'aprile 2018 viene ceduto dal gruppo Verizon (gi\u00e0 proprietario di Yahoo) al servizio SmugMug.\nIl primo novembre 2018 Flickr annuncia nuove restrizioni per i suoi utenti. Dall'8 gennaio 2019, agli utenti non paganti, ai quali era stato precedentemente data la possibilit\u00e0 di caricare fino a 1 TB di immagini, \u00e8 imposto il limite di 1000 foto, contestualmente la quota di iscrizione passa da 14$ a 50$ l'anno. Il 12 marzo 2019 Flickr inizia la cancellazione delle foto pi\u00f9 vecchie dagli account gratuiti che eccedono il limite di 1000. Come conseguenza di queste iniziative, Flickr ha riscontrato un notevole calo di popolarit\u00e0. \nUtilizzo del servizio.\nL'utilizzo del servizio negli anni \u00e8 cambiato parecchio. Inizialmente nato come strumento per ospitare le proprie immagini da pubblicare su altri siti, ha avuto grande successo grazie al fenomeno dei blog. In seguito si \u00e8 evoluto, diventando esso stesso una comunit\u00e0 virtuale grazie ai gruppi tematici ed ai forum; anche grazie alla crescita tecnologica ed al largo numero di strumenti fotografici, viene utilizzato per raccogliere la digigrafia della propria vita e rimanere aggiornati su quella dei propri conoscenti ed amici.\nOrganizzazione delle fotografie.\nUna caratteristica di questo sito \u00e8 la possibilit\u00e0 di organizzare con semplicit\u00e0 grosse quantit\u00e0 di foto scattate con diversi strumenti fotografici (smartphone, macchina digitale compatta, webcam, reflex, macchine fotografiche analogiche) direttamente attraverso applicazioni online, nel web browser, via MMS o e-mail subito dopo aver scattato la foto. Le fotografie vengono catalogate ed indicizzate attraverso parole chiave e \"tag\", oltre che per luogo di scatto.\nControllo dell'accesso.\nIl sito permette di controllare chi ha il diritto di vedere le foto, rendendo le proprie foto pubbliche o private. All'interno della categoria \"privata\" \u00e8 possibile distinguere quelle che possono essere visualizzate dai contatti considerati amici, solo dai familiari oppure solo da s\u00e9 stessi.\nCensura e controllo dei contenuti.\nFlickr implementa un sistema di filtraggio per le fotografie potenzialmente controverse e volgari.\nIl sistema permette agli utenti di giudicare e segnalare un'immagine come sicura, ristretta o da censura. In questo modo, gli utenti possono scegliere se visualizzare, durante la navigazione, tutte le immagini oppure solo quelle \"sicure\", a seconda della propria sensibilit\u00e0.\nIn concomitanza con questa possibilit\u00e0, gli utenti registrati in Germania, Singapore, Hong Kong e Corea sono stati automaticamente impostati a non poter vedere contenuti ristretti e censurati per via di alcune leggi molto restrittive sulla protezione dei minorenni. Molti utenti hanno protestato per questa censura forzata. Il management di Flickr ha accolto parzialmente le richieste degli utenti tedeschi permettendo loro l'accesso ad immagini giudicate \"moderate\", ma non a quelle \"censurate\" e promettendo un futuro sistema per la verifica della maggiore et\u00e0 degli utenti tedeschi."}
{"id": "269086", "revid": "599013", "url": "https://it.wikipedia.org/wiki?curid=269086", "title": "Generalit\u00e9", "text": ""}
{"id": "269087", "revid": "3831", "url": "https://it.wikipedia.org/wiki?curid=269087", "title": "Maria Bernoulli", "text": ""}
{"id": "269088", "revid": "486946", "url": "https://it.wikipedia.org/wiki?curid=269088", "title": "PalmOne Inc", "text": ""}
{"id": "269089", "revid": "1909146", "url": "https://it.wikipedia.org/wiki?curid=269089", "title": "Orleans (disambigua)", "text": ""}
{"id": "269091", "revid": "113809218", "url": "https://it.wikipedia.org/wiki?curid=269091", "title": "Jovanotti Special", "text": "Jovanotti Special \u00e8 la prima raccolta di Lorenzo Cherubini, in arte Jovanotti.\nDalla traccia n.12 alla traccia n.21, i brani sono in versione strumentale.\nTracce Vinile.\nLato 1\nLato 2"}
{"id": "269093", "revid": "6340", "url": "https://it.wikipedia.org/wiki?curid=269093", "title": "Massively Multiplayer Online Role-Playing Game", "text": ""}
{"id": "269097", "revid": "1543377", "url": "https://it.wikipedia.org/wiki?curid=269097", "title": "Amaide", "text": "Amaide \u00e8 un termine utilizzato in araldica per indicare delle fasce scorciate che non toccano i lati dello scudo; sono solitamente in numero di tre e sono poste l'una sull'altra. Per il gruppo di tre amaidi alcuni araldisti usano il termine sedile di botte, mentre in Francia si pu\u00f2 trovare il termine collettivo \"amaide\".\nIl nome deriva da quello della cittadina belga di Lahamaide (o La Hamaide) i cui signori avevano un blasone caratterizzato appunto da questo motivo."}
{"id": "269101", "revid": "1516566", "url": "https://it.wikipedia.org/wiki?curid=269101", "title": "Anatrella", "text": "Anatrella \u00e8 un termine utilizzato in araldica per indicare l'anatra posta di profilo e priva di becco e zampe."}
{"id": "269104", "revid": "125734765", "url": "https://it.wikipedia.org/wiki?curid=269104", "title": "Monachus monachus", "text": "La foca monaca mediterranea (\"Monachus monachus\" ) \u00e8 un mammifero pinnipede della famiglia delle foche.\n\u00c8 una specie minacciata di estinzione, di cui sopravvivono in natura meno di 700 esemplari.\nDescrizione.\nLe caratteristiche somatiche della foca monaca sono analoghe a quelle delle altre Phocidae: corpo allungato, irregolarmente cilindrico, rivestito da uno spesso strato adiposo, ricoperto da un fitto pelo corto. La pelliccia \u00e8 di colore nero nel maschio o marrone o grigio scuro nella femmina, pi\u00f9 chiara sul ventre, dove pu\u00f2 essere fino a bianca nel maschio.\nGli arti sono trasformati in pinne, quelli anteriori sono dotati di unghie mentre quelli posteriori ne sono quasi completamente privi.\nHa una lunghezza che va da 80 alla nascita ai 240\u00a0cm negli esemplari adulti e pu\u00f2 raggiungere i 320\u00a0kg di peso; le femmine sono un po' pi\u00f9 piccole dei maschi.\nHa la testa tonda e leggermente appiattita, le orecchie sono prive di padiglione auricolare. Il muso \u00e8 provvisto di alcuni baffi lunghi e robusti, detti vibrisse.\nAlcuni ritrovamenti fossili effettuati in Toscana, in argille del pliocene, hanno contribuito a ipotizzare che la foca monaca discenda dalla \"Pliophoca etrusca\", la quale abitava il mare che circonda l'Arcipelago Toscano.\nBiologia.\nLa vita della foca monaca si svolge soprattutto in mare; durante il periodo riproduttivo predilige i tratti di mare vicini alle coste, dove cerca spiagge isolate, sistemandosi prevalentemente in grotte o piccoli anfratti accessibili solo dal mare, perch\u00e9 il parto e l'allattamento si svolgono esclusivamente sulla terra ferma.\nDorme in superficie in mare aperto o utilizzando piccoli anfratti sul fondale, per poi risalire periodicamente a respirare. Si nutre di molluschi cefalopodi, crostacei e pesci, sia bentonici come murene, corvine, cernie, dentici e mostelle che pelagici catturati in alto mare.\nAnche durante le soste a terra, la foca rimane vicinissima al mare, anche perch\u00e9 i suoi movimenti sono lenti ed impacciati.\nQueste foche si spostano anche di alcune decine di chilometri al giorno alla ricerca del cibo, con immersioni continue; sono state registrate immersioni fino a 90 metri di profondit\u00e0, ma \u00e8 probabile che esse possano superare facilmente alcune centinaia di metri di profondit\u00e0, durante immersioni effettuate per la ricerca di prede.\nI maschi adulti sono fortemente territoriali e, nel periodo riproduttivo che coincide generalmente con i mesi autunnali, si scontrano frequentemente con altri maschi. Le femmine raggiungono la maturit\u00e0 sessuale a 3-5 anni, hanno un ciclo di riproduzione di circa 12 mesi e partoriscono di solito tra settembre e ottobre; allattano, in grotte vicinissime al mare o in spiagge riparate, un cucciolo all'anno, lungo 88\u2013103\u00a0cm e pesante 16\u201318\u00a0kg.\nI giovani entrano in acqua gi\u00e0 a pochi giorni dalla nascita. L'allattamento si protrae sino alla dodicesima settimana, ma la femmina lascia il suo cucciolo incustodito gi\u00e0 dopo le prime settimane di vita, per tornare ad allattarlo periodicamente. I giovani tendono ad abbandonare il gruppo originario ed a disperdersi anche lontano dal luogo di nascita; essi raggiungono la maturit\u00e0 sessuale intorno ai 4 anni. La foca monaca vive dai 20 ai 30 anni.\nDistribuzione.\nL'areale della foca monaca un tempo comprendeva tutto il Mediterraneo, il Mar Nero, le coste atlantiche di Spagna e Portogallo, il Marocco, la Mauritania, Madera e le Isole Canarie; foche erano segnalate spesso anche nella costa sud della Francia.\nLa foca monaca veniva catturata per essere esibita in pubblico e, a differenza di quella comune, era molto pi\u00f9 addomesticabile. Nel dicembre del 1766 un esemplare venne catturato nelle acque della Capraia e portato al Granduca Pietro Leopoldo. Purtroppo sopravvisse soltanto fino alle porte di Firenze. Il 9 maggio del 1767 un esemplare di circa 85 cm fu catturato presso le secche della Meloria da alcuni pescatori mentre riposava sul relitto di un'imbarcazione svedese. Hermann descrisse la specie nel 1778, quando una truppa veneziana, che esibiva in pubblico una foca catturata con le reti nell'autunno del 1777 nell'isola di Cherso, giunse a Strasburgo. Il Buffon, naturalista famoso, trov\u00f2 un'altra foca a Parigi, sempre proveniente da Cherso, e, ignorando la scoperta dello Hermann, la classific\u00f2 per conto suo come \"Phoque a ventre blanc\" ovvero \"Phoca albiventer\". Evidentemente Cherso divenne il \"locus classicus\" della specie, grazie ad una ben orchestrata campagna di cattura veneziana.\nNel corso del '900 l'areale si \u00e8 fortemente ridotto a causa delle persecuzioni dirette e la foca monaca sopravvive in poche isolate colonie in Grecia, in isole della Croazia meridionale, in Turchia, nell'arcipelago di Madera, in Marocco e Mauritania. Occasionalmente vengono avvistati individui in dispersione, lungo le coste di quasi tutti i paesi mediterranei.\nPresenza in Italia.\nAlla fine del Novecento la foca monaca veniva considerata estinta in Italia, a eccezione di rari avvistamenti di esemplari provenienti dal Nordafrica o, per l'Adriatico, dalla Croazia.\nTuttavia almeno fino al 1980 circa esisteva in Sardegna, prevalentemente nell'area del Golfo di Orosei, un nucleo stabile di 10-20 foche. Nel periodo seguente le segnalazioni si fecero sporadiche, ma non scomparvero mai del tutto; gli esemplari avvistati oscillavano di anno in anno tra uno e cinque, e ancora nel 1986 venne registrata la nascita di un cucciolo.\nNel frattempo gi\u00e0 nel 1980 la foca monaca fu avvistata all'Isola del Giglio. A partire dal 2000 gli avvistamenti nell'Arcipelago Toscano, sempre sporadici, si sono fatti per\u00f2 pi\u00f9 frequenti e sono avvenuti anche presso altre isole oltre al Giglio (nel 2020 a Capraia e a Pianosa).\nPi\u00f9 a nord, la foca monaca \u00e8 stata avvistata nel 2010 e nel 2015 nell'area marina protetta antistante il borgo di Portofino..\nMolto pi\u00f9 a sud, a occidente della Sicilia, le Isole Egadi sono un'altra area di tradizionale presenza della foca monaca; l'ultimo esemplare vi fu ucciso nel 1975. Qui la foca \u00e8 stata rivista per la prima volta nel 2010 da un pescatore locale in prossimit\u00e0 delle Grotta del Cammello, la 'casa' prediletta da questo mammifero quattro decenni prima.. Negli anni seguenti \u00e8 stata ritrovata pi\u00f9 o meno regolarmente; dal 2016 o 2017 \u00e8 documentata anche la sua presenza in inverno.\nGli avvistamenti nelle isole del Canale di Sicilia sono stati pi\u00f9 irregolari; la foca \u00e8 stata vista a Lampedusa gi\u00e0 dal 1980 e a Pantelleria dal 1985.\nNell'alto Adriatico la foca monaca, a partire dall'Istria dove era segnalata almeno dal 2010, raggiunge irregolarmente la Laguna di Venezia, dove \u00e8 stata fotografata nel 2013..\nNel basso Adriatico, ci sono state alcune segnalazioni nel Salento in Puglia, in particolare nel 2014, nel 2017, nel 2020 e nel 2021 nell'area marina protetta di Porto Cesareo.\nNel 2010 un pescatore ha avvistato un esemplare al largo del faro dell'isola di Salina.\nIl 06 novembre 2020 un pescatore di Lampedusa,Ingargiola Domenico (vedi video pagina Facebook) avvista un esemplare di foca monaca nella baia di cala creta a Lampedusa \nElezionante\nConservazione.\nLa fortissima diminuzione delle popolazioni, dovuta prevalentemente all'intervento umano, ha ridotto questi pinnipedi a piccoli gruppi familiari e individui isolati. L'unico luogo del mondo dove la specie \u00e8 presente in numero sufficiente per formare ancora una colonia \u00e8 Cabo Blanco, in Mauritania.\nSecondo una stima dell'Unione Internazionale per la Conservazione della Natura della foca monaca sopravvive una popolazione di appena 600-700 esemplari: circa 200 concentrati nell'Egeo e nel Mediterraneo sudorientale, 20-30 nel Mar Ionio, 10-20 nel Mare Adriatico, una decina nel Mediterraneo centrale, dai 10 ai 20 nel Mediterraneo occidentale e meno di 300 in Atlantico. La specie \u00e8 pertanto da considerarsi in rischio di estinzione.\nLa Societ\u00e0 Zoologica di Londra, in base a criteri di unicit\u00e0 evolutiva e di esiguit\u00e0 della popolazione, considera \"Monachus monachus\" (anche nota come Foca Monaca) una delle 100 specie di mammiferi a maggiore rischio di estinzione.\nLa specie \u00e8 inserita nella Appendice I della \"Convention on International Trade in Endangered Species \"(CITES).\nNel 1987 per salvaguardare la colonia di foche della Grotta del Bue marino, nel golfo di Orosei, fu varato un decreto, firmato dal ministro dell'ambiente Mario Pavan che vietava la pesca e la navigazione con qualsiasi mezzo nel golfo stesso. Nel 1988 il decreto fu bocciato dal TAR della Sardegna su ricorso della Regione e del comune di Baunei .Nonostante le molteplici minacce, gli sforzi per la conservazione hanno dato frutti, infatti la popolazione \u00e8 in continuo aumento e nel 2015 l'IUCN ha spostato la specie da \"in pericolo critico\" a \"in pericolo\".\nIn Italia la specie \u00e8 particolarmente protetta ai sensi della legge dell'11 febbraio 1992.\nNomi dialettali italiani.\nBove marino (Toscana ed Elba), tigre marina e vecchio marino (Elba), boe marinu (Capraia), voje marino (Ponza), boe marinu e vriccu marinu (Sardegna), mammarinu e mammarina (Sicilia)."}
{"id": "269110", "revid": "1149807", "url": "https://it.wikipedia.org/wiki?curid=269110", "title": "Il principe del tennis", "text": " \u00e8 uno \"spokon\" manga \"sh\u014dnen\" giapponese creato da Takeshi Konomi, gi\u00e0 autore di \"Cool\". Il manga \u00e8 pubblicato sul \"Weekly Sh\u014dnen Jump\" della Sh\u016beisha in Giappone dal 19 luglio 1999 al 3 marzo 2008. La serie \u00e8 stata poi raccolta in 42 volumi \"tank\u014dbon\". L'edizione italiana \u00e8 stata curata da Panini Comics, sotto l'etichetta Planet Manga, la quale \u00e8 stata pubblicata dal 22 febbraio 2007 al 27 aprile 2017.\nDal fumetto \u00e8 stata tratta una serie televisiva anime di 178 episodi, intitolata Prince of Tennis, prodotta da Trans Art e trasmessa in Giappone dal 10 ottobre 2001 al 30 marzo 2005 su TV Tokyo mentre in Italia \u00e8 andata in onda su Hiro dall'8 dicembre 2008 al 13 febbraio 2009, dove per\u00f2 vennero trasmessi solo i primi 52 episodi.\nTrama.\nRyoma Echizen, un bambino dodicenne con abilit\u00e0 prodigiose nel tennis, torna a Tokyo in seguito alla sua partecipazione ed alla sua vittoria in quattro tornei consecutivi di categoria junior negli Stati Uniti.\nRyoma \u00e8 figlio di Nanjirou Echizen, ex campione giapponese di tennis che misteriosamente, dopo aver battuto ogni avversario nei circuiti professionisti, si ritir\u00f2 al culmine della sua carriera. Per riprendere gli studi, viene mandato dal padre nella scuola media Seishun Gakuen, chiamata pi\u00f9 popolarmente Seigaku, una delle scuole con i migliori giocatori del paese.\nL'obiettivo di questa scuola \u00e8 vincere nei tornei di qualificazione, a partire da quelli cittadini sino a quelli regionali, fino ad arrivare alla vittoria nel torneo nazionale. Per farlo, crea la squadra della scuola con un torneo interno che decider\u00e0 i membri partecipanti ai tornei. Ovviamente, Ryoma partecipa alle selezioni e, dopo essersi qualificato, comincia con la squadra titolare la battaglia per il titolo nazionale.\nMedia.\nManga.\nIl manga \u00e8 stato pubblicato in Giappone sulla rivista \"Weekly Sh\u014dnen Jump\" della Sh\u016beisha dal 19 luglio 1999 al 3 marzo 2008, presentando un totale di 379 capitoli divisi in 42 tank\u014dbon. La serie \u00e8 stata messa in pausa per un breve periodo di tempo quando l'autore Takeshi Konomi si \u00e8 ferito in un incidente avvenuto nel luglio 2006, successivamente la pubblicazione \u00e8 continuata dal settembre dello stesso anno. Il manga vanta di pi\u00f9 di 40 milioni di copie vendute in madre patria.\nIn Italia, la Planet Manga comincia a pubblicarlo, per la prima volta dal 22 febbraio 2007 al 27 aprile 2017.\nUn sequel, intitolato \"New Prince of Tennis\", ha iniziato la serializzazione sul magazine mensile \"Jump Square\" a partire dal 4 marzo 2009. La trama \u00e8 ambientata diversi mesi dopo gli eventi narrati nel primo manga e vede il ritorno di Ryoma in Giappone dopo il suo soggiorno in America.\nAnime.\nDalla serie \u00e8 stato tratto un anime, creato dallo studio Trans Arts, e mandato in onda sulla TV Tokyo dal 10 ottobre 2001 al 30 marzo 2005, per 178 episodi.\nOAV.\nNel 2003 \u00e8 stato realizzato un film OAV intitolato \"Tenisu no \u014djisama: Sonzoku yama no nichi\".\nA partire dal 2006 fino al 2009, la serie animata \u00e8 avanzata tramite tre serie OAV. La prima, \"Tenisu no \u014djisama: Zenkoku taikai-hen\", composta da 13 episodi, \u00e8 andata in onda dal 24 marzo 2006 al 23 marzo 2007. La seconda, \"Tenisu no \u014djisama: Zenkoku taikai-hen Semifinal\", composta da 6 episodi, \u00e8 andata in onda dal 22 giugno 2007 al 25 gennaio 2008. La terza, \"Tenisu no \u014djisama: Zenkoku taikai-hen Final\", composta di 7 episodi, \u00e8 andata in onda dal 25 aprile 2008 al 23 gennaio 2009.\nUn ulteriore serie OAV \u00e8 uscita tra febbraio e marzo 2021 con il titolo \"The Prince of Tennis: Hyotei vs. Rikkai Game of Future\".\nMusical.\nA partire dal 2003 \u00e8 iniziata una serie di musical basati sul manga. Ogni anno due musical basati sulla sua trama escono in estate e in inverno. La trama di ogni musical si adatta ad un unico arco del manga. A causa dell'invecchiamento degli attori, tutti i personaggi principali sono state cambiati pi\u00f9 volte.\nFilm.\n \u00e8 il primo film animato della serie. In Giappone \u00e8 uscito il 29 gennaio 2005 ed \u00e8 stato trasmesso insieme al corto .\n \u00e8 il secondo film diretto da Shunsuke Tada. \u00c8 uscito in Giappone il 3 settembre 2011.\nIl 13 maggio 2006 \u00e8 uscito in Giappone un film in live-action intitolato \"Tennis no \u014cjisama\".\nSerie televisive.\nNel 2019 venne prodotta una serie originale Netflix dal titolo \"The Prince of Tennis ~ Match! Tennis Juniors ~\", composta da 40 episodi: si tratta di una produzione cinese live-action che segue abbastanza fedelmente le vicende di manga ed anime fino al termine del torneo regionale del Kant\u014d; i nomi di personaggi, squadre e localit\u00e0 sono stati cambiati e adattati al mercato cinese, con il protagonista Ryoma Echizen della Seigaku che diventa \"Lu Xia\" della \"Yu Qing\".\nVideogiochi.\nDalla serie sono stati tratti molti videogiochi per varie piattaforme. La maggior parte dei titoli comunque si basa sul tema principale della serie, il tennis. Alcuni personaggi di \"Prince of tennis\" compaiono anche nei videogiochi di \"Sh\u014dnen Jump\", quali \"Jump Super Stars\" e \"Jump Ultimate Stars\".\nAltri media.\nIl successo della serie ha prodotto anche uno show radiofonico settimanale della durata di mezz'ora, oltre 300 CD musicali ed una vasta selezione di merchandise, incluso un gioco di carte e modellini.\nAccoglienza.\n\"Il principe del tennis\" \u00e8 diventato un franchise di successo. A marzo 2008, i primi 40 volumi del manga avevano venduto oltre 40 milioni di copie in Giappone. A gennaio 2012, il manga aveva raggiunto oltre i 51 milioni di copie in circolazione.\nCarl Kimlinger di Anime News Network ha recensito il primo cofanetto DVD dell'anime pubblicato da Viz Media, e ha commentato che \"\"Prince of Tennis\" \u00e8 tra le fecce del genere\". Il recensore continu\u00f2 affermando che \u00e8 \"noioso\" e \"manca il dramma umano necessario per convincere il pubblico a preoccuparsi per chi vince o perde\". 'Anime on DVD', al contrario, afferm\u00f2 \"prende i soliti temi di serie sportive e li applica magistralmente\". DVD Talk assume invece una visione pi\u00f9 disinvolta, commentando \"la serie va bene ma non eccezionale\" e che ha un certo fascino, il che non ti far\u00e0 pentire di guardarla. Active Anime ha elogiato a sua volta la serie, dicendo che \"contiene alcuni sorprendenti colpi di scena alla normale formula del dramma sportivo\", e ha elogiato le partite di suspense e le tecniche innovative.\nNonostante le recensioni, la serie \u00e8 divenuta popolare in Giappone. Quando TV Asahi, una rete televisiva giapponese, ha condotto un sondaggio per le cento serie televisive animate pi\u00f9 popolari, l'anime di \"Prince of Tennis\" \u00e8 arrivato al ventisettesimo posto. Inoltre la stessa emittente ha condotto un ulteriore sondaggio online, in cui si \u00e8 classificato diciottesimo. Quasi un anno dopo, TV Asahi ha condotto un altro sondaggio online per i primi cento anime, e in questa occasione, quello di \"Prince of Tennis\" \u00e8 salito fino ad arrivare all'ottavo posto. Sono stante intervistate anche diverse celebrit\u00e0 giapponesi per sapere quale fosse l'anime preferito, dove la serie si piazz\u00f2 al settantottesimo posto tra i primi cento.\nNel sondaggio Manga S\u014dsenkyo 2021 indetto da TV Asahi, persone hanno votato la loro top 100 delle serie manga e \"Il principe del tennis\" si \u00e8 classificata al 54\u00ba posto."}
{"id": "269111", "revid": "1412427", "url": "https://it.wikipedia.org/wiki?curid=269111", "title": "Proteles", "text": ""}
{"id": "269114", "revid": "84604", "url": "https://it.wikipedia.org/wiki?curid=269114", "title": "Scattering di Rayleigh", "text": "La diffusione di Rayleigh (pronunciato /\u02c8re\u026ali/, che prende il nome dal fisico britannico Premio Nobel John William Strutt Rayleigh) \u00e8 lo scattering elastico (o diffusione) di un'onda luminosa provocato da particelle piccole rispetto alla lunghezza d'onda dell'onda stessa, che avviene ad esempio quando la luce attraversa un mezzo torbido, soprattutto gas e liquidi od anche solidi con impurezze o inclusioni. Ancora, lo scattering di Rayleigh nelle molecole dell'aria \u00e8 il motivo principale per cui il cielo appare di colore azzurro: l'azoto diffonde molto di pi\u00f9 la luce azzurra che non quella rossa.\nIn particolare, questo scattering avviene per radiazione meno energetica dell'energia di legame dell'elettrone con l'atomo. In questa condizione, il fotone non pu\u00f2 intaccare la struttura interna dell'atomo e cos\u00ec la sua energia non cambia. Poich\u00e9 la diffusione \u00e8 elastica, la radiazione diffusa ha la stessa frequenza (e lunghezza d'onda) di quella incidente. La radiazione diffusa \u00e8 detta anche radiazione Rayleigh.\nLo scattering Rayleigh si ottiene teoricamente come generalizzazione dello scattering Thomson: il secondo \u00e8 quello di un fotone incidente su un elettrone legato, mentre il primo \u00e8 quello di un fotone incidente su un insieme di elettroni legati (dunque, un atomo).\nScattering da piccole particelle.\nLa quantit\u00e0 di luce che viene diffusa dallo scattering di Rayleigh dipende sia dalle dimensioni della particella sia dalla lunghezza d'onda della luce. Il coefficiente di scattering, e quindi l'intensit\u00e0 della luce diffusa, varia inversamente con la potenza quarta della lunghezza d'onda, secondo la legge di Rayleigh, che si applica a particelle di diametro molto pi\u00f9 piccolo della lunghezza d'onda della luce. Lo scattering da particelle pi\u00f9 grandi, da circa un decimo della lunghezza d'onda della luce in su, viene trattato dalla teoria di Mie.\nQuando un raggio luminoso di lunghezza d'onda \u03bb e intensit\u00e0 \"I\"0 colpisce una singola, piccola particella, l'intensit\u00e0 della luce da essa diffusa (\"I\") \u00e8 data dalla legge:\ndove \"R\" \u00e8 la distanza della particella, \u03b8 l'angolo di diffusione, \"n\" l'indice di rifrazione della particella e \"d\" \u00e8 il diametro della particella.\nLa distribuzione angolare dello scattering di Rayleigh \u00e8 determinata dal termine (1+cos2 \u03b8), che \u00e8 un coefficiente simmetrico rispetto al piano normale alla direzione incidente della luce; pertanto la luce diffusa in avanti ha la stessa intensit\u00e0 della luce diffusa indietro. Integrando su una sfera che circonda la particella si pu\u00f2 ottenere la sezione d'urto dello scattering di Rayleigh, \u03c3s:\nIl coefficiente dello scattering di Rayleigh per un gruppo di particelle distribuite casualmente, incoerenti tra loro, come in un gas, \u00e8 il numero di particelle per unit\u00e0 di volume \"N\" moltiplicato per la sezione d'urto.\nScattering di Rayleigh da molecole.\nLa teoria di Rayleigh si applica anche e soprattutto alle singole molecole, trattate come particelle puntiformi. In tal caso non si parla n\u00e9 di indice di rifrazione n\u00e9 di diametro della particella, ma della sua polarizzabilit\u00e0 \"\u03b1\", che descrive quanto le cariche elettriche della molecola si muoveranno in risposta al campo elettrico oscillante della luce, generando a loro volta una piccola onda elettromagnetica sferica. In questo caso l'intensit\u00e0 dello scattering di Rayleigh per una singola molecola \u00e8 dato da: \nIl coefficiente totale di scattering (la sezione d'urto) di una singola molecola di azoto, che \u00e8 il componente principale dell'atmosfera, ha un valore di circa 5,1 x 10\u221231 m2 a una lunghezza d'onda di 532\u00a0nm (luce verde). Ci\u00f2 comporta che a pressione atmosferica per ogni metro di cammino verr\u00e0 diffusa una frazione di luce di circa 10\u22125 da parte dell'azoto.\nIl colore azzurro del cielo.\nLa forte dipendenza della diffusione dall'inverso della lunghezza d'onda (formula_4), implica che la luce blu viene diffusa molto di pi\u00f9 della luce rossa. In atmosfera quindi i \"fotoni blu\" vengono diffusi quando l'onda attraversa il cielo ed \u00e8 questa la ragione per cui si pu\u00f2 vedere la luce blu arrivare da tutte le regioni del cielo mentre gli altri fotoni derivano pi\u00f9 direttamente dal sole. Si noti che, nonostante si usi il termine fotone, la teoria dello scattering di Rayleigh \u00e8 stata sviluppata con l'elettromagnetismo classico, senza fare ricorso alla meccanica quantistica.\nPer lo stesso motivo la diffusione di Rayleigh \u00e8 responsabile del colore rosso che assumono gli oggetti, le nuvole, etc. al tramonto o all'alba. In queste condizioni infatti i raggi solari attraversano uno spessore maggiore di atmosfera terrestre e dunque incontrano un maggior numero di centri diffusori, cosicch\u00e9 non solo i fotoni blu, ma anche quelli gialli sono diffusi. Il risultato \u00e8 che la luce solare \u00e8 privata di tutte le componenti dello spettro eccetto il rosso. Il cielo tuttavia rimane blu a causa del gran numero di fotoni blu sempre diffusi nell'alta atmosfera.\nA questo punto risulta naturale chiedersi il motivo per cui il cielo \u00e8 blu anzich\u00e9 viola poich\u00e9, in accordo con la legge di Rayleigh e della dipendenza inversa con la quarta potenza della lunghezza d'onda, sarebbe naturale aspettarsi un cielo di questo colore. Uno dei fattori \u00e8 dato dal fatto che l'occhio umano risulta essere pi\u00f9 sensibile alla lunghezza d'onda corrispondente alla luce blu anzich\u00e9 a quella viola avendo dei fotorecettori che possiedono una sensibilit\u00e0 maggiore per questo colore. Inoltre, la luce che proviene dal sole \u00e8 composta da un maggior numero di fotoni nel blu piuttosto che nel viola. Il colore \"celeste\" che noi vediamo deriva quindi dalla sovrapposizione (una \"media pesata\") dei colori che ci arrivano dal cielo, soprattutto viola, blu e, in parte minore, verde.\nNella cultura di massa.\nNel 2014, il gruppo musicale \"Fujiya &amp; Miyagi\" ha pubblicato l'album \"Artificial Sweeteners\", in cui \u00e8 contenuta una traccia dal titolo \"Rayleigh scattering\"."}
{"id": "269117", "revid": "10369", "url": "https://it.wikipedia.org/wiki?curid=269117", "title": "Gengis Kh\u0101n", "text": ""}
{"id": "269119", "revid": "400694", "url": "https://it.wikipedia.org/wiki?curid=269119", "title": "Corsetto", "text": "Il corsetto, anche detto busto o bustino, \u00e8 il nome con cui vengono indicati sia il busto correttivo applicato per risolvere problemi di natura ortopedica (che insorgono durante l'adolescenza), sia un indumento prevalentemente femminile composto di tessuto rinforzato da stecche. Importante non confondere il busto, che copre tutto il torace, col reggiseno, che serve appunto a sostenere il seno femminile.\nStoria.\nAntichit\u00e0 e culture tribali.\nIl corsetto \u00e8 in uso fin dall'antichit\u00e0: lo indossavano ad esempio le donne della civilt\u00e0 minoica e dalle raffigurazioni pervenuteci si suppone che il vitino da vespa fosse idealizzato presso gli antichi cretesi. Le donne indossavano un'ampia gonna e un corpetto a maniche corte che lasciava il seno completamente scoperto, enfatizzandolo. Anche la donna micenea indossava un abbigliamento molto simile a quello della donna minoica, poich\u00e9 ereditato da quest'ultima, con lievi differenze, tra cui un corpetto meno scollato, cui presto per\u00f2 prefer\u00ec una lunga tunica.\nPresso i Daiachi del Borneo \u00e8 in uso un corsetto, indossato dalle donne del popolo asiatico, che prende il nome di \"Rattan\".\nXVI e XVII secolo.\nCaterina de\u2019 Medici in Francia nel 1500, utilizz\u00f2 per prima il corsetto che fu adottato anche dalle dame della corte francese: era stretto, di forma allungata e si portava sotto i vestiti.\nL'uso diffuso del busto fu contemporaneo alla moda spagnola, arrivata in Italia dopo le conquiste di Carlo V, che cambi\u00f2 radicalmente il pi\u00f9 libero costume rinascimentale, creando una figura femminile rigida e ieratica. Al busto era solitamente associata una sottogonna, detta verdugale o guardinfante che dava alla sottana una forma conica o cilindrica. I busti in ferro sparirono molto presto, a causa della loro dolorosa scomodit\u00e0, e furono sostituiti da stecche di balena o di vimini, infilate direttamente in un bustino di tessuto, oppure nel busto stesso della veste.\nXVIII secolo.\nI primi busti che comparvero al principio del XVIII secolo erano corsetti in metallo con una lunga punta sul davanti, chiusi sulla schiena con una molla o una chiave. Uno di questi \u00e8 conservato a Parigi al Mus\u00e9e de Cluny. Durante il Settecento il busto fu un indumento molto scollato e attillatissimo in vita, associato, fino al 1770 circa dal panier, una sorta di cesto ovale molto largo e stretto che costringeva le donne a passare trasversalmente dalle porte, camminando come gamberi.\nDopo l'illuminismo, che affermava la necessit\u00e0 di un corpo pi\u00f9 libero, agile e naturale, e con la rivoluzione francese, il busto conobbe circa un trentennio di eclisse. Ma gi\u00e0 attorno al 1830 ricomparve per durare tutto il secolo e parte del Novecento. Si riteneva che il busto fosse necessario per sorreggere la colonna vertebrale della donna, per sua natura pi\u00f9 fragile dell'uomo. L'utilizzo cominciava in tenera et\u00e0.\nXIX secolo.\n\"Il busto\" scriveva Thorstein Veblen, che fu il massimo ritrattista della classe agiata \"\u00e8 sostanzialmente uno strumento di mutilazione al fine di ridurre la vitalit\u00e0 del soggetto e di renderla evidentemente inadatta al lavoro. Certo esso menoma le attrattive personali di chi le porta, ma la perdita subita in questo senso \u00e8 compensata dall'evidente accrescimento del suo valore di mercato\". Durante tutto il 1800 massima ambizione della donna fu avere il vitino di vespa, ossia una circonferenza che non superasse i 40 centimetri, in contrasto con la larghezza della gonna. La difficolt\u00e0 di indossare simili corsetti fu superata con l'invenzione dell'allacciatura \"alla pigra\", che comportava una serie di lacci variamente incrociati che non necessitavano dell'aiuto di alcuno. L'uso del busto poteva comportare anche tragedie, come quella riferita da un giornale parigino nel 1850 i cui si dichiarava che una giovane donna, morta durante un ballo, aveva indossato un corsetto talmente stretto che le costole avevano perforato il fegato\". Alla fine dell'Ottocento il busto si allung\u00f2 oltre la vita stringendo anche una parte dei fianchi. La sua conformazione anatomica dava alla figura di profilo una linea ad Esse che spingeva il petto molto in alto e inarcava i reni indietro. Cos\u00ec il periodo che in Italia conosciamo come Liberty consegnava la donna al nuovo secolo, che si apriva con grande euforia, ma con molte contraddizioni. Questo accessorio costringeva tutti gli organi interni, serrandoli e deformando il fisico, causando anche disturbi digestivi e svenimenti. Le dame eleganti dovevano avere un busto adatto ad ogni capo del guardaroba, con trine, nastri e tessuti pregiati. Se si pensa che la moda ottocentesca prevedeva per la donna un vestito per ogni occasione (da casa, da giardino, da visita, da carrozza, da passeggiata, da viaggio ecc.) si pu\u00f2 immaginare la dovizia di busti che doveva comprendere un guardaroba elegante. Nemmeno lo sport, che cominciava ad essere praticato da uomini e donne alla fine del secolo, risparmiava il corpo dal busto, anche se con fianchi elastici e corsetti privi di stecche.\nNei corsetti usati nel Settecento e Ottocento ci si serviva di dozzine di stecche, particolarmente elastiche, ricavate dai fanoni delle balene rifiniti in modo da non danneggiare la stoffa. La sorte delle balene cambi\u00f2 in meglio quando a causa della costruzione di corsetti senza stecche non fu pi\u00f9 necessario dare una caccia intensiva a questi grandi animali marini.\nIn generale il busto era un accessorio esclusivamente femminile. Tuttavia durante il 1800 fu indossato anche dagli uomini europei. I primi che cominciarono furono i militari, che indossavano un bustino sotto l'uniforme che li aiutava durante le faticose marce. Attorno al 1820, accompagnando la moda femminile della linea a clessidra, anche l'uomo costrinse la vita sotto alla camicia. Il busto maschile aveva un fascino naturalmente associato alla giovinezza e non richiamava certo alla mente l'immagine di panciuti generali che conducono una guerra bene al sicuro a qualche centinaio di chilometri dal fronte\". Si trattava di un bustino indossato per lo pi\u00f9 dai dandies per avere una figura elegante e sottile. Tuttavia, ancora nel 1903, sullo Springfield Repubblican leggiamo: \"La mania dei busti \u00e8 cominciata coi militari, i quali nei loro circoli discutono sui rispettivi busti con la stessa gravit\u00e0 con cui al National Library Club si discute una nuova legge sull'istruzione\".\nXX secolo.\nL'abolizione dei corsetti fu uno degli argomenti per la liberazione anche fisica della donna sostenuto dai movimenti femministi. L'attivista americana Elizabeth Stuart Phelps incitava le donne a dare fuoco ai loro corsetti: \"Fate un fal\u00f2 delle crudeli stecche d\u2019acciaio che per cos\u00ec tanti anni hanno tiranneggiato sul vostro torace e addome. E tirate un sospiro di sollievo per la vostra emancipazione che, ve lo posso assicurare, inizia da questo momento\".\nAttorno al 1910, un grande innovatore della moda, Paul Poiret decise di rivoluzionare il campo sartoriale abolendo decisamente il busto e inventando una linea stile impero, con la vita alta e la gonna stretta e lunga. Dopo molte polemiche le donne si adattarono a questo modo di vestire semplice e pratico, iniziando a far scomparire l'utilizzo del busto. Dopo la fine della seconda guerra mondiale, Christian Dior lanci\u00f2 il suo new look che si ispirava ad una femminilit\u00e0 sofisticata ed elegante, con la gonna larghissima, le spalle tonde e la vita sottile. Per costruire i suoi abiti Dior usava imbottiture e telette rigide, ma stringeva la vita con la gu\u00eapi\u00e8re parola che deriva dal francese gu\u00eape, vespa. Non si trattava del ritorno al busto delle bisnonne, ma l'accessorio non era certo comodo, soprattutto per la donna che ormai si era lanciata sul mercato del lavoro. Infatti il new look ebbe vita breve, anche per la morte del suo creatore. \nNegli anni cinquanta, irruppero in Europa le disinvolte mode americane che si ispiravano agli abiti sportivi dei giovani studenti. Balli come il rock and roll non potevano essere adeguati a una vita costretta dal busto, che infatti scomparve definitivamente, sostituito nel suo valore funzionale dalla guaina e dal modellatore (o \"body\"), indumenti ugualmente destinati alla modellazione delle curve della figura femminile e al contenimento delle forme, in particolare di quelle pi\u00f9 generose, ma certamente meno scomodi da indossare e meno dannosi per la donna che li porta.\nDurante gli i primi anni novanta, alcuni stilisti hanno trasformato i busti in abiti. Dolce &amp; Gabbana crearono per la cantante Madonna un look trasandato e dotato di una forte carica di erotismo lanciando la biancheria intima da indossare a vista, con corsetti ricamati e reggiseni a punta creati da Jean-Paul Gaultier, corredati da stivali neri coi lacci dando l'impressione di infrangere clich\u00e9.\nXXI secolo.\nNel XXI secolo l'uso del corsetto \u00e8 assai limitato. Il suo utilizzo \u00e8 per lo pi\u00f9 relegato alle esibizioni di \"burlesque\" e ai giochi feticisti.\nApplicazioni mediche.\nI medici avevano idee poco chiare sulla funzione del busto. C'era chi lo deplorava apertamente e chi tentava di brevettare busti medicamentosi. Intorno al 1880 un certo dottor Scott lanci\u00f2 sul mercato un busto elettrico, infrangibile, garantendo che avrebbe curato la paralisi, i reumatismi, i disturbi della colonna vertebrale, la dispepsia, i guai della circolazione, la debolezza nervosa, ecc. La pubblicit\u00e0 suggeriva corsetti antiruggine per i primi bagni.\nCorsetto ed erotismo.\nLa vita sottile \u00e8 sempre stata importante nella storia dell'attrazione erotica, in parte perch\u00e9 \u00e8 una caratteristica tipicamente adolescenziale, e quindi \u00e8 collegata con la verginit\u00e0. Tuttavia la vita sottile d\u00e0 anche idea di fragilit\u00e0 e di sottomissione della donna al suo uomo, o meglio a tutti gli uomini che la osservano in quella condizione. Fin dall'epoca greca si riteneva infatti che la colonna vertebrale non potesse reggersi se non con un'accurata fasciatura, e sappiamo che fino al secolo scorso nelle nostre campagne i neonati erano avvolti in bende strette, per \"raddrizzare\" la schiena e le gambe. Il bustino, in pelle o tessuto, rosso o nero, fa ancora parte del guardaroba destinato a pratiche sadomaso. "}
{"id": "269120", "revid": "406204", "url": "https://it.wikipedia.org/wiki?curid=269120", "title": "Baccal\u00e0", "text": "Il baccal\u00e0 \u00e8 il merluzzo, preparato per la conservazione tramite un processo di salagione e susseguente stagionamento.\nCome da decreto ministeriale il termine baccal\u00e0 si riferisce unicamente al merluzzo nordico grigio (\"Gadus macrocephalus\") e non va confuso con lo stoccafisso ovvero merluzzo nordico bianco (\"Gadus morhua\") preparato per la conservazione tramite essiccazione, senza l'uso del sale. In Veneto, tuttavia, e nell'area della dominazione veneziana lo stoccafisso assume il nome di \"bacal\u00e0\", tanto che il baccal\u00e0 alla vicentina \u00e8 in effetti preparato con lo stoccafisso.\nIn tutto il resto del mondo, invece, con il termine baccal\u00e0 o similari, s'intende semplicemente il pesce a carne bianca (generalmente di tipo merluzzo) prodotto con il metodo della salagione. Il baccal\u00e0 \u00e8 infatti internazionalmente conosciuto con il termine pesce salato.\nProvenienza.\nI paesi principali di produzione di pesce salato sono Danimarca, Isole F\u00e6r \u00d8er, Norvegia, Islanda e Canada. Per la produzione del pesce salato si usano vari tipi di merluzzo.\nIl pesce salato \u00e8 elemento essenziale di molte cucine popolari, nelle quali, soprattutto in Italia, il suo utilizzo si alterna a quello dello stoccafisso che \u00e8 sempre merluzzo ma unicamente della specie Gadus morhua e conservato mediante essiccazione.\nTanto il baccal\u00e0 quanto lo stoccafisso, per essere utilizzabili, hanno bisogno di una lunga immersione in acqua fredda, che provvede a eliminare il sale in eccesso nel primo e a reidratare il secondo, restituendo ai tessuti l'originaria consistenza.\nLa maggior parte del merluzzo pescato nel mondo proveniva dai Grandi Banchi di Terranova (\"Grand Banks\"), una zona di bassi fondali situata nell'Atlantico settentrionale, e dalle coste del Labrador. Rientra nella lista rossa di Greenpeace, che segnala le specie marine a rischio di estinzione a causa della pesca intensiva o i cui metodi di allevamento siano estremamente dannosi per l'ambiente.\nConservazione del merluzzo.\nLa salagione ne consente la conservazione per lungo tempo e per questo viene impiegata fin da tempi lontanissimi per consentire il trasporto e la consumazione del pesce in luoghi anche molto distanti da quelli d'origine. \nSembra che la procedura di salagione del baccal\u00e0 si debba attribuire a pescatori che, seguendo i branchi di balene e arrivati al Mare del Nord, si imbatterono in enormi banchi di merluzzo verso l'isola di Terranova e usarono per questo pesce il procedimento di conservazione gi\u00e0 da essi usato per la carne di balena.\nIl baccal\u00e0 viene prodotto tutto l\u2019anno dato che non richiede condizioni climatiche particolari. Per questo tipo di preparazione, i filetti di merluzzo vengono coperti di sale e lasciati riposare per 3 settimane. Dopo la salagione si pu\u00f2 anche aggiungere una fase di essiccazione per una ulteriore settimana. In entrambi i casi si pu\u00f2 parlare di baccal\u00e0 solo se il contenuto di sale assorbito supera il 18%.\nA differenza del baccal\u00e0, lo stoccafisso viene prodotto unicamente in Norvegia e solo nei mesi invernali.\nEtimologia.\n\"Baccal\u00e0\" deriva dalla parola basso tedesca \"bakkel-jau\" che significa \"pesce salato\" che \u00e8 una trasposizione di \"bakel-jau\" che significa \"duro come una corda\", questa parola \u00e8 utilizzata in molte lingue neolatine (sp. \"bacalao\" o \"baccallao\", por. \"bacalhau\"), mentre dalla parola tedesca \"kabel-jau\" derivano quasi tutti i termini nelle lingue germaniche. Secondo un'altra versione, Sebastiano Caboto, nel suo viaggio lungo le coste del Nord America del 1509, vide il mare popolato da pesci che gli abitanti chiamavano \"baccalai\"; da questo nomin\u00f2 quei luoghi \"terra dei baccalai\".\nProduzione e consumo del pesce salato.\nIn tutto il mondo viene usato diverso pesce a carne bianca di tipo merluzzo, con la tecnica della salagione. Il termine pesce salato pu\u00f2 quindi riferirsi a tutti questi prodotti e piatti preparati con essi.\nMaggiori paesi produttori di pesce salato.\nMaggiori Paesi produttori (dati 2009):\nPiatti a base di pesce salato.\nIn Italia.\nIn Campania \u00e8 uno dei piatti tipici della vigilia natalizia che si accompagna sempre al capitone, serviti entrambi infarinati e fritti in abbondante olio e i pezzi che restano utilizzati per \"rinforzare\" l'insalata (soprattutto nel napoletano). Sempre in Campania viene preparato a Napoli in \"cassuola\" (con capperi, olive, uvetta e sugo di pomodoro) e \"alla cannaruta\" (il baccal\u00e0, infarinato e fritto, viene ripassato in padella con cipolla, noci, pinoli e uvetta ed infine sfumato col vino bianco), mentre in Irpinia alla \"pertecaregna\" (cio\u00e8 con i peperoni essiccati e condito con aglio, olio e prezzemolo).\nIn Lombardia e Piemonte viene cucinato in pastella o in umido.\nIn Liguria \u00e8 cucinato in pastella, oppure al verde o in agrodolce oppure \"Brandacujun\", cio\u00e8 mantecato, con crostini di polenta.\nIn Toscana \u00e8 tipico il \"baccal\u00e0 alla livornese\", una preparazione di tranci di baccal\u00e0 ammollato (dissalato) infarinati e fritti in olio d'oliva, quindi immersi in un soffritto gi\u00e0 preparato con cipolle affettate, pomodori pelati, aglio, da cuocere successivamente con patate tagliate a cubetti.\nIn Basilicata, in particolare ad Avigliano, il cosiddetto baccal\u00e0 alla lucana viene preparato, come da tradizione, con peperoni rossi dolci essiccati e scottati, detti peperoni cruschi.\nIn Calabria \u00e8 molto in voga il baccal\u00e0 alla cosentina, tipico della citt\u00e0 di Cosenza e parte della sua provincia, preparato secondo tradizione con patate, olive nere, peperoni, salsa di pomodoro, alloro, prezzemolo, sale e pepe.\nNella cucina tradizionale siciliana viene consumato il baccal\u00e0 \"alla siciliana\" (con pomodori, patate, olive nere, pinoli e uvetta) e \"alla messinese\" (con pomodoro, capperi e olive verdi).\nA Roma il filetto di baccal\u00e0 pastellato e fritto \u00e8 uno dei pezzi del tradizionale fritto misto alla romana e viene servito assieme al fiore di zucca, al suppl\u00ec, al carciofo alla giudia e alla crema fritta (quest'ultima caduta in disuso negli ultimi decenni).\nIl baccal\u00e0 \u00e8 un piatto tipico anche della cucina molisana, nella sua variante del c.d. baccal\u00e0 \"arracanato\" (con mollica di pane, noci, uva passa, olive nere, pomodorini e aglio).\nNel Triveneto, nel Bresciano e nelle altre aree un tempo appartenenti all'antica Repubblica di Venezia il termine \"baccal\u00e0\" o \"bacal\u00e0\" (es. baccal\u00e0 alla vicentina, baccal\u00e0 mantecato) ancor oggi identifica comunemente lo stoccafisso (merluzzo essiccato) e non il merluzzo salato. \nL'Italia \u00e8 il secondo consumatore mondiale di questo prodotto, dopo il Portogallo, dov'\u00e8 noto come \"bacalhau\" e dove, si dice, esista una ricetta diversa per cucinarlo per ogni giorno dell'anno (cio\u00e8 365 ricette diverse).\nIn altri paesi.\nIn molti paesi il baccal\u00e0 \u00e8 oggetto di speciali ricette, arricchite da ingredienti locali."}
{"id": "269132", "revid": "2014155", "url": "https://it.wikipedia.org/wiki?curid=269132", "title": "Roberto III d'Artois", "text": "Biografia.\nFiglio di Filippo d'Artois signore di Conches-en-Ouche, e di Bianca di Bretagna, figlia del duca di Bretagna Giovanni II, entrambi di ascendenza capetingia, la morte prematura del padre nella battaglia di Furnes contro i Fiamminghi nel 1298 gl'imped\u00ec la successione diretta alla contea d'Artois: quando mor\u00ec anche il nonno Roberto II, alla battaglia di Courtrai quattro anni dopo, fu la di lui figlia Mahaut (chiamata anche Matilde) a prendere possesso dell'eredit\u00e0 e quindi della Contea. Per via della giovane et\u00e0, Roberto non pot\u00e9 opporsi alla zia nel far valere i diritti ereditati dal padre, e nel corso del tempo il rancore e gli intrighi tra Matilde e Roberto segnarono tutto un periodo di attriti tra Francia ed Inghilterra, appena prima lo scoppio della guerra dei cent'anni.\nGrazie al matrimonio con Giovanna di Valois, sorella del re di Francia Filippo VI, Roberto guadagn\u00f2 una certa influenza in seno al Consiglio reale, e se ne serv\u00ec per tentare di riprendere a Mahaut, per via legale, quella che considerava come la propria contea.\nDopo la morte di Mahaut, nel 1329, il re di Francia prese la Contea sotto tutela. Forte dell'esempio della successione vigente nella contea delle Fiandre, Roberto ingaggi\u00f2 una nuova battaglia giudiziaria, giungendo nel 1331 a servirsi di mezzi illeciti: produsse infatti un documento falso, creato dall'avventuriera Jeanne de Divion, attestante la volont\u00e0 di suo padre per una successione in suo favore. L'intrigo venne scoperto: la falsaria venne bruciata sul rogo, Giovanna di Valois fu imprigionata coi figli a Ch\u00e2teau Gaillard, mentre Roberto, perso il processo e ogni diritto sull'Artois, fu spogliato di ogni bene e messo al bando (1332).\nEbbe cos\u00ec inizio per lui un esilio tra contea delle Fiandre, ducato di Brabante, Avignone, ed infine l'Inghilterra: qui, aggregatosi alla corte di Edoardo III nel 1334 o dicembre 1336, and\u00f2 in cerca di vendetta. Diventato uno dei consiglieri pi\u00f9 ascoltati di Edoardo, spron\u00f2 il sovrano inglese a dichiarare guerra per rivendicare la Corona di Francia, e gli forn\u00ec preziose informazioni sulla situazione francese, oltre che contatti con la nobilt\u00e0 del nord del Paese, ostile ai Capetingi.\nFu gravemente ferito nell'ottobre 1342 di fronte a Vienne, mentre combatteva nelle file inglesi. Torn\u00f2 in Inghilterra per ricevere cure, ma mor\u00ec poco dopo a Londra, ricevendo sepoltura nella cattedrale di San Paolo.\nDiscendenza.\nDal suo matrimonio con Giovanna di Valois, figlia di Carlo di Valois e di Caterina I di Courtenay, aveva avuto:"}
{"id": "269137", "revid": "125573266", "url": "https://it.wikipedia.org/wiki?curid=269137", "title": "Gruppo d'investigazione sulla criminalit\u00e0 organizzata", "text": "I Gruppi d'Investigazione sulla Criminalit\u00e0 Organizzata, meglio conosciuti con l'acronimo G.I.C.O., sono reparti d'\u00e9lite della Guardia di Finanza, altamente specializzati in indagini e operazioni di polizia giudiziaria.\nStoria.\nCostituiti ai sensi dell'art. 12 del decreto-legge 13 maggio 1991, n.152, convertito dalla legge 12 luglio 1991 n. 203, che ha disposto l'istituzione dei Servizi Centrali ed Interprovinciali di Polizia Giudiziaria della Guardia di Finanza, della Polizia di Stato e dell'Arma dei Carabinieri, assicurano il collegamento delle attivit\u00e0 investigative relative ai delitti di criminalit\u00e0 organizzata, affrontando cos\u00ec il fenomeno con una strategia unitaria che supera gli stretti limiti delle ordinarie competenze territoriali.\nOriginariamente i G.I.C.O., erano alle dipendenze dirette del Servizio centrale di investigazione sulla criminalit\u00e0 organizzata (S.C.I.C.O.) con sede in Roma; attualmente dipendono direttamente dai 26 \"Nuclei di Polizia Economico-Finanziaria\" delle province sede di distretto di Corte d'appello\",\" mentre lo S.C.I.C.O. effettua attivit\u00e0 di raccordo informativo, di coordinamento e supporto tecnico/operativo ai vari G.I.C.O..\nOrganizzazione.\nI G.I.C.O. sono dislocati nei 26 capoluoghi di provincia ove hanno sede i Distretti di Corte di Appello e, quindi, le Direzioni Distrettuali Antimafia e Antiterrorismo.\nFra gli strumenti di indagine utilizzati dai G.I.C.O. vi \u00e8 anche l'infiltrazione nelle bande criminali (operazioni sotto copertura, dette anche \"undercover\") attuata soprattutto nei settori della criminalit\u00e0 organizzata, del reimpiego dei proventi illeciti, del traffico di stupefacenti, del traffico di armi, del contrabbando, del terrorismo. \nL'esclusiva peculiarit\u00e0 della forza investigativa di questi Reparti si fonda nella capacit\u00e0 di gestire pedinamenti e osservazioni, anche per tempi molto lunghi, e nell'abilit\u00e0 di sviluppare accertamenti in maniera estremamente approfondita.\nTali caratteristiche permettono la ricostruzione chiara e completa di situazioni o dinamiche criminose che rimarrebbero invisibili agli occhi di qualsiasi altro reparto o corpo di polizia non specializzato.\nI G.I.C.O. sono suddivisi in due grandi sezioni: G.O.A. (Gruppi Operativi Antidroga) e sezioni CRIM.OR. (criminalit\u00e0 organizzata), suddivise a loro volta in sottosezioni: \nI militari delle sezioni G.O.A., sono altamente specializzati e addestrati nelle attivit\u00e0 a contrasto dell'ingente traffico nazionale ed internazionale di sostanze stupefacenti.\nLa sezione antiriciclaggio, precedentemente all'interno dei G.I.C.O., \u00e8 stata ora assorbita da altra struttura all'interno dei Nuclei di polizia economico-finanziaria.\nFunzioni.\nSi tratta di Reparti di alta specializzazione nelle investigazioni di polizia giudiziaria, economica e finanziaria, che operano a contrasto dei reati di criminalit\u00e0 organizzata, con particolare attenzione alla lotta alla criminalit\u00e0 organizzata nazionale e internazionale, al terrorismo nazionale e internazionale e al finanziamento dello stesso, al traffico di sostanze stupefacenti e di armi. I militari del G.I.C.O. coniugano l'attivit\u00e0 di intelligence, portata avanti tramite indagini tecniche, con l'attivit\u00e0 di repressione delle fattispecie criminose, realizzata tramite l'esecuzione di operazioni ad elevato profilo di rischio. In considerazione di queste peculiarit\u00e0, i militari del G.I.C.O. vengono anche impiegati a supporto di reparti territoriali qualora siano richiesti elevati standard di professionalit\u00e0. I G.I.C.O. sono composti da personale volontario e motivato, selezionato e addestrato tramite corsi di formazione/mantenimento che si tengono presso la Scuola di addestramento e specializzazione della Guardia di Finanza con sede a Orvieto, centro di formazione e addestramento anche dei Reparti Antiterrorismo pronto impiego, degli istruttori di tiro, nonch\u00e9 degli \u201caddetti alle operazioni fuori area\u201d (militari del Corpo da impiegare in teatri operativi esteri).\nArmamento.\nI G.I.C.O. hanno a disposizione un ampio armamento, sia di tipo individuale che di Reparto."}
{"id": "269138", "revid": "2056951", "url": "https://it.wikipedia.org/wiki?curid=269138", "title": "Alveolo", "text": "Con il termine alveolo \u00e8 genericamente indicata una zona incavata, uno spazio cavo."}
{"id": "269140", "revid": "2153076", "url": "https://it.wikipedia.org/wiki?curid=269140", "title": "Santa Claus Lane", "text": "Santa Claus Lane \u00e8 l'album di debutto di Hilary Duff pubblicato nel 2002. All'album hanno partecipato anche Christina Milian, Haylie Duff e Lil' Romeo. Nel 2003 l'album \u00e8 stato ristampato con una traccia bonus. L'album contiene 5 cover di brani natalizi (\"Santa Claus Is Coming To Town\", \"Jingle Bell Rock\", \"Sleigh Ride\", \"Last Christmas\", \"A Wonderful Christmas Time\") e 6 brani inediti (\"What Christmas Should Be\", \"Santa Claus Lane\", \"I Heard Santa on the Radio\", \"When the Snow Comes Down in Tinseltown\", \"Tell Me a Story\", \"Same Old Christmas\"). In Italia il disco \u00e8 uscito l'8 dicembre 2006."}
{"id": "269141", "revid": "2011762", "url": "https://it.wikipedia.org/wiki?curid=269141", "title": "Podologia", "text": "La Podologia \u00e8 una branca della Medicina che si occupa delle alterazioni anatomiche e funzionali e delle patologie di piede e caviglia, dal punto di vista medico e chirurgico.\nDescrizione.\nLa Podologia si occupa di studiare tutte le patologie e le problematiche legate alla struttura e alla conformazione del piede. Inoltre, questa branca della Medicina si occupa della Diagnosi e del Trattamenti medico-chirurgici dei piedi e delle caviglie (Podologia), e se correlate ai piedi, anche delle patologie delle estremit\u00e0 inferiori delle gambe, finanche alla schiena (PodoPosturologia). \nLa sua denominazione deriva dai termini dell\u2019antico greco pous, pod\u00f2s, che significa \u201cpiede\u201d e logos, ou, che significa \u201cragione, discorso\u201d ed \u00e8 stato utilizzato per la prima volta negli Stati Uniti d\u2019America nel Ventesimo secolo (Foot and Ankle Specialist o DPM Doctor Podiatric Medicine). \n\u00c8 praticata dal Podologo, Dottore Specialista in Podologia, laurea inserita come branca della medicina riabilitativa riconosciuta in Italia dal Ministero della sanit\u00e0 in base al regolamento di cui al D.M. 666/1994 e norme successive. Questo corso di studi \u00e8 riconosciuto dallo Stato Italiano, e conferisce a chi lo termina la possibilit\u00e0 di operare in totale autonomia professionale. Alla facolt\u00e0 di Podologia si pu\u00f2 accedere dopo aver superato il test di accesso a numero chiuso. La laurea si conclude con l\u2019abilitazione all\u2019esercizio della professione di Podologo. \nSoprattutto negli ultimi anni, la Podologia sta avendo un notevole sviluppo in quanto gli odierni stili di vita comportano un aumentato rischio di contrarre patologie di interesse podologico. Si tratta di una professione con una grande proiezione nel futuro legata all\u2019importanza sempre pi\u00f9 in crescita della salute dei nostri piedi.\nIl podologo esercita la sua professione sanitaria in tutte le fasce di et\u00e0, con bambini, persone adulte, persone anziane, sportivi o persone che, per il loro lavoro, devono stare molto tempo in piedi. Oltre a questa sua ampia contemplazione di pazienti di tutte le et\u00e0, la Podologia \u00e8 suddivisa in ulteriori specialit\u00e0 peculiari:\nPodologia Pediatrica, Podologia Geriatrica, Podologia Sportiva, Podologia Diabetica, Podologia Reumatica, Podologia Angiologica, Podologia Neurologica.\nPodologia Pediatrica\nFin dai primi anni di vita, il piede lavora in sinergia con il corpo per dare movimento e stabilit\u00e0. \u00c8 necessario quindi dare la giusta attenzione agli arti inferiori dei bambini per evitare la comparsa di patologie in et\u00e0 adulta. \u00c8 infatti di grande importanza fare visite podologiche in et\u00e0 pediatrica, anche per evitare possibili problemi di deambulazione. La patologia pi\u00f9 comune in et\u00e0 pediatrica \u00e8 il piede piatto. \nPodologia Geriatrica\nSono molte le patologie del piede che colpiscono il paziente anziano e ospedalizzato: ipertrofie ungueali, unghie distrofiche, dolenti ed incarnite; cute distrofica e disidratata; lesioni preulcerative ed ulcerative. Il piede dell\u2019anziano presenta frequentemente problematiche alle estremit\u00e0 inferiori. Esistono condizioni croniche che incidono sullo stato di benessere e mobilit\u00e0 della persona anziana. Deformit\u00e0 della struttura del piede come l\u2019alluce valgo, le dita a martello, causate da un'errata deambulazione o da malattie come l\u2019artrite reumatoide, il diabete o il Parkinson, portano a situazioni dolorose e callosit\u00e0 sotto la pianta del piede, dorsalmente alle dita e negli spazi interdigitali. Queste lesioni si possono sviluppare in borsiti articolari e processi ulcerativi spesso complicati da deficit circolatori e dalle condizioni precarie del soggetto. Attraverso l\u2019impiego di adeguate calzature, ortesi plantari e digitali e un trattamento podologico periodico, \u00e8 possibile gestire al meglio questi problemi. \nPodologia Sportiva\nIl piede \u00e8 una delle parti anatomiche pi\u00f9 sollecitate durante le attivit\u00e0 sportive. L\u2019uso intensivo pu\u00f2 esporli a frequenti traumi e per questo hanno bisogno di particolare attenzione. Ogni attivit\u00e0 sportiva ha le sue specificit\u00e0, e i movimenti sollecitano in maniera diversa le strutture muscolo-tendinee e ossee del nostro corpo. Ogni attivit\u00e0 sportiva ha le sue caratteristiche; alcuni sport implicano scatti, arresti bruschi e veloci cambi di direzione mentre in altri l\u2019atleta deve percorrere decine di chilometri, ma in ogni caso i piedi finiscono per essere tra le parti del corpo maggiormente utilizzate. Alla ripresa dell\u2019attivit\u00e0 sportiva dopo un lungo periodo di inattivit\u00e0 \u00e8 consigliabile sottoporsi ad una visita podologica per escludere la presenza di situazioni patologiche che possano compromettere la salute del piede. Lo stesso dovrebbe valere per chi, pur praticando sport abitualmente, avverte fastidi o dolori localizzati alla pianta, al dorso o alle dita del piede, che con il tempo potrebbero acuirsi fino a compromettere il movimento e la stessa deambulazione. Le patologie pi\u00f9 comuni nello sportivo sono: infiammazioni tendinee, fasciti plantari, morbo di Haglund, Neuroma di Morton, metatarsalgia, patologie a carico dell'alluce, patologie a carico dell'unghia. \nPodologia Diabetica\nIl diabete pu\u00f2 colpire diversi organi, tra i quali il sistema circolatorio. A livello del piede, i danni al sistema circolatorio si possono manifestare con alcuni segni che devono essere valutati dal podologo:\nTra i disturbi del piede diabetico figurano anche le deformazioni ostro-articolari (Piede di Charcot) che possono impedire la corretta deambulazione e dare luogo a ulcerazioni. Per diminuire l'incidenza del piede diabetico \u00e8 necessario fare programmi di trattamento podologico che vanno dalla diagnosi precoce allo screening dei pazienti a rischio che presentano segni di neuropatia, insufficienza circolatoria, deviazione assiale delle dita, rigidit\u00e0 articolare e alterazioni delle unghie."}
{"id": "269142", "revid": "1005847", "url": "https://it.wikipedia.org/wiki?curid=269142", "title": "Elezioni presidenziali in Polonia del 2000", "text": "Le elezioni presidenziali in Polonia del 2000 si tennero l'8 ottobre; videro la vittoria del Presidente uscente Aleksander Kwa\u015bniewski, che si riconferm\u00f2 al primo turno col 53,9% dei voti."}
{"id": "269144", "revid": "767487", "url": "https://it.wikipedia.org/wiki?curid=269144", "title": "Eric Gravatt", "text": "Grande batterista jazz vicino all'area pi\u00f9 free del progressive, ha suonato nelle prime formazioni dei Weather Report, al suo attivo gli album Sweetnighter, I Sing the Body Electric e il meraviglioso Live in Japan del 1972. Il suo stile all'epoca modernissimo basato sulle sonorit\u00e0 pi\u00f9 acute dello strumento caratterizzato da uno swing eccezionale; stile poi ripreso dai pi\u00f9 grandi batteristi degli anni settanta, recentemente dopo essere stato lontano dalla musica per circa 20 anni, facendo la guardia carceraria, \u00e8 riapparso nelle nuove formazioni del grande pianista McCoy Tyner."}
{"id": "269151", "revid": "13102", "url": "https://it.wikipedia.org/wiki?curid=269151", "title": "Osvaldo Licini", "text": "Biografia.\nNasce il 22 marzo 1894 a Monte Vidon Corrado, un paese vicino a Fermo, nelle Marche. Subito dopo la sua nascita i genitori, Vincenzo Licini e Amedea Corazza, si trasferiscono a Parigi per motivi di lavoro: qui Vincenzo svolge l\u2019attivit\u00e0 di cartellonista pubblicitario e Amedea dirige una casa di mode. Osvaldo resta a Monte Vidon Corrado affidato alle cure del nonno paterno, Filippo. Nel 1896 nasce a Parigi la sorella Esmeralda che diventer\u00e0 ballerina all'Op\u00e9ra.\nNel 1908, appena quattordicenne, si trasferisce a Bologna per frequentare l\u2019Accademia di Belle Arti: ci sono, tra i suoi compagni di studi, Giorgio Morandi, Mario Bacchelli, Severo Pozzati (Sepo), Giacomo Vespignani. La sua adesione sar\u00e0 incentivata anche da parte del nonno paterno, Filippo, il quale, piccolo proprietario terriero, riconosce delle doti artistiche in suo nipote.\nNel 1913 ha contatti con ambienti futuristi pur non aderendo, nella sostanza, al futurismo; durante l\u2019estate scrive i \"Racconti di Bruto\", cinque brevi racconti nei quali Bruto \u00e8 lo stesso Osvaldo; fa leggere il manoscritto dei \"Racconti di Bruto\" al musicista Francesco Balilla Pratella. Dipinge un suo autoritratto che poi dona all\u2019amico Morandi.\nNel marzo del 1914 alcune sue opere vengono presentate al pubblico per la prima volta: si tratta della mostra collettiva cosiddetta dei \"Secessionisti\" che si tiene a Bologna nei sotterranei dell\u2019Hotel Baglioni e nella quale, insieme a lui, espongono Bacchelli, Morandi, Pozzati e Vespignani.\nVerso la fine dell\u2019anno si trasferisce a Firenze per studiare scultura presso l\u2019Accademia di Belle Arti.\nNel 1915 parte per combattere nella Prima guerra mondiale; sul Podgora viene ferito ad una gamba (ci\u00f2 lo render\u00e0 claudicante per tutta la vita). A seguito del ferimento viene ricoverato presso l\u2019ospedale militare di Firenze.\nNel capoluogo toscano conosce Beatrice M\u00fcller, una giovane svizzera che, terminati gli studi di lingue a Ginevra e a Londra, decide, allo scoppio della Prima guerra mondiale, di entrare per motivi umanitari nella Croce Rossa Internazionale; Osvaldo inizia con lei, crocerossina a Firenze, una relazione dalla quale nasce, nel 1917, il figlio Paolo.\nNel 1917 si reca in convalescenza a Parigi presso la madre Amedea e la sorella Esmeralda, ballerina all\u2019Op\u00e9ra. Il padre Vincenzo \u00e8 a quel tempo gi\u00e0 deceduto.\nAl Caf\u00e9 de la Rotonde conosce, tra gli altri, Pablo Picasso, Jean Cocteau, Blaise Cendrars, Manuel Ortiz de Z\u00e1rate, Mo\u00efse Kisling. In quel periodo conosce anche il mercante d\u2019arte L\u00e9opold Zborowski che in seguito diviene suo collezionista. Nel mese di maggio, al teatro dello Ch\u00e2telet, assiste alla prima rappresentazione di \"Parade\" di Cocteau, con musiche di Erik Satie e scenografie di Picasso.\nA Montparnasse, nell\u2019autunno, incontra Amedeo Modigliani del quale diventa amico. Modigliani disegna un suo ritratto che tuttavia, alcuni anni dopo, va distrutto in un incendio.\nNel 1921 soggiorna a lungo a Parigi: tramite il pittore francese Maurice Loutreuil partecipa a una esposizione collettiva dedicata a un confronto tra artisti \u201cpompiers\u201d\" \" e \"\u201c\"modernes\u201d presso la Galleria Devambez; in questa mostra espongono anche, tra gli altri, Manuel Ortiz de Zarate e Cha\u00efm Soutine.\nAl \"14\u00b0 Salon d\u2019automne\" \u00e8 presente con tre ritratti femminili.\nTra il 1922 e il 1925 continua ad alternare i suoi soggiorni tra l\u2019Italia e la Francia.\nIn questi anni intraprende uno stimolante dialogo culturale con gli amici marchigiani Felice ed Ermenegildo Catalini, Gino Nibbi, Acruto Vitali.\nPartecipa a Parigi ad alcune esposizioni: nel 1922 al \"15\u00b0 Salon d'Automne\"; nel 1923 al \"34\u00b0 Salon des Ind\u00e9pendants\"; nel 1924, oltre a partecipare a una mostra collettiva presso la Closerie des Lilas, tiene una sua personale nell\u2019abitazione della sorella Esmeralda in Boulevard Lannes.\nAttraverso la sorella conosce Gabriel Voisin (pioniere dell\u2019aviazione francese e industriale aeronautico e automobilistico) che diventa uno dei suoi primi collezionisti.\nNel 1925 partecipa al \"36\u00b0 Salon des ind\u00e9pendants\".\nNel 1926, anche grazie all\u2019interessamento del pittore Gian Emilio Malerba (che conosce tramite l\u2019artista Mario Tozzi), partecipa con tre opere alla \"I Mostra del Novecento italiano\" promossa da Margherita Sarfatti a Milano; vengono esposte una natura morta e due marine.\nSposa la pittrice svedese Nanny Hellstr\u00f6m, conosciuta in Francia, e con lei va ad abitare a Monte Vidon Corrado.\nNel 1927 partecipa, con quattro opere, alla mostra del Novecento italiano ad Amsterdam (\"Esposizione d\u2019arte italiana in Olanda\") presentata da Enrico Morpurgo.\nNel 1928 espone a Parigi nella mostra collettiva \"Les artistes italiens de Paris\" curata da Mario Tozzi.\nSi dedica, nello stesso anno, al progetto di illustrare un libro su Giacomo Leopardi; a tal fine inizia a realizzare alcuni disegni che hanno Leopardi come soggetto; in seguito il progetto viene tuttavia abbandonato.\nNel 1929 partecipa, a Milano, alla \"II Mostra del Novecento italiano\".\nCompila un questionario, che invia a Giovanni Scheiwiller, nel quale indica, tra l\u2019altro, quelli che sono stati, fino a quel momento, i periodi della sua evoluzione artistica: il primitivismo fantastico (dal 1913 al 1915), gli episodi di guerra (dal 1915 al 1920) e, dal 1920 al 1929, il realismo (il termine realismo viene peraltro fatto seguire da un punto interrogativo a significare la particolarit\u00e0 del suo modo di raffigurare il reale).\nA Parigi partecipa alla mostra collettiva \"Art italien moderne\" organizzata da Mario Tozzi.\nNel 1930 espone a Basilea e poi a Berna nella mostra collettiva \"Artisti della nuova Italia\" presentata da Alberto Sartoris.\nDipinge quello che \u00e8 considerato il suo primo quadro astratto, \"Fili astratti su fondo bianco\".\nNel 1931 partecipa con due opere (\"Figura in verde\" e \"Paesaggio\") alla \"I Quadriennale\" \"d\u2019arte nazionale a Roma\".\nA settembre si reca a Stoccolma per l\u2019inaugurazione della mostra \u201c\"Novecento\" \"italiano\u201d Nutida italiensk konst\" nella quale espone due nature morte e il ritratto di Nella.\nNel 1932 scrive un racconto, la \"Sibilla\", il cui manoscritto non \u00e8 mai stato ritrovato.\nNel 1934, a Venezia, incontra per la prima volta il critico Giuseppe Marchiori con il quale \u00e8 in contatto epistolare dal 1932.\nA Burano, sull\u2019albo delle firme di una trattoria, si definisce \"errante eretico erotico\".\nSulla rivista L\u2019Orto pubblica un suo \"Ricordo di Modigliani\".\nNel 1935 alla \"II Quadriennale d\u2019arte nazionale\", a Roma, espone tre opere: \"Il bilico\" (1934), \"Castello in aria\" (1932) e \"Stratosfera\".\nLegge con entusiasmo \"Kn\", il saggio sull\u2019arte astratta scritto da Carlo Belli.\nPartecipa con sei opere alla \"Prima mostra collettiva di arte astratta italiana\" che, a marzo, si inaugura a Torino presso lo studio di Felice Casorati ed Enrico Paulucci: alla mostra partecipano anche, tra gli altri, Lucio Fontana, Fausto Melotti, Mauro Reggiani, Atanasio Soldati, Luigi Veronesi.\nSul n. 4 della rivista francese \"Abstraction \u2013 Cr\u00e9ation art non figuratif\" vengono riprodotte due sue opere.\nA Milano, presso la Galleria del Milione, tiene la sua prima mostra personale in Italia nella quale espone 37 dipinti ed alcuni disegni.\nSi reca a Parigi dove conosce personalmente Kandinskij, Zervos, Kupka, Herbin, Magnelli.\nA Villa Olmo a Como, nel 1936, espone nella \"Mostra di pittura moderna italiana\".\nNel 1937 a Milano partecipa alla mostra collettiva \"Venti firme\" presso la Galleria del Milione. Nello stesso anno, su \"Il Corriere Padano\" pubblica uno scritto intitolato \"Natura di un discorso\" nel quale espone la sua concezione dell\u2019arte.\nRisale al 1938 la prima lettera che documenta l\u2019esistenza di una corrispondenza epistolare con Franco Ciliberti, teosofo e studioso di filosofie orientali.\nNello stesso anno \u00e8 presente, al Teatro delle Arti a Roma, alla conferenza tenuta da Marinetti sulla \"Difesa della civilt\u00e0 per la libert\u00e0 dell\u2019arte\".\nNel 1939 partecipa, a Roma, alla \"III Quadriennale d\u2019arte nazionale\".\nNel 1941 aderisce al Gruppo Primordiale Futurista, fondato a Como, del quale fanno parte, tra gli altri, Cesare Cattaneo, Franco Ciliberti, Pietro Lingeri, Mario Radice, Manlio Rho, Alberto Sartoris, Giuseppe Terragni.\nAlberto Sartoris scrive sulla rivista Origini il saggio \"Osvaldo Licini archipittore\".\nTra il 1943 e il 1945 appoggia l\u2019attivit\u00e0 del Comitato di Liberazione Nazionale.\nNel 1946 diventa sindaco di Monte Vidon Corrado.\nNel 1947 espone, a Milano, nella mostra collettiva \"Arte astratta e concreta\" organizzata da Max Bill, Max Huber e Lanfranco Bombelli Tiravanti.\nNel 1948 espone per la prima volta alla \"Biennale d\u2019arte di Venezia\" dove \u00e8 presente con tre opere.\nAlla \"XXV Biennale d\u2019arte di Venezia\", nel 1950, espone nove opere sul tema dell\u2019\"Amalassunta\".\nNel 1951 viene confermato sindaco di Monte Vidon Corrado per un\u2019altra legislatura.\nPartecipa, con tre opere sul tema dell\u2019\"Amalassunta\", alla mostra \"Artistas italianos de\" \"hoje\" nell\u2019ambito della I Biennale del museo di arte moderna di San Paolo in Brasile.\nEspone, a Torino, alla mostra \"Pittori d\u2019oggi Francia \u2013 Italia\".\nNel 1953 espone, alla Liljevalchs konsthall di Stoccolma, nella mostra collettiva \"Nutida italiensk konst\" organizzata dalla Biennale di Venezia.\nA Monte Vidon Corrado, nel 1957, riceve la visita del critico Luigi Carluccio che intende organizzare una sua mostra retrospettiva a Torino nell\u2019ambito della rassegna \"Pittori d\u2019oggi Francia \u2013 Italia\"; aderisce all\u2019iniziativa di Carluccio e concede in prestito per la mostra varie opere. La mostra si inaugura a ottobre (per la Francia viene dedicata una retrospettiva a Fernand L\u00e9ger).\nNel febbraio del 1958 il Centro Culturale Olivetti di Ivrea gli dedica un\u2019ampia mostra personale presentata da Marchiori; nei mesi che precedono l\u2019inaugurazione collabora personalmente alla realizzazione dell\u2019iniziativa.\nSono esposte 62 opere (dal 1921 al 1957); numerosi sono anche i dipinti degli anni Venti appartenenti al periodo del cosiddetto realismo.\nNel 1968 Zeno Birolli e Aldo Passoni curano una mostra personale presso la Galleria d'Arte Moderna di Torino.\nAlla \"XXIX Biennale d\u2019arte di Venezia\" gli viene dedicata una sala personale nella quale (in base alla terza edizione riveduta del catalogo della Biennale) espone 43 opere; Umbro Apollonio presenta l\u2019esposizione, l\u2019allestimento \u00e8 di Carlo Scarpa.\nLa giuria gli assegna il Gran premio internazionale per la pittura; a giugno \u00e8 a Venezia con il figlio, Paolo, per la cerimonia di premiazione e qui riceve il premio dal Presidente della Repubblica Giovanni Gronchi.\nL\u201911 ottobre, quando \u00e8 ancora in corso la \"XXIX Biennale\", muore nella sua casa di Monte Vidon Corrado."}
{"id": "269153", "revid": "77358", "url": "https://it.wikipedia.org/wiki?curid=269153", "title": "Body-building", "text": ""}
{"id": "269159", "revid": "116399732", "url": "https://it.wikipedia.org/wiki?curid=269159", "title": "Duale", "text": ""}
{"id": "269162", "revid": "125837898", "url": "https://it.wikipedia.org/wiki?curid=269162", "title": "Otierre", "text": "Gli Otierre (conosciuti anche come OTR) sono un gruppo musicale rap italiano, nato nel 1991 a Varese e scioltosi nel 1998. Nel 2012 il gruppo riprende la sua attivit\u00e0 con il nome OTR/Gente Guasta.\nStoria del gruppo.\nGli Otierre (\"Originale Trasmissione del Ritmo\") nascono come crew con l'intento di racchiudere tutte le discipline dell'hip hop nella zona di Varese, si tratta infatti di un gruppo molto folto ed eterogeneo composto, tra gli altri, dagli MC's Azza, Esa, Intru, Limite, Polare, Thor e dai DJ's, Irmu, Vigor, Vez; nella Crew entrer\u00e0 anche Tormento, il fratello minore di Esa e si assocer\u00e0 La Pina, la quale diventer\u00e0 compagna di Esa sia musicalmente sia nella vita.\nLa crescita dell'hip hop nel settentrione italiano permette l'organizzazione delle prime jam, con tanto di sfide di freestyle e di ballo. Nel 1992 esce il demotape \"L'anno della riscossa\", seguito dal singolo \"Ragga no droga\". Il gruppo ottiene cos\u00ec una certa notoriet\u00e0, tanto che il rapper Frankie hi-nrg mc gli dedicher\u00e0 un brano, intitolato \"Omaggio, Tributo, Riconoscimento\", sul suo album \"Verba manent\".\nIn questo periodo gli Otierre stanno lavorando all'LP \"Quel sapore particolare\", al quale La Pina collabora in due brani, che uscir\u00e0 nel 1994. Il brano \"Quando meno te l'aspetti\", incentrato su una storia d'amore tra i banchi di scuola, ottiene una discreta visibilit\u00e0 radiofonica, soprattutto grazie a Radio Deejay. Il successo del brano lo far\u00e0 citare dagli Articolo 31 nel loro secondo album, ma soprattutto porter\u00e0 gli Otierre a presentare il brano a Un disco per l'estate e ad essere ospiti fissi e poi conduttori di Venerdireppa (poi One Two One Two), programma notturno di Radio Deejay, il primo dedicato al rap da una radio di diffusione nazionale. Nel frattempo Tormento e DJ Irmu lasciano la crew per dare vita al gruppo dei Sottotono insieme al beatmaker Fish e all'MC Nega.\nLa notoriet\u00e0 raggiunta dagli Otierre permette loro di essere chiamati ad aprire il concerto milanese dei Public Enemy, partecipando anche attivamente al concerto e facendo freestyle con il gruppo newyorkese.\nNel 1996 il gruppo si \u00e8 ridotto ai soli Esa, Polare, Vez e Vigor e nello stesso anno avviene la fondazione della Sede (luogo di ritrovo e casa di produzione della crew) a Varese, della Mixmen Connection (insieme ad altri rapper che gravitavano intorno alla crew, come Bassi Maestro e Davo) e del collettivo La Connessione, che unisce l'hip hop italiano con quello tedesco e belga ed in cui collaborano artisti come Torch e Toni-L dalla Germania (quest'ultimo collaborer\u00e0 in un brano del secondo album del gruppo), Bou e Rival Capone (CNN199 Crew) da Bruxelles. Nel 1997 esce \"Dalla sede\", come Otierre feat. La Pina. Il progetto segna un ottimo successo nell'underground italiano grazie a pezzi come \"Ce n'\u00e8\" o \"Rispettane l'aroma\", diventati poi classici del genere.\nDopo \"Dalla sede\" i membri della Otierre si dedicano a carriere soliste: in questo contesto Esa e Polare cambiano i loro nomi in El Presidente e Polaroide portando avanti il duo Gente Guasta, Esa pubblica nel 2002 il disco solista \"Tutti gli uomini del presidente\", La Pina (che aveva gi\u00e0 pubblicato un disco solista nel '95) dopo altri due album diverr\u00e0 speaker a Radio Deejay.\nA partire dal 2002 vi sono state diverse serate di Reunion degli OTR con la partecipazione dei soli Azza, Esa, Polare, Vez e Vigor, talvolta con la presenza de La Pina o di Tormento. A fine 2012 \u00e8 uscito un nuovo album con Esa, Polare, Vigor e Skizo sotto il nome di OTR/Gente Guasta ed intitolato \"Sintonizzati\".\nIl 21 ottobre 2014 segna il ritorno degli OTR sulle scene musicali con un nuovo singolo (accompagnato anche da uno street video) intitolato \"\u00c8 presto\", che anticiper\u00e0 l'uscita del prossimo album del gruppo \"Musica d'azione\", la cui uscita \u00e8 stata fissata inizialmente per il mese di gennaio 2016. Il 19 febbraio 2015 viene pubblicato il video del brano \"Musica d'azione\" seguito dai singoli \"Vox populi\", (pubblicato il 18 agosto 2015 e accompagnato dal rispettivo videoclip) e \"Pot\u00e0la\" (pubblicato il 1\u00ba settembre dello stesso anno e accompagnato dal video).\nL'11 giugno 2018 esce il brano \"il vero rap\" degli OTR prodotto da Dj Shocca"}
