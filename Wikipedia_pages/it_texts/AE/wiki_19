{"id": "281704", "revid": "466539", "url": "https://it.wikipedia.org/wiki?curid=281704", "title": "Tom Ford", "text": "Ha lanciato il suo omonimo marchio di lusso nel 2005, in precedenza come direttore creativo di Gucci e Yves Saint Laurent. Negli ultimi anni, Ford ha affiancato alla carriera da stilista anche una fortunata carriera da regista ed entrambi i suoi film sono stati nominati all'Oscar: \"A Single Man\" (2009) e \"Animali Notturni\" (2016). Attualmente ricopre il ruolo di Presidente del Consiglio dei Fashion Designers of America.\nBiografia.\nNasce nel 1961 ad Austin, nel Texas, figlio di Tom Ford e Shirley Bunton. Trascorre gran parte della sua infanzia nei sobborghi di Houston, per poi, all'et\u00e0 di 11 anni, trasferirsi con la famiglia a Santa Fe. Effettua gli studi presso la St. Michael's High School e successivamente alla Santa Fe Preparatory School, diplomandosi nel 1979. All'et\u00e0 di 17 anni si trasferisce a New York, dove, oltre a studiare alla Parsons School of Design, studia storia dell'arte alla New York University. In quegli anni frequenta la leggendaria discoteca Studio 54, conosce Andy Warhol, guru della pop art. Memorabili sono le notti passate da Ford allo Studio 54 ispirandosi ai personaggi che frequentavano il club, correndo poi a disegnare schizzi nella caffetteria poco distante.\nPrima dell'ultimo anno alla Parsons, lavora a Parigi per sei mesi come stagista nell'ufficio stampa di Chlo\u00e9. Dopo aver studiato moda per anni, si laurea nel 1986, ma in architettura.\nAncora nel 1986 entra a far parte dello staff creativo della designer Cathy Hardwick; la svolta decisiva avviene per\u00f2 nel 1988, quando passa alla Perry Ellis come Direttore del Design sotto la supervisione di un'altra figura fondamentale del mondo della moda: Marc Jacobs.\nCarriera stilistica.\nPeriodo in Gucci.\nIl 1990 \u00e8 il vero anno della svolta. Ford cambia radicalmente imbarcandosi nell'avventura del marchio Gucci, sull'orlo della bancarotta. Inizialmente occupa la posizione di responsabile dell'abbigliamento donna ready-to-wear, passando poi nel 1992 a Direttore del Design. Nel 1994 Gucci viene acquistata da un fondo di investimento del Bahrein, Investcorp, e Ford scala ancora posizioni diventando Creative Director, con responsabilit\u00e0 sulla produzione e sull'immagine della compagnia. Il 1995 \u00e8 l'anno che rilancia Gucci e Ford nel gotha della moda mondiale, grazie alle linee guida stilistiche ed alle mirate campagne pubblicitarie del designer texano in collaborazione con la stylist francese Carine Roitfeld e al fotografo Mario Testino. Ford capisce subito l'importanza delle campagne pubblicitarie e inizia collaborazioni con grandi fotografi come Richard Avedon, Steven Meisel, Helmut Newton, Herb Ritts.\nNel 2000 assume anche l'incarico di Creative Director per Yves Saint Laurent, dopo che questa entr\u00f2 a far parte del gruppo Gucci. La sua campagna pubblicitaria per il profumo \"YSL M7\" resta particolarmente famosa perch\u00e9 ritrae il campione di arti marziali Samuel de Cubber in posa completamente nudo. Ad aprile del 2003, partecipa al Metropolitan Museum al \"Gala per la Moda ed il Costume\". Per l'occasione disegna dei vestiti col marchio Gucci, appositamente per Diana Ross e Nicole Kidman, che sono per lui una \"fonte di ispirazione\". Nel 2004 Tom Ford e Domenico De Sole decidono di lasciare il gruppo Gucci. \"Con grande tristezza - ha dichiarato Ford - lasciamo, ma confidiamo nell'aver lasciato uno dei pi\u00f9 forti team del settore\". L'ultima sfilata \u00e8 datata marzo 2004.\nMarchio \"Tom Ford\".\nIl duo Ford-De Sole ha creato nel 2005 la societ\u00e0 \"Tom Ford\" che lavora nell'ambito della moda. Per ora collabora con Est\u00e9e Lauder per quanto riguarda profumi e cosmetica. Ora ha creato una collezione di occhiali da sole col suo nome. Per rimanere fedele alla sua stravaganza e voglia di diverso, alcuni di questi sono addirittura rivestiti in pelle di capretto. Il 12 aprile 2007 viene aperta la prima boutique a Madison Avenue a New York.\nInoltre dopo la collaborazione con il gruppo Est\u00e8e Lauder ha lanciato sul mercato un suo profumo dal nome di \"Black Orchid\" disponibile in diversi formati tra cui un'edizione limitata con un prezioso flacone di cristallo nero Lalique.\nNella primavera del 2007 \u00e8 stata presentata la collezione maschile che porta il suo nome. La linea \"menswear\" sar\u00e0 disponibile fino al 2008 nelle boutique monomarca Ermenegildo Zegna e successivamente in punti vendita selezionati. Per le campagne pubblicitarie delle sue linee si \u00e8 affidato allo stile forte di Marilyn Minter e Terry Richardson.\nCarriera cinematografica.\nFord da sempre attento allo stile e al glamour hollywoodiano, ha sempre avuto contatti con il mondo del cinema. Nel 2001 \u00e8 apparso come se stesso nel film \"Zoolander\", mentre dal 2008 cura gli abiti di James Bond nell'omonima saga cinematografica.\nSempre nel 2008, Ford decide di intraprendere una nuova avventura artistica, debuttando alla regia cinematografica con \"A Single Man\", film che racconta l'ultimo giorno di vita di un professore omosessuale e della sua solitudine dopo la morte del suo compagno. Ford ha anche sceneggiato e prodotto il film. Dopo aver acquistato i diritti del romanzo di Christopher Isherwood \"Un uomo solo\", inizia le riprese tra ottobre e novembre 2008, presentandolo poi in concorso alla 66\u00aa Mostra internazionale d'arte cinematografica di Venezia, dove ha ottenuto un'ottima accoglienza; Ford si \u00e8 aggiudicato il \"Queer Lion\" per il miglior film a tematica omosessuale, mentre l'attore britannico Colin Firth, protagonista dell film, ha vinto la Coppa Volpi per la migliore interpretazione maschile.\nNel 2013 appare nel documentario \"Mademoiselle C\", dove interpreta s\u00e9 stesso e parla di Carine Roitfeld. Nel 2016 presenta in concorso alla 73\u00aa Mostra internazionale d'arte cinematografica di Venezia il suo secondo lungometraggio, \"Animali notturni,\" vincendo il \"Gran premio della giuria.\" Il 12 dicembre 2016 riceve le sue prime due candidature ai Golden Globe come miglior regista e miglior sceneggiatore per \"Animali notturni\", e il 10 gennaio 2017 riceve due candidature ai BAFTA come miglior regista e miglior sceneggiatore per lo stesso film.\nVita privata.\nDal 1986 Tom Ford \u00e8 sposato con il giornalista inglese Richard Buckley. Nel 1989 Buckley ha combattuto un cancro e durante la convalescenza ha vissuto in Italia. Nel gennaio 2011 la coppia posa per la copertina della rivista \"Out\". Il 23 settembre 2012 la coppia annuncia la nascita del loro primo figlio, Alexander John Buckley Ford.\nBuckley muore a Los Angeles dopo una lunga malattia il 19 settembre 2021 a 72 anni.\nA Santa Fe, in Nuovo Messico, Ford ha realizzato la sua casa con annesso ranch e mausoleo su progetto dell'architetto di fama internazionale Tadao And\u014d."}
{"id": "281707", "revid": "767487", "url": "https://it.wikipedia.org/wiki?curid=281707", "title": "The Jicks", "text": " \nThe Jicks si sono formati nel 2001 e sono il gruppo che accompagna le sperimentazioni musicali di Stephen Malkmus, ex leader dei Pavement."}
{"id": "281708", "revid": "1843814", "url": "https://it.wikipedia.org/wiki?curid=281708", "title": "Miacetto", "text": "Il miacetto (mnac\u00e9t o miac\u00e9t in romagnolo cattolichino) \u00e8 un dolce natalizio tipico della citt\u00e0 di Cattolica (provincia di Rimini) a base di frutta secca, zucchero, cruschello (o farina) e miele, e senza alcun tipo di lievito. Il nome deriva dal latino \"milaceus\" (= di miglio), da cui il termine migliaccio che in diverse regioni d'Italia indica focacce completamente diverse fra loro, salate o dolci, accomunate solo dall'essere senza lievito. Negli altri territori della Romagna non \u00e8 conosciuto; solo \u00e8 presente una preparazione tradizionale che ha alcune somiglianze: il \"bustreng\" (Borghi, Montefeltro, alta Valle del Savio).\nViene preparato nelle case - le varie famiglie si tramandano piccole varianti della ricetta - nel periodo natalizio, quando viene anche messo in vendita da pasticcerie e panetterie. \nA Cattolica, oggi come in passato, preparare miacetti e regalarne a parenti e amici \u00e8 un modo per rinsaldare i legami con le persone."}
{"id": "281714", "revid": "1305772", "url": "https://it.wikipedia.org/wiki?curid=281714", "title": "Circondario", "text": ""}
{"id": "281715", "revid": "1718925", "url": "https://it.wikipedia.org/wiki?curid=281715", "title": "Centro-destra", "text": "Per centro-destra (o \"destra moderata\") si intende una posizione politica nata dall'alleanza dei partiti di destra con quelli di centro, di impostazione conservatrice e con un\u2019inclinazione liberale o democristiana.\nGli aspetti economici del moderno centrodestra sono stati influenzati dal liberismo economico, che generalmente sostiene i mercati liberi, la spesa pubblica limitata, riduzione dei servizi pubblici, riduzione del welfare e altre politiche fortemente associate al neoliberismo. La destra moderata non \u00e8 n\u00e9 culturalmente liberale n\u00e9 socialmente conservatrice e spesso combina entrambe le convinzioni con il sostegno alle libert\u00e0 civili e agli elementi del tradizionalismo.\nDescrizione.\nNegli USA.\nFino al 1933, il maggiore rappresentante del centro-destra negli Stati Uniti era il Partito Democratico. Spesso, i democratici, in particolare quelli provenienti dagli Stati meridionali, appoggiarono la segregazione razziale. Quando nel 1933, entr\u00f2 in vigore il New Deal del Presidente Roosevelt, il Partito Democratico divent\u00f2 la \"sinistra\" del panorama politico degli Stati Uniti. I conservatori democratici e i repubblicani contestavano l'intervento statale nell'economia, il crescente peso della presidenza a discapito del Parlamento, l'aumento del debito pubblico e l'alto costo dei provvedimenti assistenziali. Il Partito Repubblicano si trasform\u00f2 quindi nell'espressione politica del pensiero conservatore, che rappresenta tutt'oggi.\nIn Europa.\nLa gran parte dei partiti di centro-destra in Europa si riconosce nel Partito Popolare Europeo (PPE), il quale si definisce \"una famiglia di centro con radici profonde nella storia della civilt\u00e0 europea\".\nNato come contenitore di matrice democristiana, alla fine degli anni novanta, rispondendo a un'idea di Helmut Kohl, il PPE si apre ad altre esperienze politiche non prettamente democristiane: entrano nel partito nuovi soggetti di ispirazione liberale e conservatrice. Tra i Popolari europei entrano, tra gli altri, Forza Italia, il Partito Popolare spagnolo e il Raggruppamento per la Repubblica francese, tutti e tre partiti che hanno al loro interno cospicue componenti di matrice liberale e laica. Il PPE ha poi stretto, rapporti pi\u00f9 stretti con Democratici Europei, movimento politico composto da partiti conservatori, e segnatamente con il Partito Conservatore britannico, dando origine al gruppo parlamentare PPE-DE. Tuttavia i conservatori inglesi hanno abbandonato il gruppo nel 2009 e il gruppo parlamentare del PPE \u00e8 tornato ad assumere il nome originario PPE - Democratico-Cristiano.\nIl risultato di questi processi fu lo spostamento dell'asse politico del PPE verso destra e un'ottica meno confessionale. Ci\u00f2 non \u00e8 servito a limitare l'emarginazione dei partiti di centro-sinistra, come il Partito Popolare Italiano, e dell'Unione per la Democrazia Francese, che nel corso del tempo si era allontanata sempre pi\u00f9 dalla tradizione democristiana per assumere posizioni di stampo liberali conservatrici.\nOggi il PPE \u00e8 il principale partito del centro-destra europeo e si vuole proporre come riferimento unico per tutti i centristi, democristiani e conservatori europei. Aderiscono al PPE, tra gli altri, i principali partiti di centro e di centro-destra di Germania, Italia, Spagna, Francia e Polonia: l'Unione Cristiano-Democratica, Forza Italia, il Partito Popolare, I Repubblicani e Piattaforma Civica. Un altro importante raggruppamento \u00e8 il Partito dei Conservatori e dei Riformisti Europei, di matrice conservatrice e in parte euroscettica, cui aderiscono i conservatori britannici, della Repubblica Ceca e i nazionalisti polacchi: fondato nel 2009 dal Partito Conservatore britannico, dal Partito Unionista dell'Ulster, dai polacchi di Diritto e Giustizia, dal Forum Democratico Ungherese, dai lettoni di Per la Patria e la Libert\u00e0 e da Azione Elettorale dei Polacchi in Lituania, l'ECR promuove i principi del liberismo, dell'atlantismo e del conservatorismo nazionale."}
{"id": "281718", "revid": "339392", "url": "https://it.wikipedia.org/wiki?curid=281718", "title": "Solenzara", "text": ""}
{"id": "281730", "revid": "729019", "url": "https://it.wikipedia.org/wiki?curid=281730", "title": "Northrop Grumman E-10 MC2A", "text": "Il Northrop Grumman E-10 MC2A era un progetto di velivolo AEW&amp;C realizzato dall'azienda statunitense Northrop Grumman Corporation quale sostituto dell'E-3 Sentry, dell'E-8 Joint STARS e dell'Boeing EC-135 Rivet Joint, basati sul Boeing 707, in servizio nell'USAF. L'E-10 MC2A \u00e8 basato sul Boeing 767-400ER.\nStoria.\nSviluppo.\nNel 2003, il Northrop Grumman Boeing Raytheon \"MC2A Team\" ha ottenuto un contratto di 215 milioni di dollari pre-SDD (\"System Development and Demonstration\") per lo sviluppo del velivolo.\nNonostante l'E-8 Joint STARS della Northrop Grumman sia un progetto recente, sar\u00e0 comunque l'ultimo aereo di questo tipo ad essere basato sul Boeing 707: installare i sistemi ad alta tecnologia previsti per l\"'MC2A\" su una cellula che diventa sempre pi\u00f9 obsoleta non garantirebbe le prestazioni richieste. La disponibilit\u00e0 di potenti ed affidabili turboventole, certificate \"ETOPS\" (\"Extended range Twin engine Operation Performance Standards\" - \"Standard di prestazioni operative per i bimotori a lungo raggio\"), ha permesso di scegliere un bireattore.\nMC2A sta per Multi-Sensor Command and Control Aircraft. LMC2A era inteso per essere il massimo centro di controllo di ampi teatri di combattimento.\nNell'agosto 2003, \"Air International\" riportava che l'obiettivo di integrare radar di ricerca aerea e terrestre su una singola cellula \u00e8 stato abbandonato. Interferenze elettroniche tra l'AESA e il radar di sorveglianza terrestre come i requisiti di alimentazione per entrambi i sistemi sono stati citati come la causa. In luogo della soluzione abbandonata, l'USAF operer\u00e0 con 2 differenti flotte di E-10 che si integreranno con il futuro sistema di radar spaziale (\"Space-Based Radar\" (SBR), coi sistemi ELINT (\"ELectronic INTeligence\") e SIGINT (\"SIGnal INTelligence\") sia aerei che spaziali e con i satelliti spaziali IMINT (\"IMagery INTelligence\"). Sarebbe stato l'autorit\u00e0 centrale di comando per tutte le forze aeree, terrestri e navali in un teatro di combattimento. L'E-10 \u00e8 stato anche considerato per l'uso come centro di comando per veicoli senza pilota di combattimento aereo (UCAV).\nLe potenzialit\u00e0 dell'MC2A sarebbero state gradualmente aumentate, in fasi chiamate spirali:\nCancellazione.\nIl progetto \u00e8 stato cancellato nel 2007. Il velivolo \u00e8 stato venduto nel gennaio 2009 al Bahrain per essere convertito e utilizzato per il trasporto VIP."}
{"id": "281736", "revid": "143542", "url": "https://it.wikipedia.org/wiki?curid=281736", "title": "Sergio Fiorentino", "text": "Biografia.\nStudi\u00f2 al Conservatorio di San Pietro a Majella con Luigi Finizio, ma si form\u00f2 soprattutto nell'ascolto in concerto di Edwin Fischer, Alfred Cortot, Walter Gieseking, Sergej Rachmaninov.\nA 20 anni, nel 1947 vince un concorso pianistico a Monza, la cui giuria \u00e8 presieduta da Arturo Benedetti Michelangeli. Vuole una leggenda che lo stesso Michelangeli, in seguito, dir\u00e0 di lui: \u00ab\u00c8 il solo altro pianista\u00bb.\nSegue poi i corsi di perfezionamento di Carlo Zecchi, allievo a sua volta di Ferruccio Busoni, e nel 1953 debutta alla Carnegie Hall di New York: la critica lo paragona a Sergej Rachmaninov. L'anno successivo Fiorentino \u00e8 vittima di un incidente aereo che ne segner\u00e0 la carriera e la vita; a seguito di un atterraggio d'emergenza, il musicista \u00e8 uno dei pochi sopravvissuti, ma riporta uno schiacciamento vertebrale.\nNel periodo immediatamente successivo intensifica l'attivit\u00e0 concertistica riscuotendo grandi successi a Londra, ancora a New York dove lo stesso Vladimir Horowitz rimase molto impressionato, e registrando moltissimo materiale, rimasto in gran parte inedito. Ma i dolori alla schiena aumentano sempre pi\u00f9 ed esce dal circuito dei concerti, dedicandosi anima e corpo all'insegnamento al Conservatorio di Napoli (dove ha come allievo pianista Giuseppe Andaloro) e continuando l'attivit\u00e0 concertistica quasi solo in Italia, spesso anche in citt\u00e0 secondarie.\nDopo molto tempo, nel 1991 torn\u00f2 a suonare a Santa Cecilia a Roma e subito dopo in Germania per una serie di concerti, con programmi tutti diversi, che misero in evidenza che non aveva perso la padronanza tecnica e musicale. Torn\u00f2 negli Stati Uniti, e fu messo sotto contratto da agenzie di primo piano, riprendendo, cos\u00ec, sia l'attivit\u00e0 concertistica a livello internazionale, sia la registrazione di dischi e la tenuta di corsi di perfezionamento.\nNel febbraio 1997, in Germania, Fiorentino suona cinque volte in una settimana il celeberrimo Concerto n. 3 per pianoforte e orchestra di Rachmaninov, ottenendo grandi consensi. Ha tenuto il suo ultimo concerto nell'estate 1998, presso il Festival JCE di Bertinoro. Mentre stava preparando una nuova tourn\u00e9e europea, fu colpito da infarto nella sua casa a Napoli.\nNel 1994 la casa discografica APR ha iniziato una raccolta in 10 volumi delle sue esecuzioni, chiamata \"Fiorentino Edition\" .\nFiorentino Edition - APR Recordings.\nAppian Publications &amp; Recordings\n(C\u00e9sar Franck: Pr\u00e9lude, Fugue et Variations op. 18 [Trascrizione Bauer]; Pr\u00e9lude, Chorale et Fugue; Danse Lente; Pr\u00e9lude, Aria et Final) \nRepertorio.\nLa sua leggendaria facilit\u00e0 di apprendimento gli permetteva di avere in repertorio quasi tutta la letteratura pianistica maggiormente in voga all'epoca: tutto Chopin, tutto Rachmaninoff (esegu\u00ec nel 1987, a Napoli, l'integrale per pianoforte in sole quattro serate di seguito), quasi tutto Liszt (comprese opere semisconosciute, come la \"Fantasia su La campanella\"), Bach, tutto Beethoven, etc. Cur\u00f2 inoltre molte trascrizioni, soprattutto di opere di Bach, tra le quali spicca anche per l'eccellenza della sua esecuzione la trascrizione della \"Sonata per violino solo in sol minore\", riproposta al pubblico anche dal suo allievo pi\u00f9 famoso, il pianista Giuseppe Andaloro \"(Premio Venezia, Premio Casella di Napoli, Premio Sendai Piano 2001 - London Grand Prize 2002 - Rabat Grand Prix de Piano 2003 - Premio Busoni 2005 - Premio Hong Kong 2011)\".\nBibliografia.\nRoberto Piana (a cura di), Roberto Piana incontra Sergio Fiorentino, Cargeghe, Editoriale Documenta, 2009"}
{"id": "281740", "revid": "394", "url": "https://it.wikipedia.org/wiki?curid=281740", "title": "Tetracloroetilene", "text": ""}
{"id": "281744", "revid": "767487", "url": "https://it.wikipedia.org/wiki?curid=281744", "title": "Brujeria (gruppo musicale)", "text": "I Brujeria sono un gruppo musicale grind-death metal messicano, composto da membri di svariati gruppi rock, punk e metal e personaggi pubblici come Pat Hoed. La formazione della band \u00e8 cambiata pi\u00f9 volte, e questo \u00e8 il motivo per cui i Brujeria si mostrano sempre mascherati. Il loro nome in spagnolo significa \"stregoneria\". Per anni i Brujeria non hanno fatto alcuna esibizione dal vivo, cominciando solo nel 2003 a suonare negli Stati Uniti, nei paesi latino-americani ed in Europa.\nBiografia.\nIl gruppo viene fondato nel 1989 da Dino Cazares \"Asesino\", Jello Biafra (Dead Kennedys), Bill Gould (Faith No More), Juan Brujo e Pat Hoed. In seguito ne hanno fatto parte anche Nicholas Barker (Cradle of Filth, Dimmu Borgir, Old Man's Child), Raymond Herrera (Fear Factory) ed il bassista dei Napalm Death Shane Embury. Tutti i componenti del gruppo si esibiscono con pseudonimi in spagnolo, mascherati e interpretano personaggi definiti signori del narcotraffico ricercati dalla DEA.\nLe canzoni, tutte cantate in spagnolo, trattano tematiche sataniche, anti-cristiane, a sfondo sessuale, il narcotraffico, la situazione politica dei paesi centro-americani e l'immigrazione.\nDino Cazares lasci\u00f2 i Brujeria il 26 gennaio 2004. L'unico membro fondatore del gruppo ancora presente \u00e8 Juan Brujo. Gli Asesino (altra band di Dino Cazares) stanno intanto riscuotendo un buon successo, e lo stesso Dino Cazares ha definito gli Asesino come \"the new Brujeria\", sostenendo inoltre che la colpa del suo abbandono \u00e8 esclusivamente di Juan Brujo.\nNel 2016 i Brujeria tornano con un nuovo album intitolato \"Pocho Aztlan\", pubblicato il 16 settembre via Nuclear Blast Records."}
{"id": "281755", "revid": "830939", "url": "https://it.wikipedia.org/wiki?curid=281755", "title": "Gelimero", "text": "Biografia.\nFiglio di Geilaris (figlio di Gento, a sua volta figlio di Genserico), fu l'ultimo re del Regno dei Vandali. Divenne Re nel 530, in quanto capo della fazione ariana, dopo aver deposto suo cugino Ilderico che aveva irritato la nobilt\u00e0 vandala a causa della sua conversione al cattolicesimo. La maggior parte di loro infatti era devota all'arianesimo. Gelimero, ariano, ripristin\u00f2 la politica anticattolica di suo zio Trasamondo.\nL'imperatore d'oriente Giustiniano I, che appoggiava Ilderico, si eresse a difensore del deposto re e prima gentilmente e poi, con tono pi\u00f9 secco intim\u00f2 a Gelimero di esercitare pure il potere ma di rimettere almeno formalmente sul trono il vecchio re Ilderico. Gelimero rispose sprezzante che era disposto a combattere. Allora Giustiniano, che voleva restaurare l'impero nel Nord Africa, siglata la pace coi Persiani, nel 532, dichiar\u00f2 guerra ai Vandali.\nGiustiniano prepar\u00f2 la spedizione soprattutto spinto dal clero e dalla nobilt\u00e0 romana del regno vandalo che era nuovamente in esilio e per tre fattori favorevoli:\nAlla fine di luglio del 533, al comando di Belisario, part\u00ec il convoglio che all'inizio di settembre sbarc\u00f2 sul promontorio di \"Caput Vada\". L'esercito vandalo oppose una grande resistenza al generale bizantino Belisario e al suo esercito, ma fu sconfitto sempre nel 533, il 13 settembre nella battaglia di Ad Decimum.Belisario allora marci\u00f2 su Cartagine che si consegn\u00f2 ai Bizantini.Gelimero assedi\u00f2 la citt\u00e0, anche dal mare, ma dato che i rinforzi dalla Sardegna non arrivarono, tolse l'assedio e a met\u00e0 dicembre fu sconfitto nella battaglia di Ticameron, dove i suoi tesori e la sua famiglia furono catturati dai Bizantini, che occuparono tutte la citt\u00e0 del suo regno.\nNel marzo del 534, circondato sul monte \"Pappua\", cosciente che non avrebbe mai potuto riconquistare il suo regno, si arrese a patto di essere trattato onorevolmente. Belisario accett\u00f2.Secondo Procopio (La guerra vandalica, II, 9) Belisario port\u00f2 Gelimero a Costantinopoli per festeggiare il trionfo sui Vandali e questi, giunto sotto la tribuna imperiale, si gett\u00f2 ai piedi dell'imperatore in atto di riverenza. L'imperatore lo ricompens\u00f2 donandogli delle terre dove vivere con la famiglia in Galazia, dove visse come un \"pensionato imperiale\". Non pot\u00e9 diventare per\u00f2 un patrizio perch\u00e9 non abiur\u00f2 la sua fede ariana.\nIl regno vandalo d'Africa, incluso le isole, Sardegna, Corsica e Baleari venne riconquistato dai Bizantini. Ma alla caduta del regno vandalo si erano ribellate le trib\u00f9 berbere ed i Mauri, che tennero impegnate le truppe Bizantine per circa quindici anni. La nuova provincia d'Africa si pot\u00e9 considerare definitivamente pacificata solo nel 548.Dei Vandali non rimasero molte tracce."}
{"id": "281756", "revid": "767487", "url": "https://it.wikipedia.org/wiki?curid=281756", "title": "Derek Mahon", "text": "Vita ed opere.\nMahon, figlio di protestanti, nasce a Belfast, nell'Ulster, dove per\u00f2 si sente molto limitato, e non apprezza il fanatismo religioso imperante nella sua terra. Si sposta cos\u00ec a Dublino, dove frequenter\u00e0 il Trinity College, inframezzato da un anno alla Sorbona di Parigi, dove studia il francese. Alla fine dei suoi studi, Mahon trascorre un anno tra Canada, a casa di un cugino e Stati Uniti, dove incomincer\u00e0 ad insegnare. Nel 1967 torna in Irlanda e pubblica a Belfast la sua prima opera, \"Twelve Poems\", che sar\u00e0 per\u00f2 abbastanza ignorata dalla critica. L'anno successivo insegner\u00e0 a Dublino, e dar\u00e0 alle stampe \"Night-Crossing\", raccolta di 28 poesie, che delineano bene la visione della vita dell'autore. Nel 1972 pubblica \"Lives\" e si sposa, nel frattempo lavora come critico e giornalista a Londra; Nel 1975 comparir\u00e0 \"The Snow Party\", seguito da \"Poems 1962-1978\" nel 1979 e da \"The Hunt by Night\" nel 1982. Nel 1985 divorzia, e nello stesso periodo comincia a tradurre lavori ed opere teatrali dal francese; Nel 1993 pubblica ancora \"Antartica\".\nFilosofia.\nDerek Mahon \u00e8, coerentemente fin dalle sue prime opere, un meditatore, un uomo sempre alla ricerca di qualche cosa. Egli non ha mai voluto prendere posizione nelle lotte politico-religiose che hanno sconvolto e ancora creano scompiglio in Ulster, desidera solo la risoluzione pacifica dei conflitti. La sua ricerca \u00e8 atta ad uscire da quello che lui, metaforicamente, definisce \"Night-Crossing\", un attraversamento notturno che sta ad indicare il percorso dell'uomo nella sua vita. Da questo punto di vista, la vita terrena si configura come una attesa costante, frustrante ed ansiogena (in quanto non si conosce il punto di arrivo, n\u00e9 la sua distanza, n\u00e9 la sua essenza). Tra tutte le attese, dice l'autore, l'Attesa della Vita \u00e8 la pi\u00f9 frustrante, in quanto quella che si vive \u00e8 solo una vita data, la vita vera arriver\u00e0, forse, alla fine del \"Night-Crossing\" terreno.\nApprofondimenti.\nI. De Angelis. _The Japanese Effect in Contemporary Irish Poetry_. Basingstoke: Palgrave Macmillan, 2012.\nE. Reggiani, \"In Attesa della Vita, Introduzione alla Poetica di Derek Mahon\", Vita e Pensiero, Milano 1996 [seconda ristampa: 2005]"}
{"id": "281757", "revid": "14787", "url": "https://it.wikipedia.org/wiki?curid=281757", "title": "Uomo di Similaun", "text": ""}
{"id": "281763", "revid": "117789870", "url": "https://it.wikipedia.org/wiki?curid=281763", "title": "Fade to Black", "text": "Fade to Black, termine tecnico inglese che in italiano viene tradotto con dissolvenza (usato soprattutto nel linguaggio cinematografico), viene utilizzato in diversi modi:"}
{"id": "281767", "revid": "1149807", "url": "https://it.wikipedia.org/wiki?curid=281767", "title": "Minchia", "text": "Minchia \u00e8 un termine originario della lingua siciliana per indicare il pene, passato poi ad essere espressione di esclamazione, di disprezzo, di apprezzamento o di stupore e diffusasi in seguito soprattutto nell'Italia settentrionale per via dell'ingente immigrazione di cittadini provenienti dalla Sicilia.\nLa parola ha prodotto anche altri termini derivati come \"minchiata\" (per indicare \"sciocchezza\") o \"minchione\", per indicare una persona sciocca (cio\u00e8 quella che, nei dialetti pi\u00f9 settentrionali, viene chiamata coglione).\nNella lingua parlata si pu\u00f2 trovare l'abbreviazione n'chia ('nchia).\nEtimologia.\nLa derivazione \u00e8 dal latino \"mencla\", formula volgare di \"mentula\", che indicava appunto il pene (la radice \"ment-\", indo-europeo \"*men-\", indicava una sporgenza, vedi parole come \"mento\" o \"monte\"). Altri fanno derivare la radice da \"mingere\" che significa \"urinare\".\nVarianti.\nEsistono anche alcune forme eufemistiche come \"m\u00eczzica\", \"milla\", \"misca, minnosi \" usate in contesti in cui si voglia cancellare l'allusione sessuale del termine o in conversazione con persone con cui non si ha particolare confidenza o familiarit\u00e0. La forma abbreviata \"miii\", a seconda del contesto e dall'intonazione utilizzata, pu\u00f2 esprimere rabbia, irritazione, disappunto ma anche approvazione o meraviglia.\nNel Sassarese e nella Sicilia orientale, in particolare nel ragusano, \u00e8 presente la variante \"mincia\", mentre solamente a Modica e Ispica esiste la variante \"zonna\". Quando nel ventennio fu istituita la provincia di Ragusa (1927), a scapito dell'altra candidata, Modica, si racconta che i ragusani abbiano coniato il motto canzonatorio: \"A Ragusa 'a provincia e a Modica 'sta mincia\".\nUtilizzo nella musica.\nFrank Zappa ha pubblicato una canzone dal titolo \"Tengo 'na Minchia Tanta\", con testo in italiano di Massimo Bassoli (con inflessioni tra il siciliano ed il napoletano), all'interno dell'album \"Uncle Meat\" nella ristampa in CD del 1987 nonch\u00e9 parte dell'omonimo film del 1987.\nIl termine \u00e8 stato adoperato nella canzone \"Signor tenente\" di Giorgio Faletti presentata al Festival di Sanremo 1994 (ed inserita nell'album \"Come un cartone animato\", prodotto da Danilo Amerio) per sottolineare la difficile vita di alcuni reparti dei corpi di polizia. L'intercalare del ritornello \"Minchia signor tenente\" era utilizzata come espressione \"forte\" molto comune all'interno di questi corpi armati per la grande presenza di rappresentanti originari dell'Italia del Sud.\nUtilizzo nella letteratura.\nIn letteratura il termine viene spesso utilizzato soprattutto nell'ambito della comicit\u00e0, pi\u00f9 che altro per la caratterizzazione del linguaggio di personaggi di origine siciliana.\nAd esempio, ne \"I Malavoglia\" di Giovanni Verga, padron 'Ntoni viene giudicato \"minchione\" dalla comunit\u00e0 perch\u00e9 incapace di fare i suoi affari.\nNon mancano utilizzi del termine anche nella letteratura completamente slegata dal sud dell'Italia:\nne \"Il giornalino di Gian Burrasca\" di Vamba (Luigi Bertelli), il protagonista guarda di nascosto le fotografie dei pretendenti di sua sorella Luisa ed ecco cosa vi trova scritto: \"Che risate matte ho fatto, con quei ritratti!\u2026 Su uno c'era scritto: Un vero imbecille!... Su un altro: Oh, carino davvero!... Su un altro: Mi ha chiesto, ma... fossi minchiona!\"\nPi\u00f9 recentemente Luciana Littizzetto ha pubblicato un libro dal titolo \"Minchia Sabbry!\" (editore Zelig) che prende spunto da uno dei personaggi che interpreta durante i suoi spettacoli di cabaret.\nUn derivato da questo termine, \"minchiate\", \u00e8 gioco di carte, una sorta di gioco dei tarocchi, descritto con molti dettagli da Lorenzo Lippi nel suo \"Malmantile racquistato\" (Firenze 1664).\nL'autore trapanese Giacomo Pilati ha pubblicato nel 2004, per Mursia, il libro \"Minchia di re\", relativo ad una vicenda svoltasi nell'isola di Favignana alla fine del 1800. In siciliano \"minchia di re\" \u00e8 un altro modo per chiamare la Donzella, coloratissimo pesciolino ermafrodita.\nAltri significati.\nNella lingua napoletana indica anche un particolare tipo di pesce di mare detto volgarmente anche \"Cazzo di re\" (\"Coris julis\").\nNella lingua sarda per indicare il membro si usa invece il termine \"minca\", come il siciliano minchia, \u00e8 anch'esso derivato dal latino \"mencla\".\nNei paesi siciliani adiacenti al mare con il termine \"minchia marina\" o \"minchia di mari\" si indica volgarmente l'oloturia. Nella Sicilia ionica e tirrenica il nome \"minchia di mare\" \u00e8 riservato all\"Aplysia depilans\" e congeneri altrimenti dette \"lepre di mare\"."}
{"id": "281769", "revid": "547034", "url": "https://it.wikipedia.org/wiki?curid=281769", "title": "XML Schema", "text": "Lo XML Schema o Schema XML \u00e8 un linguaggio di descrizione del contenuto di un file XML, l'unico che finora abbia raggiunto la validazione ufficiale del W3C (la 1.1).\nCome tutti i linguaggi di descrizione del contenuto XML, il suo scopo \u00e8 delineare quali elementi sono permessi, quali tipi di dati sono ad essi associati e quale relazione gerarchica hanno fra loro gli elementi contenuti in un file XML.\nCi\u00f2 permette principalmente la convalida del file XML, ovvero la verifica che i suoi elementi siano in accordo con la descrizione in linguaggio XML Schema.\nLo XML Schema permette inoltre l'estrazione da un file XML, o meglio una visione da un file XML, di un insieme di oggetti con determinati attributi e una struttura. Questo approccio \u00e8 stato fortemente spinto da Microsoft; alcuni critici lo contestano in quanto potrebbe introdurre dei punti di \"legame\" al sistema proprietario di Microsoft per l'accesso ai dati di un file XML.\nXSD.\nUna \"XML Schema Definition\" (XSD) \u00e8 un esempio (\"instance\") di schema XML scritto in linguaggio XML Schema. Una XSD definisce il tipo di un documento XML in termini di vincoli: quali elementi e attributi possono apparire, in quale relazione reciproca, quale tipo di dati pu\u00f2 contenere, e altro. Pu\u00f2 essere usata anche con un programma di validazione al fine di accertare a quale tipo appartiene un determinato documento XML.\nLa differenza principale fra XSD e altri linguaggi di descrizione del contenuto XML sta nel fatto che XSD \u00e8 stato sviluppato con l'intento che la determinazione della validit\u00e0 di un documento possa produrre una collezione di informazioni aderenti a specifici tipi di dati.\nStoria.\nLe specifiche XSD riconoscono l'influenza delle DTD e di altri schemi XML, come DDML, SOX, XML-Data e XDR.\nLo XML Schema ha adottato caratteristiche da tutte queste proposte, ma rappresenta un compromesso fra esse. Di questi precursori, XDR e SOX hanno continuato a essere supportati per un certo tempo anche dopo che le specifiche di XML Schema sono state pubblicate. Alcuni prodotti Microsoft hanno supportato XDR fino al rilascio di MSXML 6.0 (che ha abbandonato XDR in favore di XML Schema) nel dicembre 2006. Commerce One ha supportato il proprio schema SOX, fino alla bancarotta avvenuta nel 2004.\nCaratteristiche.\nTecnicamente, uno schema \u00e8 una collezione astratta di metadati, consistenti in un set di \"schema components\": principalmente dichiarazioni di attributo e di elemento, e definizioni di tipo semplice e complesso. Questi \"schema components\" sono usualmente creati dal processamento di una collezione di \"schema documents\", che contengono definizioni di tali \"components\".\nGli \"schema documents\" sono organizzati per namespace: tutti gli \"schema components\" ivi descritti appartengono ad un namespace target, e quest'ultimo \u00e8 una propriet\u00e0 dello \"schema document\" nel suo insieme. Uno \"schema document\" pu\u00f2 includere altri \"schema documents\" per lo stesso namespace e pu\u00f2 importare \"schema documents\" per un differente namespace.\nQuando un documento istanza \u00e8 validato rispetto a uno schema (un processo detto \"assessment\"), lo schema pu\u00f2 o essere passato come parametro per il motore di validazione o pu\u00f2 essere referenziato direttamente dal documento istanza usando due speciali attributi, codice_1 e codice_2. Quest'ultimo meccanismo richiede che il client che invoca la validazione sia certo che questa avverr\u00e0 rispetto allo schema corretto.\nGli XML Schema Documents hanno usualmente estensione codice_3. Non \u00e8 stato ancora registrato uno specifico MIME type per i documenti XSD, sicch\u00e9 i tipi MIME solitamente utilizzati per questi documenti sono \"application/xml\" o \"text/xml\".\nTipi di dato.\nA differenza delle DTD, gli XML Schema permettono la validazione del contenuto di un elemento o di un attributo rispetto a un determinato tipo di dato. Per esempio, un attributo potrebbe essere vincolato alla memorizzazione esclusiva di una data valida o di un numero decimale.\nXSD fornisce un insieme di 19 tipi di dati primitivi (boolean, string, decimal, double, float, anyURI, QName, hexBinary, base64Binary, duration, date, time, dateTime, gYear, gYearMonth, gMonth, gMonthDay, gDay, e NOTATION).\nXSD consente la costruzione di nuovi tipi di dato partendo da questi tipi primitivi attraverso tre possibili meccanismi: restrizione (riduzione dell'insieme dei valori permessi), lista (estensione ad una sequenza di valori) ed unione (possibilit\u00e0 di scelta di un valore da differenti tipi). Le specifiche stesse del linguaggio indicano venticinque tipi derivati, ed ulteriori derivazioni di tipi possono essere definite dagli utenti all'interno dei propri schemi.\nEsempio.\nDi seguito un esempio di uno schema document piuttosto semplice, che ha lo scopo di descrivere un indirizzo.\n&lt;?xml version=\"1.0\" encoding=\"utf-8\"?&gt;\n&lt;xs:schema elementFormDefault=\"qualified\" xmlns:xs=\"http://www.w3.org/2001/XMLSchema\"&gt;\n &lt;xs:element name=\"Address\"&gt;\n &lt;xs:complexType&gt;\n &lt;xs:sequence&gt;\n &lt;xs:element name=\"Recipient\" type=\"xs:string\" /&gt;\n &lt;xs:element name=\"House\" type=\"xs:string\" /&gt;\n &lt;xs:element name=\"Street\" type=\"xs:string\" /&gt;\n &lt;xs:element name=\"Town\" type=\"xs:string\" /&gt;\n &lt;xs:element name=\"County\" type=\"xs:string\" minOccurs=\"0\" /&gt;\n &lt;xs:element name=\"PostCode\" type=\"xs:string\" /&gt;\n &lt;xs:element name=\"Country\"&gt;\n &lt;xs:simpleType&gt;\n &lt;xs:restriction base=\"xs:string\"&gt;\n &lt;xs:enumeration value=\"FR\" /&gt;\n &lt;xs:enumeration value=\"DE\" /&gt;\n &lt;xs:enumeration value=\"ES\" /&gt;\n &lt;xs:enumeration value=\"UK\" /&gt;\n &lt;xs:enumeration value=\"US\" /&gt;\n &lt;/xs:restriction&gt;\n &lt;/xs:simpleType&gt;\n &lt;/xs:element&gt;\n &lt;/xs:sequence&gt;\n &lt;/xs:complexType&gt;\n &lt;/xs:element&gt;\n&lt;/xs:schema&gt;\nUn esempio di documento XML conforme allo schema XSD che ha lo scopo di descrivere un indirizzo:\n&lt;?xml version=\"1.0\" encoding=\"utf-8\"?&gt;\n&lt;Address xmlns:xsi=\"http://www.w3.org/2001/XMLSchema-instance\" \n xsi:noNamespaceSchemaLocation=\"SimpleAddress.xsd\"&gt;\n &lt;Recipient&gt;Mr. Walter C. Brown&lt;/Recipient&gt;\n &lt;House&gt;49&lt;/House&gt;\n &lt;Street&gt;Featherstone Street&lt;/Street&gt;\n &lt;Town&gt;LONDON&lt;/Town&gt;\n &lt;PostCode&gt;EC1Y 8SY&lt;/PostCode&gt;\n &lt;Country&gt;UK&lt;/Country&gt;\n&lt;/Address&gt;\nEsistono svariati strumenti di sviluppo che possono creare rappresentazioni grafiche di uno schema.\nAltri usi di XML Schema.\nLa principale ragione per definire uno schema XSD \u00e8 la descrizione formale di un documento XML. Tuttavia, gli schemi XML hanno vari usi oltre la semplice validazione.\nGenerazione di documenti.\nGli schemi XML possono essere utilizzati per generare documentazione consultabile dalle persone; questa funzionalit\u00e0 \u00e8 particolarmente utile quando gli autori hanno corredato il codice con elementi di annotazione. Non esistono standard formali per la generazione di documentazione, ma sono disponibili molteplici \"tool\" dotati di questa funzionalit\u00e0, come i fogli di stile Xs3p, che producono documenti HTML di alta qualit\u00e0 e materiali stampabili.\nGenerazione di codice.\nGli schemi XML possono altres\u00ec essere utilizzati per generare codice sorgente, che viene referenziato con XML data binding. Il codice permette che i contenuti esposti dai documenti XML siano trattati come oggetti entro l'ambiente di programmazione."}
{"id": "281771", "revid": "599013", "url": "https://it.wikipedia.org/wiki?curid=281771", "title": "Marco Andreolli", "text": "Carriera.\nClub.\nL'esordio nell'Inter.\nNato in Emilia ma trasferitosi in giovanissima et\u00e0 a Padova, inizia a giocare a calcio all'et\u00e0 di sei anni nel San Lorenzo Padova. Notato dall'osservatore Vittorio Scantamburlo, due anni pi\u00f9 tardi si trasferisce alle giovanili del Padova. Viene ceduto all'Inter per la cifra di 500.000 euro ed esordisce con la prima squadra nerazzurra il 29 maggio 2005 nell'ultima giornata del campionato 2004-05 pareggiata 0-0 contro la Reggina. Nella stagione 2005-06 fa il suo esordio in Champions League, scendendo in campo nell'incontro finito 1-1 contro i Rangers Glasgow del 6 dicembre 2005: in campionato colleziona invece 2 presenze, di cui una da titolare. Al termine della stagione vince la Coppa Italia e lo scudetto (assegnato alla societ\u00e0 milanese dopo le sentenze di Calciopoli). Nella stagione 2006-2007 segna il suo primo gol in nerazzurro, realizzando una rete nel ritorno degli ottavi di finale di Coppa Italia, contro il (partita vinta 4-0): in quest'annata vince il secondo tricolore consecutivo.\nIn tre stagioni con l'Inter ha collezionato 13 presenze totali (7 in Serie A, 2 in Coppa Italia, 4 in Champions League) e vinto due scudetti, due Coppe Italia e due Supercoppe italiane.\nRoma e i prestiti a Vicenza e Sassuolo.\nNel luglio 2007, valutato 6 milioni di euro, nell'ambito della trattativa che ha portato Cristian Chivu all'Inter, \u00e8 stato ceduto in compropriet\u00e0 alla Roma, senza per\u00f2 mai esordire a causa di un complicato infortunio alla schiena aggravato da una partita con l'Under-21. Nell'ultimo giorno del mercato di gennaio 2008 viene ceduto in prestito al in Serie B, dove causa grave infortunio riesce a giocare solo 3 partite. Nel 2008 viene rinnovata la compropriet\u00e0 ma il suo cartellino viene rilevato interamente dalla Roma nella trattativa per il passaggio di Mancini all'Inter. Nel mercato estivo viene poi ceduto in prestito al Sassuolo in Serie B, dove totalizza 28 presenze e una rete. Nel 2009-2010 torna alla Roma. Disputa la sua prima partita ufficiale con i giallorossi il 6 agosto 2009 nel turno preliminare di Europa League contro il Gand. Il 22 ottobre segna il suo primo gol con la Roma, a pochi secondi dal fischio finale, che vale il pareggio per 1-1 nella partita di Europa League contro il Fulham.\nChievoVerona.\nIl 24 agosto 2010 viene ufficializzato il suo trasferimento a titolo definitivo al Chievo per 2 milioni di euro. Cinque giorni dopo fa il suo esordio da titolare nella sfida contro il alla prima giornata del campionato 2010-2011. Il 24 gennaio 2011 l'Inter, dove \u00e8 cresciuto calcisticamente e dove ha trovato il debutto tra i professionisti, acquista la met\u00e0 del suo cartellino dal Chievo lasciando per\u00f2 il giocatore ai clivensi. Il 24 giugno 2011 il Chievo comunica ufficialmente sul proprio sito il riscatto dell'altra met\u00e0 del cartellino del giocatore che diventa cos\u00ec un giocatore clivense a tutti gli effetti.\nSegna il suo primo gol con la squadra veronese, nella nona giornata contro il , per il momentaneo 1-0. Nella stagione 2012/2013 dopo un inizio di stagione con poche presenze, il giocatore comincia a giocare con continuit\u00e0 con l'arrivo in panchina dell'esordiente Eugenio Corini dopo l'esonero di Domenico Di Carlo. Nella stessa stagione riesce a segnare due gol: contro l'Udinese, per il momentaneo vantaggio, e contro il Catania nei minuti finali.\nIn totale con la maglia del Chievo gioca 81 partite segnando 3 gol.\nRitorno all'Inter.\nA fine stagione fa ritorno all'Inter dopo sei anni, a parametro zero, decidendo di indossare la maglia numero 6. Gioca quattro partite in campionato, segnando una rete contro la sua ex squadra, il Chievo, all'ultima giornata. Complessivamente sono 6 le partite giocate e 1 gol segnato.\nLa prima presenza nella stagione 2014-2015 la trova il 28 agosto nella gara di Europa League vinta per 6-0 contro lo Stjarnan.\nL'11 dicembre 2014 indossa per la prima volta la fascia di Capitano in occasione della partita di Europa League contro il Qarabag, che termina 0-0.\nEsattamente un mese dopo, date le assenze di Ranocchia e Nagatomo, indossa nuovamente la fascia in occasione del match casalingo contro il , terminato 3-1 per i nerazzurri.\nIl 21 gennaio \u00e8 di nuovo Capitano in Inter- 2-0, gara valida per gli Ottavi di finale di Coppa Italia.\nIl 25 gennaio si procura una lesione di primo grado al bicipite femorale della coscia sinistra in Inter-Torino 0-1.\nTorna in campo da titolare il 15 marzo in Inter-Cesena 1-1; in tutto sono 13 le presenze stagionali collezionate.\nIl prestito al Siviglia.\nIl 31 agosto 2015 viene ufficializzato il suo trasferimento in prestito con diritto di riscatto al Siviglia.\nIl 21 novembre nel corso di Real Sociedad-Siviglia 2-0 si rompe il tendine d'achille per cui dovr\u00e0 stare fermo 6-8 mesi.\nSecondo ritorno all'Inter.\nTorna in campo l'8 dicembre 2016 da titolare e da capitano in Inter- 2-1, ultima gara del girone di Europa League. L'8 gennaio 2017 scende di nuovo in campo in Serie A, subentrando a Perisic nella vittoria esterna per 1-2 contro l': la sua ultima apparizione nel campionato italiano era datata 15 marzo 2015. Il 21 maggio, alla sua terza partita di fila da titolare, segna il gol del momentaneo pareggio in -Inter 1-3.All'ultima giornata di campionato, contro l'Udinese, scende in campo con la fascia da capitano per la prima volta in stagione.\nCagliari e ritorno al Chievo.\nDopo essere rimasto svincolato, il 5 luglio 2017 firma un biennale con il Cagliari. Il 31 gennaio 2019 torna al ChievoVerona a titolo definitivo nell'operazione che porta Fabrizio Cacciatore in Sardegna. Dopo appena 8 presenze, complice anche la retrocessione del club, rimane nuovamente senza squadra, situazione che lo spinge al ritiro prematuro dal calcio giocato per mancanza di offerte concrete di tesseramento.\nNazionale.\nDopo aver giocato con le nazionali Under-18 Under-19 e Under-20, con l'Under-21 ha esordito il 15 agosto 2006, in amichevole contro la Croazia, e ha collezionato in tutto 23 presenze. Con il tecnico Pierluigi Casiraghi ha preso parte, giocando titolare, all'Europeo U-21 del 2007. Dopo un anno di assenza, nel 2008 torna a vestire la maglia dell'Under-21 e nel 2009 partecipa da titolare al suo secondo Europeo U-21, nel quale l'Italia viene eliminata in semifinale.\nStatistiche.\nPresenze e reti nei club.\n\"Statistiche aggiornate al 19 maggio 2019\""}
{"id": "281772", "revid": "1305772", "url": "https://it.wikipedia.org/wiki?curid=281772", "title": "House (disambigua)", "text": "House (\"casa\" in inglese) pu\u00f2 riferirsi a:"}
{"id": "281774", "revid": "729019", "url": "https://it.wikipedia.org/wiki?curid=281774", "title": "Fibrillazione ventricolare", "text": "La fibrillazione ventricolare (FV o VF) \u00e8 un'aritmia cardiaca rapidissima, caotica che provoca contrazioni non coordinate del muscolo cardiaco dei ventricoli nel cuore. Il risultato \u00e8 che la gittata cardiaca cessa completamente. La fibrillazione ventricolare \u00e8 uno dei quattro tipi di Arresto cardiaco: fibrillazione ventricolare, tachicardia ventricolare senza polso, asistolia, attivit\u00e0 elettrica senza polso o \"pulseless electrical activity\" (PEA).\nIntroduzione.\nLa fibrillazione ventricolare \u00e8 un'emergenza medica. Con l'insorgenza di questa aritmia, la circolazione sanguigna cessa, si ha quindi arresto cardiocircolatorio, contemporaneo arresto respiratorio e morte.\nLa fibrillazione ventricolare (FV) \u00e8 una delle principali cause di arresto cardiaco e morte cardiaca improvvisa. Le fibre muscolari ventricolari si contraggono in modo casuale, invece di contrarsi simultaneamente, dunque il ventricolo non riesce a pompare il sangue nelle arterie e nella circolazione sistemica.\nLa fibrillazione ventricolare, responsabile di molte morti nel mondo occidentale, \u00e8 principalmente dovuta a disturbi cardiaci ischemici. Nonostante numerose ricerche, la natura profonda di questa aritmia non \u00e8 stata compresa appieno. La maggior parte degli episodi di FV avviene in pazienti gi\u00e0 affetti da altre patologie cardiache, ma talvolta si presenta anche in soggetti senza precedenti. Dovranno essere svolte ancora delle ricerche per chiarire il meccanismo della fibrillazione ventricolare.\nMeccanismi della fibrillazione ventricolare.\nLa fibrillazione ventricolare \u00e8 stata descritta come \"attivit\u00e0 caotica, asincrona e frazionata del cuore\". Una definizione pi\u00f9 completa \u00e8 quella di un'\"attivit\u00e0 elettrica turbolenta e disorganizzata del cuore tale da causare un cambiamento continuo in forma, ampiezza e direzione del tracciato elettrocardiografico\".\nLa fibrillazione ventricolare si verifica pi\u00f9 frequentemente in soggetti predisposti e, nella maggior parte dei casi, \u00e8 la manifestazione di una patologia ischemica cardiaca.\nLa fibrillazione ventricolare si ha anche in pazienti affetti da cardiomiopatia, miocardite ed altre patologie a carico del cuore. Sono stati riportati casi di FV dovuti a scompenso elettrolitico ed overdose di sostanze cardiotossiche. Esistono tuttavia casi in cui la FV si verifica in assenza di altre patologie o cause evidenti, in questi casi si parla di fibrillazione ventricolare idiopatica.\nLa fibrillazione ventricolare idiopatica avviene con un'incidenza stimata dell'1% del totale degli arresti cardiaci extraospedalieri, nel 3%-9% delle fibrillazioni ventricolari non legate ad infarto del miocardio, e nel 14% delle FV in pazienti di et\u00e0 inferiore a 40 anni.\nAlcune sindromi recentemente descritte, come la sindrome di Brugada, potrebbero fornire indizi per comprendere meglio i meccanismi alla base delle aritmie ventricolari. Nella sindrome di Brugada, si possono osservare nell'ECG risultante alcune modifiche tra le quali il blocco RBBB e l'elevazione del tratto ST dei contatti V1-V3, con un'aumentata predisposizione alla morte cardiaca improvvisa.\nL'importanza di queste osservazioni \u00e8 che le teorie che cercano di spiegare la fisiopatologia e l'elettrofisiologia di questi disturbi devono tener conto dei casi di fibrillazione ventricolare in soggetti con un cuore apparentemente sano. Risulta evidente che ci siano dei meccanismi che non siamo ancora riusciti completamente a comprendere. Sono in fase di sperimentazione nuove tecnologie che permettano di compiere passi avanti in questo processo di comprensione.\nPrevalenza.\nL'arresto cardiaco improvviso \u00e8 una delle principali cause di morte nel mondo industrializzato. Ad esempio nel Regno Unito si registrano approssimativamente 70.000 - 90.000 morti cardiache improvvise all'anno, con tassi di sopravvivenza che raggiungono solo il 2%. La maggioranza di queste morti \u00e8 dovuta a fibrillazione ventricolare secondaria ad infarto miocardico acuto, il cosiddetto \"attacco di cuore\". Durante la fibrillazione ventricolare la quantit\u00e0 di sangue pompato dal cuore diventa praticamente nulla e, senza un pronto intervento, la morte sopraggiunge in pochi minuti.\nTrattamento.\nLa condizione pu\u00f2 essere risolta da uno shock sincronizzato tramite scarica di corrente elettrica (scariche di defibrillatore a 100-250 joules), o da pacing ventricolare. In alcuni casi, quando non sia disponibile un defibrillatore, una FV precoce pu\u00f2 essere convertita in un ritmo efficace con un pugno precordiale. Alcuni antiaritmici, come l'amiodarone e la lidocaina possono aiutare, ma a differenza della fibrillazione atriale, la FV raramente si risolve senza un defibrillatore, che tuttavia non \u00e8 sempre efficace.\nIn pazienti ad alto rischio di fibrillazione ventricolare si \u00e8 dimostrato utile l'uso di un defibrillatore-cardioverter impiantabile, un dispositivo elettrico che consente di prevenire la morte aritmica e che pu\u00f2 permettere un controllo remoto costante delle condizioni del paziente.\nCaratteristiche della forma d'onda della FV.\nLa fibrillazione ventricolare pu\u00f2 essere studiata analizzando la forma d'onda elettrocardiografica. Ogni forma d'onda pu\u00f2 difatti essere descritta in termini di ampiezza e frequenza. I ricercatori hanno osservato questi parametri per verificare il meccanismo che porta a questa aritmia. Recentemente Gray ha ipotizzato, utilizzando l'analisi di Fourier, che la FV sia una manifestazione dell'effetto Doppler sui rotori di fibrillazione.\nSpettro di potenza.\nLa distribuzione di frequenza e potenza di una forma d'onda pu\u00f2 essere espressa come spettro di potenza, in cui viene misurato il contributo delle diverse frequenze fondamentali.\nSono dati significativi la frequenza di picco, ad esempio, o la frequenza mediana.\nL'analisi degli spettri di frequenza trova altre applicazioni in medicina e cardiologia, come lo studio della variabilit\u00e0 della frequenza cardiaca, la diagnostica per immagini e l'acustica.\nLa fibrillazione ventricolare, nonostante la sua apparenza di onda casuale, ha una chiara dominante di frequenza con ampiezza di banda stretta, intorno ai 9\u201312\u00a0Hz, che varia nel tempo e a seconda dei farmaci somministrati."}
{"id": "281777", "revid": "1573940", "url": "https://it.wikipedia.org/wiki?curid=281777", "title": "Cypraeidae", "text": "Le Cipreidi (Cypraeidae ) sono una famiglia di molluschi gasteropodi marini della sottoclasse Caenogastropoda che conta circa 200 specie viventi, distribuite in tutti i mari tropicali del globo.\nDescrizione.\nCaratteristica piuttosto evidente di questi molluschi \u00e8 la conchiglia, globosa, lucida e porcellanacea, con apertura denticolata che si diparte longitudinalmente, alla base. La peculiare lucidit\u00e0 della conchiglia \u00e8 dovuta al fatto che quando l'animale \u00e8 attivo, questa \u00e8 ricoperta da un sottile strato epiteliale (mantello) che la preserva dagli attacchi incrostanti.\nL'ampio mantello, quando \u00e8 completamente estroflesso, avvolge con i suoi lobi laterali la conchiglia e secerne da apposite ghiandole le sostanze carbonatiche che costruiscono la conchiglia stessa. Presenta in alcuni casi colore diverso del piede e caratteristiche ornamentazioni di vario genere (papille), ridotte a semplici protuberanze o aventi spesso fogge vistose e colori vivaci.\nLa crescita della conchiglia avviene attraverso fasi distinte: fase oliviforme, con labbro tagliente e nicchio allungato, simile per convergenza a quello delle specie di \"Oliva\" (famiglia Olividae), quindi la fase bulliforme, pi\u00f9 inflata e simile per convergenza a quella dei bullidi, con protoconca gi\u00e0 occultata dall'ultimo grande giro di spira. In seguito al ripiegamento brusco del labbro a costituire la base labiale, la conchiglia prelude gi\u00e0 alla forma definitiva, anche se con denticoli embrionali e colorazione dorsale sfocata. Con l'accentuarsi dei denti e con la comparsa del disegno definitivo (sovente con macchie e punti) siamo alla fase adulta, con base ispessita e dentatura perfettamente formata.\nLa radula dei cipreidi appartiene al tipo tenioglosso, costituita da un dente centrale (dente rachidiale), con un dente laterale e due denti marginali per lato (formula radulare= 2+1+1+1+2). I denti sono costituiti prevalentemente da chitina ed altre proteine.\nBiologia.\nTutte le specie sono a sessi separati e depongono numerose uova in anfratti come gusci di conchiglie vuote o sassi capovolti. La femmina staziona sulle uova per lungo tempo, ricoprendole con il piede per proteggerle. Dopo la schiusa, si sviluppa una larva planctonica (\"veliger\") che si lascia trasportare dalla corrente. La durata del veliger pu\u00f2 variare da una specie all'altra. Quelle che hanno stadio larvale prolungato hanno ampie distribuzioni geografiche e limitata variabilit\u00e0 morfologica da un luogo all'altro (come \"Monetaria caputserpentis\" o \"Mauritia arabica\"). Alcuni generi (\"Zoila, Umbilia, Cypraeovula, Notocypraea\") mancano di stadio larvale e lo sviluppo \u00e8 diretto, mostrando di conseguenza una maggiore attitudine a dare luogo a varianti localizzate.\nLe abitudini alimentari spaziano dal regime prettamente spongivoro del genere \"Zoila\" o della mediterranea \"Luria lurida\", ad una dieta mista di alghe, antozoi, ecc. Il nutrimento viene asportato dal substrato per mezzo della radula, struttura comune a tutti i gasteropodi.\nDistribuzione e habitat.\nHabitat elettivo \u00e8 la costa rocciosa o corallina, ricca di anfratti, spugne, alghe ed incrostazioni, nonch\u00e9 molti nascondigli utili a questi animali tipicamente notturni o crepuscolari. \u00c8 nota qualche specie che usa frequentare, comunque non stabilmente, habitat sabbiosi o fangosi. La maggior parte delle specie vive entro i primi 20 metri dalla superficie, con alcune eccezioni che possono arrivare anche a 500 metri di profondit\u00e0.\nTassonomia.\nLa famiglia Cypraeidae \u00e8 una grande famiglia di gasteropodi che comprende circa 200 specie in oltre 70 generi. Nella tassonomia pi\u00f9 recente la famiglia comprende 7 sottofamiglie di cui una estinta e un certo numero di generi non assegnati a nessuna sottofamiglia:\nAlcune specie.\nLa specie pi\u00f9 nota e specie tipo della famiglia: \"Cypraea tigris\" L., 1758, \u00e8 diffusa in quasi tutto l'Indo-Pacifico e varia nelle dimensioni medie intorno agli 80\u2013100\u00a0mm. \u00c8 estremamente variabile anche sotto il profilo cromatico, con estremi di colore bianco, nero, giallo e rosso rugginoso.\nAltre specie sono molto piccole, inferiori al centimetro, ed altre (come alcune fossili e l'attuale \"Macrocypraea cervus\") superano abbondantemente i 15 centimetri.\nAltre specie particolarmente note sono \"Mauritia mappa\", \"Naria erosa\" e \"Monetaria moneta\", lungamente utilizzata come denaro ed amuleto.\nIn Mediterraneo, oltre alla citata \"L. lurida\", vivono \"Naria spurca\", \"Zonaria pyrum\" e \"Schilderia achatidea\"."}
{"id": "281778", "revid": "767487", "url": "https://it.wikipedia.org/wiki?curid=281778", "title": "Shadow Gallery", "text": "Gli Shadow Gallery sono un gruppo progressive metal originario della Pennsylvania (USA).\nStoria del gruppo.\nGli Shadow Gallery si formano nel 1985 ed impiegano 7 anni prima di ottenere il loro primo contratto discografico con la Magna Carta. Il loro nome \u00e8 stato ispirato dal romanzo a fumetti \"V for Vendetta\" di Alan Moore. La Shadow Gallery era nell'opera il rifugio segreto del protagonista.\nIl background del quintetto include Rush, Yes, Kansas e Styx, e nel contempo \u00e8 forte (a tratti predominante) l'influenza dei Queen (in particolare nella prima parte di carriera).\nIl 29 ottobre 2008 \u00e8 scomparso il cantante Mike Baker (1963-2008), a causa di un infarto a soli 45 anni. La notizia \u00e8 stata resa nota solo due giorni dopo, attraverso una mail spedita dalla stessa band agli iscritti alla loro newsletter. Immediatamente si diffusero tra i fan dubbi sul futuro della band. Dopo poco tempo, Gary Wehrkamp, attraverso il profilo Myspace della band afferm\u00f2 che la band avrebbe continuato ad esistere ed avrebbe pubblicato un nuovo album. Tuttavia, in quell'occasione, non fu specificato se intendessero utilizzare precedenti registrazioni di Mike Baker o se avessero scelto un altro cantante.\nLa questione venne chiarita solo con l'annuncio dell'uscita del nuovo disco, intitolato \"Digital Ghosts\", dove Brian Ashland venne presentato come nuovo cantante della band. Il \u00e8 uscito il 23 ottobre 2009 in Europa ed il 3 novembre 2009 nel nord America, in entrambi i casi a pochi giorni dal primo anniversario della morte di Baker. La versione limitata del disco contiene quattro bonus track, di cui due cantate da Mike Baker.\nTour.\nLa band non si \u00e8 mai esibita dal vivo nei primi 15 anni della sua carriera, finch\u00e9 nell'estate del 2010 \u00e8 stato annunciato un tour, che comprendeva una sola data negli Stati Uniti, mentre il resto dei concerti si sarebbe svolto in Europa. Tale tour \u00e8 anche passato per Milano il 6 ottobre 2010.\nEra stato programmato il primo show del gruppo per il maggio del 2010, sulla Triton Power Cruise, una crociera sulla quale si esibiscono annualmente importanti artisti del panorama progressive metal internazionale. Tuttavia, pochi giorni prima dell'inizio del viaggio, la crociera fu annullata, impedendo alla band di esibirsi."}
{"id": "281788", "revid": "729019", "url": "https://it.wikipedia.org/wiki?curid=281788", "title": "Perbunan", "text": "Il perbunan \u00e8 una gomma nitrilica (NBR) particolarmente usata per la realizzazione delle tenute (guarnizioni) delle valvole industriali sanitarie. \nResistente ad una temperatura minima di -10 \u00b0C e massima di 100 \u00b0C, \u00e8 indicata per liquidi oleosi o grassi."}
{"id": "281790", "revid": "16758", "url": "https://it.wikipedia.org/wiki?curid=281790", "title": "H.C. Devils Milano", "text": ""}
{"id": "281794", "revid": "16758", "url": "https://it.wikipedia.org/wiki?curid=281794", "title": "Associazione Sportiva Milan Hockey", "text": ""}
{"id": "281795", "revid": "712828", "url": "https://it.wikipedia.org/wiki?curid=281795", "title": "Hogwarts Express", "text": ""}
{"id": "281797", "revid": "590", "url": "https://it.wikipedia.org/wiki?curid=281797", "title": "Sella (matematica)", "text": ""}
{"id": "281806", "revid": "125830901", "url": "https://it.wikipedia.org/wiki?curid=281806", "title": "Supercoppa italiana (pallacanestro maschile)", "text": "La Supercoppa italiana di pallacanestro maschile, chiamata per ragioni di sponsorizzazione Beko Supercoppa dal 2012 al 2015, Macron Supercoppa nel 2016, Eurosport Supercoppa nel 2020 e Discovery+ Supercoppa nel 2021 \u00e8 una competizione cestistica per club maschili, fondata nel 1995.\nIn principio vedeva affrontarsi i campioni d'Italia, cio\u00e8 i vincitori del campionato di Serie A, e i vincitori della Coppa Italia; a partire dall'edizione del 2014 la competizione \u00e8 stata allargata a quattro squadre, le finaliste del campionato di Serie A e le finaliste della Coppa Italia (o le migliori semifinaliste delle due competizioni, nel caso in cui una o pi\u00f9 squadre siano state finaliste sia nel campionato che nella coppa nazionale). \u00c8 la competizione che solitamente apre la stagione del basket italiano. L'attuale detentrice del trofeo \u00e8 la Virtus Bologna.\nCon sei titoli, la Mens Sana Siena \u00e8 la squadra che detiene il record di successi in questa competizione; alle sue spalle seguono l'Olimpia Milano e la Pallacanestro Treviso con quattro, Fortitudo Bologna, Dinamo Sassari e Pallacanestro Cant\u00f9 con due. Con nove finali, Treviso detiene il record di partecipazioni al torneo. Il trofeo \u00e8 stato vinto finora da undici squadre diverse.\nStoria e formula.\nL'edizione inaugurale si disput\u00f2 nel 1995. Da quell'anno la competizione si svolge ogni anno, solitamente tra met\u00e0 settembre e gli inizi di ottobre. Di norma gioca in casa la squadra campione d'Italia, con l'eccezione di sette edizioni (2000, 2001, 2002, 2011, 2012, 2014 e 2015), in cui la finale si \u00e8 disputata in una sede designata dalla Lega Basket. Il Pala Mens Sana di Siena \u00e8 il palazzetto che ha ospitato pi\u00f9 volte la finale, sei su ventidue.\nFino a quando la competizione era aperta a due sole squadre, ossia in diciassette delle prime diciannove edizioni, nell'eventualit\u00e0 che nella precedente stagione sportiva la stessa squadra avesse vinto entrambi i titoli nazionali, scudetto e Coppa Italia, il regolamento prevedeva che a contendersi il trofeo fossero la vincitrice dello scudetto e la finalista perdente della Coppa Italia. Dalla fondazione della Supercoppa ad oggi, ci\u00f2 \u00e8 accaduto in sette edizioni: nel 1996 (Milano), nel 2000 (Virtus Bologna), nel 2003 (Treviso), nel 2009, nel 2010, nel 2011, nel 2012 e nel 2013 (Siena).\nEscludendo i casi in cui la squadra vincitrice del campionato era detentrice anche dell'altro trofeo nazionale, in due occasioni la Supercoppa \u00e8 stata vinta dalla squadra vincitrice della Coppa Italia: nel 1998 dalla Fortitudo Bologna e nel 2014 dalla Dinamo Sassari. Nelle altre occasioni, la squadra campione d'Italia \u00e8 riuscita a confermarsi anche in Supercoppa ben quattordici volte. In tre occasioni la squadra vincitrice fu la finalista di Coppa Italia: Verona (1996) e Cant\u00f9 (2003 e 2012). Nelle tre occasioni rimanenti, a causa della modifica della formula della competizione, la squadra vincente non fu n\u00e9 la vincente del campionato, n\u00e9 la vincente o la finalista della Coppa Italia: Roma (2000), Treviso (2001) e Pallacanestro Reggiana (2015).\nL'edizione 1998 \u00e8 stata l'unica in cui si sono incontrate due squadre della stessa citt\u00e0: \u00e8 infatti andato in scena il derby di Bologna, Fortitudo Bologna-Virtus Bologna.\nL'edizione 2000 \u00e8 stata giocata con formula allargata a 27 squadre, ovvero tutte le squadre di Serie A1 e Serie A2 della stagione 2000-2001, fatta eccezione per la Viola Reggio Calabria impegnata nel Torneo di Buenos Aires; da regolamento le due squadre vincitrici dello scudetto 1999-2000 e della Coppa Italia 2000 hanno avuto accesso di diritto alle semifinali, lasciando alle altre 25 squadre la qualificazioni per gli altri due posti rimanenti. Il torneo \u00e8 iniziato il 4 settembre 2000 con l'incontro tra Cant\u00f9 e Biella, ed \u00e8 terminato con le \"final four\" disputate a Siena il 6 e 7 ottobre dello stesso anno.\nNell'edizione 2001 la formula adottata \u00e8 stata quella della \"final four\", cui sono state ammesse le squadre classificatesi ai primi quattro posti della Serie A1 2000-2001.\nIn occasione del cinquantesimo anniversario della fondazione di LBA, nel 2020 tutte le 16 squadre ammesse al campionato partecipano alla competizione composta da 4 gironi su base territoriale che qualificheranno quattro squadre alle final four che si terranno alla Segafredo Arena della Fiera di Bologna."}
{"id": "281808", "revid": "8489", "url": "https://it.wikipedia.org/wiki?curid=281808", "title": "Fade to black", "text": ""}
{"id": "281812", "revid": "76963", "url": "https://it.wikipedia.org/wiki?curid=281812", "title": "Julian McMahon", "text": "Biografia.\nJulian McMahon \u00e8 nato a Sydney, Nuovo Galles del Sud, Australia. Secondo figlio dell'ex primo ministro sir William McMahon. \u00c8 stato educato alla Sydney Grammar School, una scuola maschile privata. Ha brevemente studiato Legge alla University of Sydney ed Economia alla University of Wollongong. Si \u00e8 sposato tre volte: prima nel 1994 con la cantante australiana Dannii Minogue da cui ha divorziato nel 1995 e successivamente con l'attrice americana di \"Baywatch\" Brooke Burns, con la quale \u00e8 stato sposato dal 1999 al 2001 ed ha avuto una figlia, Madison, nata nel 2000; nel 2014, dopo 11 anni di fidanzamento ha sposato l'attrice Kelly Paniagua.\nNel 2001 ha frequentato per qualche mese l'attrice americana Shannen Doherty, sua collega nel cast di \"Streghe\". Nel 2003 ha frequentato la modella e attrice israeliana Noah Tishby mentre nell'anno successivo ha frequentato per un breve periodo l'australiana Kelly Paniagua. Intraprende inizialmente la carriera di modello, ma presto sceglie la carriera di attore nella soap australiana \"Home and Away\". Appare in due video musicali, intitolati \"This is It\" e \"This is the Way\", di Dannii Minogue con cui \u00e8 stato sposato per circa due anni.\nIl suo primo ruolo alla televisione americana \u00e8 stato nella soap opera \"Destini\", in cui ha interpretato Ian Rain dal 1993 al 1995. Nell'autunno 2000 \u00e8 entrato nel cast di \"Streghe\" nel ruolo di Cole Turner / Belthazor, da cui \u00e8 uscito nella quinta stagione, proprio durante il centesimo episodio del telefilm in onda nell'inverno 2003. Nel 2003 interpreta il suo ruolo pi\u00f9 famoso e apprezzato dalla critica Christian Troy, chirurgo plastico volgare e sexy, protagonista del famoso telefilm \"Nip/Tuck\" per il quale riceve la nomination per il Golden Globe come \"Miglior attore in una serie televisiva drammatica\". Ha interpretato la parte fino al 2010 (la serie \u00e8 finita con il centesimo episodio).\nNel 2005 recita nel ruolo del cattivo Dottor Destino nel film basato sulla Marvel Comics \"I Fantastici 4\", riprendendo il personaggio anche nel sequel del 2007, \"I Fantastici 4 e Silver Surfer\".\nJulian McMahon \u00e8 stato preso in considerazione per essere il nuovo 007 finch\u00e9 non fu inserito tra i pretendenti per il ruolo Daniel Craig. Dal 1996 al 2000 ha partecipato alle quattro stagioni del telefilm \"Profiler - Intuizioni mortali\", trasmesso dalla NBC, nel ruolo dell'Agente John Grant. A gennaio 2007 \u00e8 stato impegnato nelle riprese del film \"Premonition\" con Sandra Bullock. \nMcMahon interpreta il vice presidente nel film \"Red\", tratto dall'omonimo fumetto e prodotto dalla Summit Entertainment, recitando al fianco di Bruce Willis e Morgan Freeman. Nel 2012 \u00e8 uscito \"Shark 3D\", primo film australiano in 3D che vede Julian tra i protagonisti e poi \"Faces in the Crowd - Frammenti di un omicidio\".\nEntra nel cast, nel 2013, del film \"Il potere dei soldi\" di Robert Luketic, invece nel 2014 recita in \"Qualcosa di buono\" insieme a Hilary Swank.\nDoppiatori italiani.\nNelle versioni in italiano dei suoi film, Julian McMahon \u00e8 stato doppiato da:"}
{"id": "281813", "revid": "767487", "url": "https://it.wikipedia.org/wiki?curid=281813", "title": "Fade to Black (videogioco)", "text": "Fade to Black \u00e8 un videogioco sviluppato dalla Delphine Software nel 1995 su PC e PlayStation (1996), seguito di \"\", sparatutto in due dimensioni con meccaniche simili ai videogiochi a piattaforme.\n\u00c8 stato uno dei primi giochi pubblicati anche su PlayStation, sicuramente uno dei primi rivali di Resident Evil e Tomb Raider. Diversi problemi grafici e di gameplay non gli hanno fatto raggiungere un buon numero di vendite, problemi che hanno contribuito al fallimento del suo produttore.\nTrama.\nNei panni di Conrad Hart, appena imprigionato in una cella dai temibili Morph, una razza aliena simile a rettili umanoidi in grado di uccidere al tocco, dovremo fermare la minaccia extraterrestre prima che distrugga ci\u00f2 che rimane del genere umano. Dovremo dapprima scappare dalla nostra prigione, dopodich\u00e9 lasciare il dominio dei Morph, aiutati dall'Oracolo e da altri personaggi, scontrandoci con Morph, ragni robot e golem.\nModalit\u00e0 di gioco.\nLo stile \u00e8 quello di uno sparatutto in terza persona, con la telecamera che segue il personaggio da dietro la schiena. Le uniche parti platform sono costituite da salti che il protagonista deve eseguire per non toccare mattonelle elettrificate.\nUna critica posta da molti fan e videogiocatori \u00e8 che il gioco in s\u00e9 \u00e8 mal calibrato, trappole e nemici avrebbero richiesto un personaggio principale pi\u00f9 veloce e versatile e meccaniche pi\u00f9 intuitive. Ad esempio ci sono trabocchetti che richiedono di fare una certa cosa per poter andare avanti, ma se si sbaglia una sequenza l'intera avventura si blocca e si rischia in questo modo di non poter proseguire, senza sapere il perch\u00e9."}
{"id": "281819", "revid": "765341", "url": "https://it.wikipedia.org/wiki?curid=281819", "title": "Campionato mondiale di scherma 2005 - Spada individuale femminile", "text": "Il Campionato mondiale di scherma 2005 di Lipsia in Germania.\nFasi di qualificazione della spada individuale femminile (9/10 ottobre).\nPer la classifica finale generale vedi Classifica."}
{"id": "281829", "revid": "697352", "url": "https://it.wikipedia.org/wiki?curid=281829", "title": "Alfa elica", "text": "Lalfa elica (\u03b1 elica) \u00e8 una struttura secondaria elicoidale delle proteine ipotizzata da Linus Pauling e Robert Corey nel 1951, e rappresenta la pi\u00f9 semplice disposizione che una catena polipeptidica pu\u00f2 assumere.\nLe \u03b1 eliche si formano quando un certo numero di residui amminoacidici consecutivi adottano coppie di angoli di legame (\u03c6, \u03c8) compresi fra -60\u00b0 e -45\u00b0, che si collocano nel quadrante inferiore sinistro di un grafico di Ramachandran.\nLo scheletro del polipeptide (ossia la sequenza di legami C\u03b1\u2013C-N-C\u03b1 dei residui) risulta strettamente arrotolato attorno ad un asse centrale immaginario, mentre i gruppi laterali -R dei residui amminoacidici sporgono radialmente all'esterno dell'elica.\nOgni giro completo dell'elica corrisponde ad una distanza di 5,4 \u00c5 lungo l'asse immaginario, il che implica che vengano coinvolti 3,6 amminoacidi ogni giro.\nLe \u03b1 eliche possono essere destrorse o sinistrorse anche se le seconde rappresentano rare eccezioni.\nLe \u03b1 eliche sono predominanti nell'\u03b1-cheratina e rappresentano circa un quarto della struttura secondaria di tutte le proteine.\nAll'interno dell'\u03b1 elica ogni legame peptidico partecipa ad un legame idrogeno tra l'idrogeno attaccato all'azoto elettropositivo e l'ossigeno carbonilico del quarto residuo amminoacidico successivo. Dunque ogni giro d'elica \u00e8 unito a quelli adiacenti da tre o quattro legami idrogeno, il che rende particolarmente stabile la struttura.\nLimitazioni alla formazione di \u03b1 eliche.\nVi sono quattro condizioni che alterano la stabilit\u00e0 dell'\u03b1 elica:\nLa alfa elica nell'arte.\nJulian Voss-Andreae \u00e8 uno scultore nato in Germania, laureato in fisica sperimentale e scultura. Dal 2001 Voss-Andreae realizza \"sculture proteiche\" basate sulla struttura delle proteine e la \u03b1-elica \u00e8 uno dei suoi soggetti preferiti. Voss-Andreae ha creato sculture ad \u03b1-elica a partire da diversi materiali, fra i quali il bamb\u00f9 e interi alberi. Un monumento realizzato da Voss-Andreae nel 2004 per commemorare Linus Pauling, lo scopritore della \u03b1-elica, \u00e8 formato da una grande spirale di acciaio, assemblata come la struttura della \u03b1-elica. La scultura, alta 3 m e di colore rosso vivo, si trova di fronte alla casa dove Pauling trascorse l'infanzia, a Portland in Oregon."}
{"id": "281830", "revid": "712828", "url": "https://it.wikipedia.org/wiki?curid=281830", "title": "Signora Grassa", "text": ""}
{"id": "281832", "revid": "46562", "url": "https://it.wikipedia.org/wiki?curid=281832", "title": "Pappa reale", "text": "La pappa reale \u00e8 una secrezione prodotta dalle ghiandole ipofaringee e ghiandole mascellari delle api operaie e viene utilizzata dalle api come nutrimento per tutte le larve (fino a tre giorni di et\u00e0) e per l'ape regina (per tutta la vita).\nIl termine \"reale\" deriva dal fatto che le larve alimentate esclusivamente con la pappa reale diventano regine ed \u00e8 per questo che viene ritenuta un alimento nobile. Costituisce, nell'ambito dell'apicoltura, uno dei prodotti pi\u00f9 pregiati delle arnie.\nProduzione.\nLe api producono questa sostanza con miele e polline, mischiandola con un po' della loro saliva.\nViene prodotta stimolando le famiglie di Apis mellifera in arnie a favi mobili a produrre celle reali, dove viene poi raccolta da ogni cella quando la larva ha all'incirca tre/quattro giorni di et\u00e0.\nUn alveare ben condotto pu\u00f2 produrre, nei cinque/sei mesi della stagione estiva, circa 500 g di prodotto che, essendo facilmente deperibile, deve immediatamente essere messo in un contenitore freddo e a bassa umidit\u00e0.\nPropriet\u00e0 nutritive.\n\u00c8 un alimento con caratteristiche nutrizionali molto particolari fra i prodotti naturali. La pappa reale fresca di qualit\u00e0 si mostra particolarmente nutriente e benefica in casi di malnutrizione, oppure nei bambini con scarso appetito.\n\u00c8 importante consumarla fresca per conservare le sue propriet\u00e0. Perch\u00e9 sia consumata fresca bisogna che sia rispettata la catena del freddo altrimenti viene commercializzata anche in forma liofilizzata.\nComposizione della pappa reale.\nLa pappa reale contiene in media:\nContiene anche vitamine B tracce di vitamina C ma non altri tipi di vitamine.\nAntibiotici e sulfamidici.\nIn Europa, ai sensi del regolamento 2377/90, non sono previsti limiti residuali di antibiotici nei mieli e nella pappa reale che pertanto devono considerarsi vietati negli alveari in produzione. Sono invece ammessi in alcuni paesi (Italia esclusa) per la cura di alcune patologie quali la peste americana e la peste europea. In molti stati extraeuropei ne \u00e8 consentito l'uso sistematico per la prevenzione delle medesime patologie. In particolare negli Stati Uniti \u00e8 frequente l'uso di tetracicline e dei sulfamidici (sulfatiazolo). \nNella pappa reale proveniente dalla Cina sono frequenti le contaminazioni con il cloramfenicolo, classificato tossico per l'uomo.\nLa globalizzazione sta inoltre portando a frequenti episodi di contaminazione con cloramfenicolo dei mieli europei dovuti alle triangolazioni del mercato."}
{"id": "281833", "revid": "1543377", "url": "https://it.wikipedia.org/wiki?curid=281833", "title": "Starsky &amp; Hutch", "text": "Starsky &amp; Hutch \u00e8 una serie televisiva degli anni settanta, prodotta da Aaron Spelling e Leonard Goldberg, andata in onda sulla rete statunitense ABC tra il 30 aprile 1975 e il 15 maggio 1979.\nIn Italia \u00e8 stata trasmessa su Rai 2 a partire dal 15 marzo 1979, il gioved\u00ec sera alle 20.40, per poi essere replicata nel corso degli anni anche da altre emittenti, compresi canali Mediaset, LA7 e Sky Italia.\nTrama.\nI protagonisti sono due poliziotti, molto diversi per temperamento e stile di vita ma uniti da una forte amicizia in servizio presso la nona stazione di polizia di Bay City, una citt\u00e0 fittizia in California, e vede i due poliziotti affontare casi difficili e pericolosi criminali.\nProduzione.\nBuona parte delle riprese sono state girate a Los Angeles, in particolare nei quartieri Century City, Venice Beach, Pico Boulevard, Beacon Street, San Pedro. Soltanto dalla seconda serie e sino al termine della quarta gli uffici della stazione di Polizia dove prestano servizio i due protagonisti \u00e8 ambientata presso l'attuale sede del San Pedro Municipal Building. Tuttavia, la serie \u00e8 ambientata nell'immaginaria citt\u00e0 di Bay City.\nDall'episodio pilota (mai doppiato in lingua italiana) sono estrapolate la maggior parte delle scene che sono state poi utilizzate per realizzare la sigla iniziale degli episodi della prima serie. Nelle stagioni successive la sigla viene poi modificata di volta in volta con l'inserimento di altre scene estratte da episodi della prima, seconda e terza stagione. Il tema musicale della prima e della terza stagione, caratterizzato da toni drammatici tipici \"del poliziesco\", \u00e8 del compositore Lalo Schifrin. La sigla musicale pi\u00f9 nota e conosciuta, \"The Starsky &amp; Hutch Theme\", pubblicata poi con successo anche dal James Taylor Quartet, ma in realt\u00e0 composta dal sassofonista Tom Scott) Tom Scott accompagna invece le sigle della seconda e quarta stagione.\nDurante le riprese, in particolare nelle scene ad alto rischio, entrambi gli attori protagonisti sono stati sostituiti da controfigure, rispettivamente dagli stuntman Charlie Picerni e Gary Epper.\nL'ambientazione nei quartieri malfamati, l'ironia dei testi e il forte sentimento di amicizia tra i due protagonisti sono gli elementi che maggiormente hanno contribuito al successo della serie. A partire dalla terza stagione, gli sceneggiatori diminuirono le scene d'azione a favore di contenuti pi\u00f9 sentimentali a causa della crescente preoccupazione per gli eccessi di violenza in televisione, contribuendo al rapido declino di popolarit\u00e0 della serie. La successiva decisione da parte dell'attore Paul Michael Glaser di abbandonare le riprese durante la quarta stagione, mise la parola fine alla serie.\nGuest star.\nNel corso degli anni la coppia incontra anche numerose guest star, tra cui: Melanie Griffith, Jeff Goldblum, Danny DeVito, Goldie Hawn, Ed Begley Jr., Lynda Carter, Joan Collins, Norman Fell, Philip Michael Thomas, Edward James Olmos, John Ritter, Suzanne Somers, Kim Cattrall, inoltre il noto regista Michael Mann si \u00e8 occupato di scrivere le sceneggiature di vari episodi.\nLa Ford Gran Torino.\nOltre ai due poliziotti, ha un ruolo importante nella serie l'auto di Starsky, una Ford Gran Torino rossa con una striscia bianca, sulla quale i due agenti prestano servizio e che gli stessi chiamano scherzosamente \"\"pomodoro a strisce\". Gli inseguimenti con sgommate, testacoda e burnouts sono presenti in molti episodi. Sulla scia del successo della serie televisiva, la Ford cre\u00f2 nel 1976 un\u2019edizione limitata in mille esemplari della Gran Torino \u201cZebra 3\u201d con la livrea della serie e motori V8 da 152, 180 e 202 cv. \nLe apparizioni fuori dalla serie dell'auto di Starsky &amp; Hutch sono numerose. Tra i vari camei, la vettura, senza targa, \u00e8 apparsa anche in un episodio dal titolo \"Slot machine\", della prima stagione della serie TV \"Hazzard\", guidata da Cooter Davenport, interpretato da Ben Jones.\nEpisodi.\nLa serie, creata da William Frederick Blinn e Ryan Matthew Blinn, si compone di 93 episodi della durata di circa 48 minuti, fatta eccezione per il pilot di 70 minuti.\nAccoglienza.\nAlla sua uscita nel 1975, Starsky e Hutch fu molto apprezzata sia dal pubblico che dalla critica;oggi \u00e8 ormai considerata una serie cult nonch\u00e9 come una delle migliori degli anni 70 e in generale del genere poliziesco. Su IMDb detiene una valutazione di 7 su 10, mentre su Movieplayer.it gli utenti gli hanno assegnato 3,9 stelle su cinque, su MYmovies.it detiene una valutazione di 4 stelle su cinque, mentre gli utenti di TV.com gli hanno assegnato un punteggio di 8,8. \nRicevette anche ottime lodi in particolare sulle sceneggiature, sull'ironia del testo, sulle ambientazioni, sulla scelta dei due coprotagonisti di colore e soprattutto sul forte sentimento di amicizia fra i due protagonisti, come diranno pi\u00f9 volte nel corso della serie di fidarsi solo di loro stessi. \nSecondo il noto sito Movieplayer.it Starsky e Hutch si trova al primo posto tra le serie TV migliori degli anni settanta; sempre secondo Movieplayer.it, Starsky e Hutch si trova al trentunesimo posto nella classifica delle 100 serie TV migliori di tutti i tempi e all'ottavo posto nella classifica delle migliori serie TV poliziesche della storia.\nFilm.\nLa popolarit\u00e0 della serie spinse alla creazione di un omonimo film del 2004 Starsky &amp; Hutch, interpretato dagli attori Ben Stiller, Owen Wilson e Snoop Dogg."}
{"id": "281836", "revid": "1428919", "url": "https://it.wikipedia.org/wiki?curid=281836", "title": "Carlo Theti", "text": "Biografia.\nFrequent\u00f2 l'Universit\u00e0 di Napoli e vi svolse studi di matematica specializzandosi infine in architettura delle fortezze. I suoi studi sulle strutture delle piazzeforti e in materia di ingegneria militare gli valsero la stima dei potentati dell'epoca.\nIn tale veste fu ospite dei nobili romani Pompeo e Prospero Colonna e mise al loro servizio la sua arte. Anche Massimiliano II Imperatore d'Austria lo impieg\u00f2 per importanti progetti di fortificazione. In Ungheria si ritrova la sua opera nelle fortezze di Yjvar (Nov\u00e9 Z\u00e1mky), di Canisa (Nagykanizsa) e Comorra (Komarno).\nIn Italia fu a Torino al servizio dei Savoia, a Ferrara presso gli Estensi e a Firenze coi Medici; si trovano suoi contributi in numerose progettazioni militari del nord Italia e in particolare nelle fortezze di Bergamo e Verona.\n\u00c8 sepolto a Padova nella Basilica di Sant'Antonio. Sulla lapide \u00e8 scolpito uno scudo con una rosa in campo d'oro e si legge l'epigrafe dettata da G.V. Pinelli."}
{"id": "281837", "revid": "22035", "url": "https://it.wikipedia.org/wiki?curid=281837", "title": "Bosco/Gurin", "text": ""}
{"id": "281840", "revid": "2519", "url": "https://it.wikipedia.org/wiki?curid=281840", "title": "Sarpsborg", "text": "Sarpsborg \u00e8 un comune e una citt\u00e0 della Norvegia situata nella contea di Viken. Ha ricevuto lo status di citt\u00e0 nel 1839.\nI confini attuali risalgono al 1992 quando vennero incorporati i comuni di Varteig, Skjeberg e Tune.\nGeografia fisica.\nIl comune di Sarpsborg \u00e8 situato nella parte sudorientale del paese. Il centro abitato omonimo si estende su entrambe le rive del fiume Glomma fino alla confluenza fra il fiume Glomma e il Visterflo. Nei pressi della citt\u00e0 il fiume Glomma forma la cascata di Sarpefossen sovrastata da un ponte stradale e ferroviario opera dell'ingegnere Jess Julius Engelstad (1822 \u2013 1896).\nIl territorio comunale, per lo pi\u00f9 pianeggiante, comprende vaste estensioni di foreste situate soprattutto a nordovest e nella parte orientale e che coprono circa il 59% (dato del 2016) del territorio, la massima elevazione \u00e8 pari a 216 m s.l.m. A sud vi si inoltra l'ampia insenatura dello Skjebergkilen su cui si affacciano il centro abitato di H\u00f8ysand, poco pi\u00f9 a nord e nell'interno si trova la cittadina di Skjeberg. \nA sud della cascata l'area industriale \u00e8 dominata dagli edifici dell'azienda chimica Borregaard, fondata a Sarpsborg nel 1889.\nStoria.\nLa citt\u00e0 \u00e8 una delle pi\u00f9 antiche della Norvegia, venne infatti fondata nel 1016 dal re vichingo Olav Haraldsson (Sant'Olav) che risalendo il Glomma fu fermato dalla cascata Sarpefossen, fond\u00f2 una citt\u00e0 e la chiam\u00f2 Borg. Borg fu la capitale norvegese sino alla morte del re nel 1030. Nel 1567 gli svedesi la rasero al suolo durante la guerra del nord dei sette anni e perci\u00f2 gli abitanti decisero di costruire una nuova citt\u00e0, pi\u00f9 vicina al fiume Glomma. Nel 1567 il titolo di citt\u00e0 venne trasferito alla vicina Fredrikstad, cos\u00ec chiamata in onore a re Federico II. Sarpsborg riottenne lo status di citt\u00e0 nel 1839.\nAmministrazione.\nGemellaggi.\nSarpsborg \u00e8 gemellata con:"}
{"id": "281847", "revid": "729019", "url": "https://it.wikipedia.org/wiki?curid=281847", "title": "Torre di Raimondello", "text": "La torre di Raimondello di Taranto fu una delle prime fortificazioni realizzate nel borgo antico della citt\u00e0. Voluta dal principe Raimondo Orsini Del Balzo per controllare l'ingresso in citt\u00e0 dal ponte di Porta Napoli, fu completata nel 1404.\nTrattavasi di un grosso mastio quadrato, ubicato all'estremit\u00e0 della cinta muraria, rinforzato negli anni a seguire con la costruzione di due torrioni, tanto da costituire una vera e propria \"Cittadella\".\nIn seguito, la torre fu munita di cannoniere, mentre l'intero complesso fu chiuso da un ampio cortile militare coronato da un ulteriore torrione circolare.\nNel 1861 la Cittadella fu disarmata ed abbandonata per anni, fino all'alluvione del 1883, che rese la torre pericolante e di difficile restauro. Un partito politico dell'epoca si fece allora promotore dell'abbattimento delle vecchie mura, in quanto simbolo della tirannia dei vecchi signori medioevali.\nLa distruzione dell'intero complesso e quindi della torre fu inevitabile, e venne completata attraverso diverse fasi dal 1884 al 1893.\nSi legge in proposito nell'articolo \"La Cittadella\" del 7 ottobre 1883:\n\u00abQuell'immane massa nera, quello screpolato baluardo, che \u00e8 la Cittadella, fra non molto non disegner\u00e0 pi\u00f9 le sue forme titaniche sul cielo della nostra Taranto. I nostri voti sono appagati. Essa non ci ricorder\u00e0 pi\u00f9 i tristi tempi del Medio Evo, tempi di lotte, di sangue e di barbarie, allora quando ogni citt\u00e0 era un piccolo regno chiuso, isolato, dominato dalla tirannia d'un signorotto, allora quando l'Italia era straziata dal feudalesimo [...]; fu innalzata per chiudere la citt\u00e0 da quel lato, la si atterra per scovrire la citt\u00e0 da quel lato. Aria, spazio vogliamo! A terra i baluardi che servivano alla tirannia dei signori e che significavano forza e potere: la forza e il potere che aborriamo. Ora non si ha pi\u00f9 bisogno di torri e merli, ora che la febbre di libert\u00e0 brucia.\u00bb.\nGli scavi archeologici effettuati alla fine del novecento, hanno riportato alla luce i resti della torre di Raimondello e degli edifici dell'intero complesso: sono stati infatti rinvenuti i blocchi squadrati della parete nord e della parete est, tenendo conto di un rilievo del 1889 che indicava l'esatta ubicazione della torre rispetto all'antico ponte."}
{"id": "281852", "revid": "1632387", "url": "https://it.wikipedia.org/wiki?curid=281852", "title": "Gorguts", "text": "I Gorguts sono un gruppo technical death metal originario del Qu\u00e9bec, in Canada, formatosi nel 1989. Sono classificati in un sottogenere del death metal, del quale danno comunque un'interpretazione piuttosto anticonvenzionale, che ha valso loro l'apprezzamento della critica di settore (anche se restano poco conosciuti al grande pubblico).\nStoria.\nNell'ottobre del 2002 ebbe una certa diffusione la notizia del suicidio del loro batterista, Steve MacDonald.\nNel 2005, con un messaggio sul sito ufficiale, Luc Lemay annunci\u00f2 lo scioglimento del gruppo. Subito dopo, insieme a Steeve Hurdle intraprese una nuova avventura con la band Negativa.\nLuc Lemay sul finire del 2008 decise di riformare la band con dei nuovi componenti, dopo la decisione dei Negativa di cambiare stile e non essere pi\u00f9 il prosieguo musicale dei Gorguts.\nLa maggior parte degli esperti considera il terzo album \"Obscura\" l'apice della loro produzione."}
{"id": "281854", "revid": "1428919", "url": "https://it.wikipedia.org/wiki?curid=281854", "title": "Mario Lupo (chimico)", "text": "Laureato in chimica a Bologna nel 1925 fu il primo a parlare dei giacimenti petroliferi del territorio di Bronte in Sicilia sviluppando idee e ipotesi che dovevano essere volano di sviluppo economico-sociale.\nNell'estate del 1929 preleva campioni di gas in contrada San Nicola e in contrada Gioitto e li spedisce all'Istituto di Chimica Industriale del Politecnico di Milano per un'analisi che dar\u00e0 avvio alle prime perforazioni effettuate dall'AGIP nel 1939. A \u00abGioitto\u00bb e a \u00abSerravalle\u00bb vengono trovate significative quantit\u00e0 di gas e di petrolio.\nFu il primo petrolio di Sicilia estratto con metodi razionali e figur\u00f2 in tutte le mostre minerarie del tempo con la scritta \u00abPetrolio di Gioitto (Bronte)\u00bb.\nNel 1947 riprende con pi\u00f9 slancio i suoi studi sul metano e sul petrolio di Bronte e continua la sua azione divulgativa, atta, innanzitutto, a destare una \"coscienza petrolifera\" nella sua gente ed a richiamare sul territorio di Bronte l'attenzione e l'intervento delle grandi societ\u00e0 di ricerche petrolifere.\nAgli inizi degli anni '50, comincia ad impegnarsi attivamente in politica. \u00c8 eletto consigliere comunale una prima volta nella lista \u00abBlocco del Popolo\u00bb, successivamente come indipendente nella lista del PCI ed infine nella lista \"Rinascita\u00bb, che non a caso aveva come simbolo una trivella. Ricopre anche la carica di vicesindaco a Bronte dal 1956 al 1962.\nCollegamenti esterni.\nPagina dedicata a Mario Lupo e al petrolio di Bronte"}
{"id": "281859", "revid": "110157", "url": "https://it.wikipedia.org/wiki?curid=281859", "title": "Fredrikstad", "text": "Fredrikstad (in passato \"Fredriksstad\") \u00e8 un comune e una citt\u00e0 della Norvegia situata nella contea di Viken. La citt\u00e0 sorge alla foce del fiume Glomma. Ha ricevuto lo status di citt\u00e0 nel 1567.\nGeografia fisica.\nLa citt\u00e0 sorge nel sud-est della Norvegia, nel punto dove il fiume Glomma sfocia nel fiordo di Oslo. Insieme alla confinante citt\u00e0 di Sarpsborg costituisce la quinta area urbana del paese con circa 97.100 abitanti (gennaio 2005).\nStoria.\nFredrikstad venne costruita dopo la distruzione causata da un incendio della citt\u00e0 di Sarpsborg situata circa 15\u00a0km pi\u00f9 a monte sulle rive del fiume. Fu fondata da re Federico II nel 1567, in seguito Sarpsborg fu ricostruita. Il moderno centro cittadino si sviluppa sulla sponda occidentale del fiume Glomma mentre la citt\u00e0 vecchia, sulla sponda orientale, \u00e8 la citt\u00e0 fortificata meglio conservata di tutta la Scandinavia.\nEconomia.\nL'attivit\u00e0 tradizionale della citt\u00e0 era la lavorazione del legname, vi si trovava la maggiore segheria del paese ed un importante porto per l'esportazione del legno nonch\u00e9 dei cantieri navali chiusi nel 1980. Attualmente vi si trova un importante impianto chimico e altre industrie leggere.\nSport.\nCalcio.\nLa squadra principale della citt\u00e0 \u00e8 il Fredrikstad Fotballklubb."}
{"id": "281864", "revid": "125756114", "url": "https://it.wikipedia.org/wiki?curid=281864", "title": "Consiglio degli Stati", "text": "Il Consiglio degli Stati (de. \"St\u00e4nderat\", fr. \"Conseil des \u00c9tats\", rm. \"Cussegl dals Stadis\"), altrimenti detto Camera dei Cantoni, \u00e8 la camera alta del Parlamento svizzero. Insieme con il Consiglio nazionale - la camera bassa - forma l'Assemblea federale, ovvero il Parlamento svizzero.\n\u00c8 composto da 46 deputati. Essi sono denominati in italiano svizzero \"consiglieri agli Stati\", e impropriamente \"senatori\". A ogni cantone spettano due seggi, mentre i semicantoni hanno diritto a un solo deputato.\nSiccome il numero dei deputati di ogni cantone al Consiglio Nazionale dipende dal numero degli abitanti del cantone, lo scopo del Consiglio degli Stati \u00e8 quello di \"bilanciare\" le decisioni, evitando lo strapotere che avrebbero i cantoni molto popolosi come Zurigo, Berna o Vaud.\nElezione.\nIl Consiglio degli Stati viene eletto secondo il diritto cantonale. Oggigiorno tutti i cantoni stabiliscono l'elezione a suffragio universale diretto. Quarantacinque dei suoi quarantasei membri vengono eletti contemporaneamente a quelli del Consiglio nazionale, mentre nell\u2019Appenzello Interno la Landsgemeinde elegge il suo rappresentante nel mese di aprile che precede l'elezione del Consiglio nazionale. Nei Cantoni del Giura e di Neuch\u00e2tel si applica il sistema proporzionale, negli altri Cantoni il sistema maggioritario.\nIn tutti i Cantoni sono eleggibili soltanto cittadini svizzeri che hanno compiuto il diciottesimo anno di et\u00e0. La Costituzione del Cantone di Glarona fissa un limite di et\u00e0: al compimento del sessantacinquesimo anno di et\u00e0 i suoi rappresentanti al Consiglio degli Stati lasciano la carica per la Landsgemeinde successiva rispettivamente per la fine di giugno. Nel Canton Giura \u00e8 invece prevista una limitazione della durata del mandato: i consiglieri agli Stati giurassiani possono essere rieletti soltanto due volte di seguito.\nAttualmente in tutti i Cantoni i membri del Consiglio degli Stati sono eletti per un quadriennio.\nCompetenze.\nLe due camere, Consiglio nazionale e Consiglio degli stati, sono politicamente equivalenti, nel senso che una delibera \u00e8 valida solo se \u00e8 approvata nella stessa versione dai due rami del parlamento. Tutti gli affari vengono trattati consecutivamente dalle due camere. I presidenti delle camere si accordano sul ramo che affronter\u00e0 per primo l'oggetto (\"Camera prioritaria\").\nSe il Consiglio nazionale e il Consiglio degli Stati non trovano l'accordo su un testo comune nel corso della prima trattazione, si avvia una procedura di appianamento delle divergenze, in cui l'oggetto viene palleggiato avanti e indietro da una camera all'altra. Se dopo tre passaggi non si raggiunge il consenso, entra in campo la conferenza di conciliazione (vedi anche Procedura legislativa (Svizzera).\nOgni anno la camera alta elegge un nuovo presidente del Consiglio degli Stati.\nRappresentanza politica.\nLa seguente tabella riporta la distribuzione dei seggi per partito nel Consiglio degli Stati in base alle elezioni federali tenutesi dal 1979 al 2019.\nCollegamenti esterni.\nSito ufficiale del Consiglio degli Stati"}
{"id": "281867", "revid": "121844355", "url": "https://it.wikipedia.org/wiki?curid=281867", "title": "Arresto", "text": "L'arresto, in diritto, indica un atto con cui si priva una persona della sua libert\u00e0 di spostamento.\nFinalit\u00e0.\nL'istituto ha la finalit\u00e0 di prevenire la fuga di un soggetto, qualora ne ricorrano i presupposti e le condizioni di legge, per impedire la ulteriore commissioni di crimini, tutelare lo sviluppo delle indagini preliminari da parte delle forze di polizia, impedendo che la persona possa fuggire sottraendosi alla giustizia o assicurare l'esecuzione della pena inflitta a carico di una persona condannata.\nNel mondo.\nNella legge anglosassone, l'arresto \u00e8 un atto giudiziario volto a privare una persona della sua libert\u00e0. La persona arrestata \u00e8 detenuta fino al momento del suo rilascio.\nLa legge, che potrebbe cambiare da Paese a Paese o da giurisdizione a giurisdizione, prevede i termini di arresto e detenzione.\nIn particolare si concentra sul determinare chi ha il potere di arrestare (polizia, agenti di pace, doganieri, cittadini, ecc.).\nDetermina inoltre le circostanze(tipo di prova, sospetto o ragionevole motivo, violazione di quali leggi, esistenza di un mandato giudiziario, ecc.), le condizioni(tra cui quelle del rilascio) e la durata \nItalia.\nNel diritto italiano, il termine arresto, in senso atecnico, designa pi\u00f9 istituti differenti e distinti tra loro: l\"arresto in flagranza di reato\", il fermo di indiziato di delitto, la \"pena dell'arresto\", l\"arresto\" per l'esecuzione di un ordine di custodia cautelare, l\"arresto\" per l'esecuzione di un ordine di carcerazione in esecuzione di una condanna penale definitiva alla pena della reclusione o dell'arresto. Si precisa che la legge parla di arresto tanto nel caso di detenzione in carcere come pure nel caso di persona a cui viene intimato di rimanere nella propria abitazione (in tal caso si definisce la custodia cautelare come arresti domiciliari e la sostituzione della pena della detenzione in carcere come detenzione domiciliare).\nEsso deve essere disposto seguendo le prescrizioni imposte dalla legge, altrimenti si potrebbe trattare di arresto illegale.\nArresto in flagranza.\nL'arresto in flagranza di reato \u00e8 una misura precautelare, eseguita dalle forze di polizia italiane - e in talune circostanze anche da privati cittadini - nei casi per\u00f2 espressamente previsti dalla legge.\nIn particolare, per i reati per i quali \u00e8 previsto l'arresto obbligatorio da parte della polizia giudiziaria italiana (ai sensi degli artt. 380 e seguenti del codice di procedura penale) e limitatamente ai casi in cui il delitto sia perseguibile d'ufficio, l'art. 383 del codice di procedura penale stabilisce che \u201c\"ogni persona \u00e8 autorizzata a procedere all'arresto in flagranza\"\u201d, con l'obbligo consequenziale di \u201c\"senza ritardo consegnare l'arrestato e gli oggetti costituenti il corpo del reato alla polizia giudiziaria, la quale redige il verbale della consegna e ne rilascia copia\"\u201d.\nArresto come pena (reclusione).\nLa pena dell'arresto \u00e8 una pena detentiva prevista dalla legge penale italiana per le contravvenzioni (invece la reclusione \u00e8 prevista per i delitti). Come nel caso della reclusione, la pena dell'arresto prevede la privazione della libert\u00e0 del condannato e la sua detenzione in un'apposita struttura per un determinato periodo di tempo. \u00c8 in corso di introduzione legislativa la previsione che la pena dell'arresto venga scontata presso il domicilio e non pi\u00f9 in un istituto penitenziario, in considerazione del fatto che la pena dell'arresto si riferisce a reati minori (classificati come contravvenzioni) di scarso allarme sociale e con pene lievi.\nArresto per custodia cautelare.\nL'arresto pu\u00f2 essere eseguito su richiesta del pubblico ministero e su ordine del giudice per le indagini preliminari (in sigla GIP) per porre in custodia cautelare un indagato (cio\u00e8 una persona sospettata di aver commesso un reato), per uno di questi tre possibili scopi: evitare che la persona si dia alla fuga (per sfuggire alla punizione penale), evitare che la persona possa inquinare le prove del reato (contattando testimoni, nascondendo prove o documenti o valori provento del reato, ecc.), oppure infine reiteri il reato (cio\u00e8 commetta un reato dello stesso tipo)."}
{"id": "281869", "revid": "74801", "url": "https://it.wikipedia.org/wiki?curid=281869", "title": "Turbellaria", "text": "I turbellari \"(Turbellaria)\", detti anche vermi \"vorticatori\" (da \"turbo\" = vortice), sono animali liberi vermiformi, dicogami (presentano entrambe le gonadi), appiattiti, con il corpo ricoperto da un epitelio ciliato atto alla locomozione.\nAl contrario delle restanti classi del \"phylum\", pochissime sono le specie adattatesi al parassitismo e al commensalismo, mentre la stragrande maggioranza \u00e8 rappresentata da specie predatrici di microrganismi, piccoli invertebrati, oppure spazzine o vegetariane.\nVariabili in lunghezza da a , vivono solitamente nel mare, ma non mancano eccezioni nelle acque dolci e nei terreni umidi, sempre in presenza di acqua.\nLa cigliatura \u00e8 presente soprattutto sulla superficie ventrale e permette un nuoto planato apparentemente \u201csenza sforzo\u201d poich\u00e9 le ciglia, battute sincronicamente, creano delle turbolenze d'acqua che fanno avanzare l'animale. Quando invece si trova sul fondo, la Turbellaria procede contraendo la muscolatura, creando un movimento ondulatorio.\nData la loro primitivit\u00e0, hanno un'organizzazione assai semplice: la bocca ventrale \u00e8 collegata ad una faringe muscolosa e ad un intestino privo di sbocchi esterni; la digestione \u00e8 affidata ad una massa di cellule sinciziali.\nNei turbellari pi\u00f9 primitivi (Acoeli) manca qualsiasi cavit\u00e0, compreso un vero e proprio canale intestinale. Recenti studi filogenetici su base molecolare hanno dimostrato che gli Acoeli non sono da considerarsi come veri e propri platelminti, bens\u00ec una linea basale precocemente differenziatasi, direttamente discesa dall'antenato comune a tutti i bilateri.\nRispetto a queste linee primitive, il capo \u00e8 normalmente differenziato e dotato di organi sensoriali: cellule nervose raggruppate in un ganglio cefalico, oppure anche cellule fotosensibili, in alcuni casi organizzate in occhi semplici; inoltre possono esservi chemiorecettori (organi gustativi), tangorecettori (organi tattili), statocisti e recettori particolari che avvertono la direzione della corrente. In alcune specie sono anche presenti dei magnetorecettori che permettono all'animale di orientarsi in base alla direzione del polo nord terrestre, il tutto organizzato secondo un modello gastroneurale.\nIl corpo dei turbellari pu\u00f2 essere suddiviso in tre regioni una dentro l'altra: una epidermide, una regione connettiva intermedia ed una massa centrale contenente cellule fagocitarie di derivazione endodermica che ingeriscono e digeriscono l'alimento.\nLe gonadi sono ben organizzate ed efficienti: i molti testicoli (due o pi\u00f9) sparsi, gli ovari ed il gonoporo (apertura per la fecondazione) si trovano, salvo eccezioni, contemporaneamente in ogni individuo. Le uova prodotte dagli ovari sono in molti casi esolecitiche (turbellari neofori), cio\u00e8 mancano di sostanze nutrienti per l'embrione.\nIl vitello, sostanza nutritizia principale per lo sviluppo embrionale, viene prodotto dai vitellari, ghiandole specializzate in questo compito, disposte in gran numero e tipicamente alternate ai testicoli dando luogo ad una \u201cpseudo-metameria\u201d.\nGli spermatozoi nella maggior parte dei casi sono biflagellati e presentano una struttura particolare dei microtubuli dei flagelli.\nI gonodotti maschili e femminili confluiscono in un atrio genitale comune, ma sono numerose le eccezioni con dotti che sboccano separatamente. Durante la riproduzione si assiste all'accoppiamento e al doppio scambio di spermi, permesso da un organo a borsa evolutosi per tale compito, e, all'interno del corpo dell'animale, si formano dei bozzoli che racchiudono uova a vari stadi di sviluppo ed una massa di cellule vitelline necessarie al loro sostentamento. Sono questi bozzoli, e non le uova singolarmente, ad essere deposte dai turbellari nell'ambiente, i quali si schiudono in breve tempo liberando in molti casi una quantit\u00e0 di larve trocoforosimili non molto diverse da quelle dei molluschi e degli anellidi, dette larve di Muller (es. nei policladi).\nL'escrezione \u00e8 molto semplice e limitata all'osmoregolazione nelle sole specie di acqua dolce. Una rete di tubuli ramificati (protonefridi) si estende per tutto il corpo. Nelle parti terminali di questa rete si trovano cellule a fiamma le cui ciglia interne ondeggiano convogliando il liquido in eccesso fuori dal corpo dell'animale.\nTipi di turbellari pi\u00f9 evoluti presentano intestino sacciforme (rabdoceli), sacciforme con diverticoli (alloioceli), triramificato (tricladi) o pluriramificato (policladi), testicolo unico e definito.\nI turbellari pi\u00f9 noti vengono chiamati planarie, famose per la notevole capacit\u00e0 di rigenerazione che permette loro di scindersi agamicamente in pi\u00f9 esemplari. Questa capacit\u00e0 \u00e8 tipica ed esclusiva dei turbellari, ed \u00e8 possibile grazie alle cellule del mesoderma, che essendo capaci di produrre tutti i tipi cellulari, sono totipotenti e non pluripotenti come sono normalmente le cellule mesodermiche. Una planaria tagliata in pi\u00f9 parti, d\u00e0 origine ad un esemplare completo a partire da ogni frammento, ad esclusione dell'estremit\u00e0 posteriore, che non d\u00e0 luogo ad alcuna rigenerazione; probabilmente tali fenomeni rigenerativi sono determinati da un gradiente anteroposteriore della velocit\u00e0 metabolica.\nQuesta capacit\u00e0 ha permesso l'evoluzione di alcuni gruppi che si riproducono per metagenesi e di altri esclusivamente scissipari, cio\u00e8 che si riproducono solo per scissione, avendo perso ogni capacit\u00e0 di riproduzione sessuale ed essendo privi di gonadi.\nTutti i turbellari sono ermafroditi e presentano tipicamente gonadi piuttosto semplici, assenti nelle forme pi\u00f9 primitive; l'inseminazione pertanto pu\u00f2 essere ipodermica o avvenire tramite normale copulazione per via vaginale. Si conoscono alcune specie autofecondantisi, fenomeno eccezionale sfavorito dalla selezione naturale poich\u00e9 non porta a ricombinazione genetica. Lo sviluppo pu\u00f2 essere diretto o indiretto, a seconda delle specie. Da questa classe primitiva probabilmente si sono irradiati direttamente tutti i platelminti e vari altri phyla.\nSistematica.\nLa classe dei turbellari \u00e8 suddivisa in vari ordini:"}
{"id": "281872", "revid": "536103", "url": "https://it.wikipedia.org/wiki?curid=281872", "title": "Pollo (disambigua)", "text": ""}
{"id": "281873", "revid": "14002", "url": "https://it.wikipedia.org/wiki?curid=281873", "title": "Divina Provvidenza", "text": ""}
{"id": "281877", "revid": "1632387", "url": "https://it.wikipedia.org/wiki?curid=281877", "title": "Roine Stolt", "text": "\u00c8 uno dei personaggi pi\u00f9 attivi del panorama rock progressivo mondiale.\nBiografia.\nRoine Stolt inizia la sua carriera come bassista, suonando in alcune rock band svedesi. Nel 1973 inizia a suonare la chitarra e nel 1974 diventa il chitarrista dei Kaipa, gruppo rock progressivo con i quali pubblica tre album per l'etichetta Decca Records con i quali tiene moltissimi concerti in Scandinavia. Nel 1979 abbandona il gruppo e forma una sua band, alla quale d\u00e0 il nome Fantasia, che pubblica due album; si sciolgono nel 1983, dopo una svolta commerciale impressa alla loro musica.\nDa questo momento inizia un periodo durante il quale lavora come solista. Nel 1985 pubblica l'album \"Behind the Walls\", nel quale debutta come cantante; il lavoro ha una connotazione pop e si distacca decisamente dal resto della sua discografia. Alla fine degli anni ottanta fonda una sua etichetta, la Foxtrot Music, e viene coinvolto in molti progetti, concerti e sessioni di registrazione con altri artisti, spaziando nei pi\u00f9 disparati generi musicali. Nel 1989 pubblica il suo secondo album solista, \"The Lonely Heartbeat\", che lui stesso definisce come un mix di pop e rock. Nel 1994, in pieno periodo di ritorno al rock progressivo, pubblica il suo terzo album solista, \"The Flower King\", con il quale dice di voler ripristinare, musicalmente e liricalmente, i vecchi ideali hippie. L'album avr\u00e0 un buon riscontro, tanto che da quella esperienza fonda un nuovo gruppo, The Flower Kings, che diventer\u00e0 una delle band portabandiera del rock progressivo europeo.\nNel frattempo riforma i Kaipa, mentre parallelamente prosegue la sua carriera solista con gli album \"Hydrophonia\" (1998) e \"Wallstreet Voodoo\" (2005) e partecipa anche ai due supergruppi Transatlantic e Tangent."}
{"id": "281879", "revid": "1305772", "url": "https://it.wikipedia.org/wiki?curid=281879", "title": "Nightmare Creatures II", "text": "Nightmare Creatures II \u00e8 un videogioco del 2000 sviluppato da Kalisto Entertainment appartenente alla categoria avventura dinamica in 3D. \u00c8 il seguito di \"Nightmare Creatures\", da cui prende trama principale e atmosfere horror.\nTrama.\nHerbert Wallace \u00e8 un uomo rinchiuso in un ospedale psichiatrico. La sua immagine ricalca in pieno quella di un pazzo violento, che sente le voci, ha incubi catastrofici e che non vede l'ora di evadere per poter menare la sua ascia. Eppure, in realt\u00e0 \u00e8 dalla parte dei buoni. Imprigionato dal malefico Adam Crowley fin dall'infanzia, ha subito durante la sua vita innumerevoli torture ed esperimenti, ma ora che \u00e8 libero dovr\u00e0 trovare il modo di vendicarsi.\nLo scontro finale con il nemico pi\u00f9 grande avverr\u00e0 sulla punta della Torre Eiffel.\nModalit\u00e0 di gioco.\nIl gioco mantiene invariata la meccanica di gioco del primo \"Nightmare Creatures\". Con il procedere dei livelli i nemici diventano sempre pi\u00f9 potenti."}
{"id": "281881", "revid": "1516566", "url": "https://it.wikipedia.org/wiki?curid=281881", "title": "T\u00f8nsberg", "text": " \nT\u00f8nsberg \u00e8 un comune e una citt\u00e0 della Norvegia situata nella contea di Vestfold og Telemark, nella zona sudorientale del paese.\nGeografia fisica.\nIl territorio comunale si affaccia sul Fiordo di Oslo e comprende la costa tra il centro abitato di \u00c5sg\u00e5rdstrand e l'estremo settentrionale dell'isola di N\u00f8tter\u00f8y. Confina a nord con il comune di Holmestrand, a est con quello di Horten, a sud coi comuni di F\u00e6rder e Sandefjord e a ovest con quello di Larvik.\nAll'interno del territorio comunale si trovano cinque riserve naturali che tutelano foreste o aree umide.\nIL centro abitato principale \u00e8 la citt\u00e0 di T\u00f8nsberg che con oltre 52.000 abitanti \u00e8 una delle principali citt\u00e0 del paese. In generale il comune \u00e8 densamente popolato e con popolazione in crescita.\nStoria.\nT\u00f8nsberg \u00e8 una delle pi\u00f9 antiche citt\u00e0 della Norvegia, citata da Snorri Sturluson nella Saga di Harald H\u00e1rfagri prima della Battaglia di Hafrsfjord che gli storici collocano nel 872 d.C. Su questa base la fondazione della citt\u00e0 \u00e8 stata collocata nell'871.\nRitrovamenti archeologici del 2011 sono stati datati al X secolo, la prima menzione in testi in lingua inglese risale al 1135 da parte dello storico Orderico Vitale.\nIn epoca medievale la cittadina fior\u00ec, nel 1201 vi fu l'assedio da parte del re Sverre I di Norvegia e della fazione dei Bagler, in epoca pi\u00f9 tarda fu una delle tre citt\u00e0 anseatiche norvegesi insieme a Bergen e Oslo.\nNel XIII secolo Haakon Haakonson costru\u00ec qui il suo castello, la fortezza di T\u00f8nsberg. La citt\u00e0 venne poi distrutta da un incendio nel 1536 rimanendo per\u00f2 uno dei pi\u00f9 importanti porti norvegesi.\nSimboli.\nFino al 2020 il comune utilizzava come stemma la riproduzione di un sigillo del XIII secolo dove era raffigurata la fortezza sulla collina Slottsfjellet e un'imbarcazione navigante sulle onde.\nMonumenti e luoghi d'interesse.\nVi si trovano inoltre le rovine della fortezza, la chiesa di San Michele, il castello e il Vestfold Museum. \nNel 1904, in una fattoria nei pressi della citt\u00e0, fu ritrovata una nave vichinga, la nave di Oseberg ora ospitata presso il museo delle navi vichinghe di Oslo. Una copia esatta della nave \u00e8 ancorata al posto della citt\u00e0.\nNell'area del monte Slottsfjell, compreso nel parco omonimo, si trovano le rovine dell'antica fortezza del XIII secolo. Nello Slottsfjell Museum e nella torre Slottsfjell situata poco distante sono allestite mostre sulla storia della citt\u00e0.\nEconomia.\nT\u00f8nsberg \u00e8 un importante centro portuale, vi si trovano industrie metallurgiche, cantieri navali, cartiere industrie del pellame e birrerie. \nRiferimenti nell'arte.\nLa citt\u00e0 compare come uno dei collegamenti tra i film Marvel nelle scene di \"Thor\", \"Captain America - Il primo Vendicatore\", e ."}
{"id": "281885", "revid": "767487", "url": "https://it.wikipedia.org/wiki?curid=281885", "title": "Girolamo Fiocchi", "text": "Fiocchi \u00e8, in effetti, il pi\u00f9 antico cronista forlivese a noi noto, avendoci lasciato un interessantissimo \"Chronicon foroliviense\", di cui Carlo Delcorno evidenzia il \"gusto dell'aneddoto, delle etimologie, nell'ibridismo linguistico\".\nLudovico Antonio Muratori lo cita come fonte autorevole, testimone \"di veduta\" dice, nella sua Dissertazione \"Delle pie Confraternit\u00e0 de' Laici, e dell'origine d'esse, de' Flagellanti e delle sacre Missioni\".\nFu anche attivo nella predicazione, come ci ricorda un altro cronista domenicano, Leandro Alberti.\nOttenne la licenza in teologia a Venezia, nel 1391, presso il convento dei santi Giovanni e Paolo.\nGli sono attribuite anche le seguenti opere:"}
{"id": "281889", "revid": "1899447", "url": "https://it.wikipedia.org/wiki?curid=281889", "title": "Fra Girolamo da Forl\u00ec", "text": ""}
{"id": "281892", "revid": "2213659", "url": "https://it.wikipedia.org/wiki?curid=281892", "title": "John Densmore", "text": "Biografia.\nLo stile di Densmore era singolare: la sua batteria sembrava fosse la seconda voce (dopo quella di Morrison) della band. Densmore prediligeva una configurazione minimalista della batteria. A differenza di tutti gli altri batteristi rock, Densmore seguiva direttamente i testi e le parole delle canzoni. \u00c8 considerato un batterista jazz, anche se per la scena musicale rock ha contribuito a sviluppare un approccio batteristico espressionistico unico nel suo genere.\nFu obbligato a prendere lezioni di piano dall'et\u00e0 di dieci anni, studi\u00f2 i classici come Bach o Beethoven, ma non si adatt\u00f2 all'idea di produrre musica di quel genere, perch\u00e9 semplicemente non rispecchiava la sua personalit\u00e0. Giunto al ginnasio riusc\u00ec finalmente a cimentarsi nello strumento che aveva sempre desiderato suonare, la batteria. Cos\u00ec come dichiarato nella sua autobiografia (Riders on the Storm), per un anno formalmente studi\u00f2 su tappetini di gomma tutti gli esercizi fondamentali di batteria, prima che il suo insegnante gli permettesse di toccare un vero tamburo. In seguito, mise da parte i soldi ed acquist\u00f2 una batteria di seconda mano con la quale poteva esercitarsi senza il timore di romperla o rovinarla. Suonava molte ore al giorno, spesso perdendo la cognizione del tempo e tralasciando a volte i compiti scolastici, a tal punto era coinvolto dalla musica. Al liceo si ciment\u00f2 con la musica sinfonica, poi per altri tre anni col Jazz.\nNel 2011 produsse un singolo assieme a Skrillex, noto artista di musica Dubstep, il brano \"Break'n A Sweat\".\nNel dicembre del 2013, assieme a Robby Krieger, \u00e8 stato ospite dell'evento celebrativo tenutosi al Los Angeles County Museum of Art (LACMA).\nCon i Doors.\nSuccessivamente arrivano la passione per la poesia e la musica che produceva con i Doors, storico gruppo di cui \u00e8 stato batterista dalla costituzione, nel 1965, fino allo scioglimento avvenuto nel 1973, due anni dopo la morte di Jim Morrison. I Doors senza il loro leader produrranno altri due album, \"Other Voices\" e \"Full Circle\", stroncati dalla critica e successivamente rivalutati dai fan della band.\nDa non dimenticare che scrisse anche un libro intitolato \"Riders on the Storm\" in cui lascia chiaramente trasparire i suoi contrasti con Jim Morrison, una figura che non \u00e8 mai riuscito a dominare. Densmore era per le cose sicure, Morrison per la libert\u00e0 anche materiale.\nIl volume \u00e8 uscito in edizione italiana il 24 giugno 2011 per i tipi di Arcana Editore grazie alla mediazione dell'organizzatore culturale Giuseppe Sterparelli."}
{"id": "281895", "revid": "1899467", "url": "https://it.wikipedia.org/wiki?curid=281895", "title": "Girolamo da Forl\u00ec", "text": ""}
{"id": "281897", "revid": "29727", "url": "https://it.wikipedia.org/wiki?curid=281897", "title": "Turbellari", "text": ""}
{"id": "281898", "revid": "254059", "url": "https://it.wikipedia.org/wiki?curid=281898", "title": "Capitano di ventura", "text": "Per capitano di ventura si intende il comandante in capo di truppe militari di soldati di ventura mercenari dette compagnie di ventura.\nStoria.\nLa figura divenne famosa nel Medioevo, tra il XV ed il XVI secolo, soprattutto in Italia settentrionale, anche se gi\u00e0 nel 1159 in Inghilterra gruppi di soldati mercenari guidati da capitani di ventura si misero al servizio di Enrico II Plantageneto e ben presto si diffusero anche in Francia ed in Germania in quanto rivelatisi strumento indispensabile alle monarchie per combattere i vassalli ribelli. \nIl fenomeno delle compagnie di ventura si svilupp\u00f2 in particolare dopo le crociate, quando i figli cadetti di nobili famiglie vennero avviati al mestiere ecclesiastico o delle armi. Coloro che intrapresero la vita militare, penalizzati dalla primogenitura, si organizzarono mettendo la propria abilit\u00e0 militare a disposizione dei vari signori che avevano necessit\u00e0 di difesa o di intraprendere campagne militari.\nNei comuni italiani, dove il notevole sviluppo delle attivit\u00e0 artigianali, artistiche, letterarie ed industriali aveva, in qualche modo, allontanato la borghesia dallo spirito guerresco, si poteva porre rimedio, nel caso di un conflitto, assoldando i condottieri, ormai divenuti veri e propri impresari di guerra. I capitani di ventura comandarono dapprima plotoni di servi della gleba, poi di reduci dalle crociate o di disperati a causa di grandi crisi economiche. Il reclutamento avveniva solitamente all'estero e quindi non era desueta la pratica del tradimento durante l'atto bellico.\nSe da una parte \u00e8 vero che talvolta i capitani di ventura ci tenevano soprattutto a risparmiare i loro uomini e i loro cavalli arrivando persino ai casi limite di combattimenti prolungati ma con scarsissimo spargimento di sangue, dall'altra si dimostrarono abili nel maneggio delle armi, introducendo per primi la tecnica dei combattimenti a cavallo con indosso pesanti armature. L'abitudine di far rivestire i propri uomini di ferro anzich\u00e9 di cuoio viene, per primo, attribuita al capitano Mostarda da Forl\u00ec.\nSolamente con l'introduzione delle armi da fuoco e di agguerrite milizie nazionali, il periodo aureo dei capitani di ventura tese progressivamente ad esaurirsi.\nTra i pi\u00f9 celebri si annoverano Bonifacio Lupi, marchese di Soragna, al servizio di Firenze nella guerra contro Pisa (1363) e di Padova contro Venezia, Alberico da Barbiano, fondatore della Compagnia di San Giorgio (1378), Muzio Attendolo Sforza (1369-1424), di origine romagnola al servizio di Napoli e fondatore, assieme al figlio Francesco Sforza, della notissima casata che regner\u00e0 su Milano, Angelo Tartaglia, conte di Toscanella e signore di Lavello, vicario dell'antipapa Giovanni XXIII e rettore del Patrimonio di San Pietro in Tuscia, Bartolomeo d'Alviano, Bartolomeo Colleoni, Erasmo da Narni detto il \"Gattamelata\" e Francesco Bussone detto il \"Carmagnola\".\nRiferimenti a tale figura si trovano pi\u00f9 volte nelle opere letterarie italiane, come nell\"'Arte della guerra\" di Niccol\u00f2 Machiavelli, ne \"Il Cortegiano\" di Baldassarre Castiglione, ne \"I cinque canti\" di Ludovico Ariosto, nel \"Decameron\" di Giovanni Boccaccio e ne \"Il conte di Carmagnola\" di Alessandro Manzoni."}
{"id": "281900", "revid": "147771", "url": "https://it.wikipedia.org/wiki?curid=281900", "title": "Immagine ISO", "text": ""}
{"id": "281908", "revid": "123163394", "url": "https://it.wikipedia.org/wiki?curid=281908", "title": "Metafonesi", "text": "In linguistica il termine metafonesi o metafonia o umlaut indica un fenomeno fonologico che consiste nella modificazione del suono di una parola per l'influenza della vocale finale sulla vocale tonica, in un processo di assimilazione. La parola italiana \u00e8 un calco con materiale greco dal corrispondente termine tedesco (ted. \"um\" = gr. \u03bc\u03b5\u03c4\u03ac \"al di l\u00e0\"; ted. \"Laut\" = gr. \u03c6\u03c9\u03bd\u03ae \"suono\").\nDescrizione.\nIl fenomeno della metafonesi \u00e8 molto simile a quello dell'armonia vocalica, ma si distingue da questa perch\u00e9 in metafonesi sono le vocali postoniche a influenzare le vocali toniche, nell'armonia vocalica invece sono le vocali toniche a influenzare le vocali postoniche.\nEsempi:\nUlteriore esempio \u00e8 dato dal plurale di numerosi sostantivi e aggettivi maschili in dialetto bolognese. Per esempio \u017an\u00f2\u0107 - \u017an\u00fb\u0107, ossia ginocchio - ginocchia, e bi\u00e5nnd - bi\u00f3nnd, biondo - biondi. Si noti che nel napoletano la vocale finale si \u00e8 ridotta a scev\u00e0, mentre nel bolognese \u00e8 caduta del tutto, ma in entrambi i casi il plurale metafonetico \u00e8 rimasto intatto.\nLa metafonesi \u00e8 inoltre tipica delle lingue germaniche, ma \u00e8 controversa in gotico. La metafonesi pi\u00f9 frequente nelle lingue germaniche comporta l'innalzamento di /e/ ad /i/ per effetto di /i/, /\u012b/, /j/ nella sillaba seguente, per esempio in */me\u00f0jaz/, che produce l'inglese \"mid\" e il tedesco \"Mitte\".\nLa metafonesi germanica \u00e8 chiamata \"umlaut\". La maggior parte delle lingue germaniche moderne conosce plurali che si differenziano dal singolare esclusivamente per la mutazione della vocale tonica. Per esempio in inglese \"man - men\" (\"uomo\" - \"uomini\"), in tedesco \"Hafen - H\u00e4fen\" (\"porto\" - \"porti\"), \"Vogel - V\u00f6gel\" (\"uccello\" - \"uccelli\"), \"Fu\u00df - F\u00fc\u00dfe\" (\"piede\" - \"piedi\"), e in danese \"barn - b\u00f8rn\" (\"bambino\" - \"bambini\")."}
{"id": "281913", "revid": "29727", "url": "https://it.wikipedia.org/wiki?curid=281913", "title": "Squalo Toro", "text": ""}
{"id": "281915", "revid": "121542829", "url": "https://it.wikipedia.org/wiki?curid=281915", "title": "Marcelo Nicola", "text": "Carriera.\nImpiegato come ala grande Nicola fece le giovanili in Argentina, nel 1989 pass\u00f2 al Tau Vitoria dove milit\u00f2 per sette stagioni, con la quale vinse una Coppa del Re e una Coppa Europa. Nel 1993 fu chiamato al secondo giro del Draft NBA, con il numero 50, dagli Houston Rockets, ma il campione argentino prefer\u00ec rimanere in Spagna.\nNella stagione 1996-97 si trasferisce in Grecia per indossare la casacca verde del nella quale pass\u00f2 un'annata sfortunata poich\u00e9 fu bloccato l'intera stagione per infortunio. Nel 1997-98 gioca con il Barcelona dove rimane per una sola stagione.\nDal 1998, per sei stagioni, milita con la Benetton Treviso, dove conquista due scudetti, tre Coppe Italia, due supercoppe italiane e una coppa Saporta. In questo periodo, ha un forte legame di amicizia con Riccardo Pittis.\nNella stagione 2004-05 approda in Ucraina per vestire la maglia del Basketbol'nij klub Kiev. Nel 2005 il ritorno in Italia: sotto contratto con la Mens Sana Siena. Nella stagione 2006-07 ha militato per solo una giornata di campionato nelle file della Pallacanestro Reggiana.\nNel febbraio 2007 diede l'addio al basket giocato.\nNelle stagioni 2007-08 e 2008-09 ha partecipato al campionato di Lega A1 alla Benetton Pallacanestro Treviso come assistente allenatore di Alessandro Ramagli prima e di Oktay Mahmuti poi.\nNel dicembre 2011 venne chiamato ad allenare la squadra dell'Istrana (TV), militante in serie C Regionale Veneta.\nA luglio 2016 diviene assistent coach di Pianigiani all'Hapoel Gerusalemme, nella massima serie di pallacanestro israeliana."}
{"id": "281916", "revid": "1632387", "url": "https://it.wikipedia.org/wiki?curid=281916", "title": "Editto di Tessalonica", "text": "Leditto di Tessalon\u00ecca, conosciuto anche come Cunctos populos, venne emesso il 27 febbraio 380 dagli imperatori Graziano, Teodosio I e Valentiniano II (quest'ultimo all'epoca aveva solo nove anni). \nIl decreto dichiara il cristianesimo secondo i canoni del credo niceno la religione ufficiale dell'impero, proibisce in primo luogo l'arianesimo e secondariamente anche i culti pagani. Per combattere l'eresia si esige da tutti i cristiani la confessione di fede conforme alle deliberazioni del concilio di Nicea.\nIl testo venne preparato dalla cancelleria di Teodosio I e successivamente venne incluso nel Codice teodosiano da Teodosio II.\nLa nuova legge riconobbe alle due sedi episcopali di Roma e Alessandria d'Egitto il primato in materia di teologia.\nL'editto, pur proclamando il Cristianesimo religione di Stato dell'impero romano, non stabiliva alcuna direttiva specifica a proposito. Bisogner\u00e0 attendere i cosiddetti decreti teodosiani, promulgati dallo stesso Teodosio I, che tra il 391-392 normarono l'attuazione pratica dell'editto di Tessalonica.\nConseguenze dell'editto.\nNel 391-392, nuovi decreti (\"Decreti teodosiani\") inasprirono le proibizioni verso i culti pagani e i loro aderenti, dando il via a una vera e propria persecuzione del Paganesimo. Furono distrutti molti templi e vennero avallati atti di violenza contro il paganesimo: uno dei pi\u00f9 noti fu la distruzione, nel 392 circa, del Serapeum di Alessandria, ad opera del vescovo di Alessandria Teofilo che, alla guida di un esercito di monaci, provoc\u00f2 l'uccisione di numerosi pagani che erano intenti alle loro funzioni sacre. Inoltre L'arcivescovo Giovanni Crisostomo organizz\u00f2 una spedizione di asceti fanatici ad Antiochia per demolire i templi e far uccidere i fedeli, mentre il vescovo Porfirio di Gaza fece radere al suolo il famoso tempio di Marnas.\nNel 416 un editto dell'imperatore romano d'Oriente Teodosio II stabil\u00ec che soltanto i cristiani potevano svolgere la funzione di giudice, rivestire cariche pubbliche ed arruolarsi nell'esercito. Tutti i giudici, impiegati pubblici e ufficiali dell'esercito non cristiani avrebbero dovuto dimettersi. Nel 423 Teodosio II dichiar\u00f2 che tutte le religioni pagane non erano altro che \"culto del demonio\" ed ordin\u00f2, per tutti coloro che persistevano a praticarle, punizioni quali il carcere e la tortura.\nSuccessivamente, l'imperatore Valentiniano III eman\u00f2 (17 luglio 445) un editto che contribu\u00ec in maniera determinante all'affermazione dell'autorit\u00e0 e del primato della sede vescovile di Roma in Occidente. Questo editto, che non era valido nella parte orientale dell'Impero, riconosceva pienamente il primato giurisdizionale del papato, perch\u00e9 \u00abNulla deve essere fatto contro o senza l'autorit\u00e0 della Chiesa romana\u00bb.\nIn molti casi, la politica degli imperatori successivi si bas\u00f2 sul presupposto che l'unit\u00e0 dell'impero richiedesse anche un'unit\u00e0 religiosa. Cos\u00ec Giustiniano impose pesanti restrizioni a tutte le religioni non cristiane. Nel 527 tutti gli eretici e i pagani persero le cariche statali, i titoli onorifici, l'abilitazione all'insegnamento e gli stipendi pubblici. Nel 529 fu imposta di fatto la chiusura della scuola filosofica di Atene, ultimo centro di eccellenza ancora attivo della cultura pagana, e a Costantinopoli e in Asia Minore i pagani, ancora numerosi, furono costretti al battesimo.\nL'editto di Tessalonica \u00e8 ritenuto importante dagli storici in quanto diede inizio a un processo in base al quale \u00abper la prima volta una verit\u00e0 dottrinale veniva imposta come legge dello Stato e, di conseguenza, la dissidenza religiosa si trasformava giuridicamente in \"crimen publicum\": ora gli eretici potevano e dovevano essere perseguitati come pericolo pubblico e nemici dello Stato\u00bb. \u00c8 altres\u00ec da precisare che durante tutto l'Impero romano e anche durante l'Esarcato d'Italia (che ebbe vita fino al 752) la Chiesa non ebbe il potere civile n\u00e9 quello giudiziario, che rimase monopolio dello Stato."}
{"id": "281921", "revid": "729019", "url": "https://it.wikipedia.org/wiki?curid=281921", "title": "Gamepad", "text": "Il gamepad o joypad (o in italiano pulsantiera) \u00e8 un controller per videogiochi dotato di diversi tasti, progettato per essere tenuto in mano, in genere con due mani, non appoggiato ad un piano.\nCaratteristiche.\nCol tempo il gamepad ha assunto forme diverse, tanto che ogni produttore di console ha studiato nuovi disegni e configurazioni dei tasti. I gamepad pi\u00f9 recenti hanno poi incorporato anche uno o pi\u00f9 piccoli joystick e una funzione di vibrazione (utile per simulare ad esempio il feedback di movimento avuto da una brutta caduta o scontro in un videogioco).\nUn gamepad attuale generalmente ha:\nLe generazioni attuali di gamepad sono wireless e hanno diverse funzioni aggiuntive (come sensori giroscopici, dispositivi di force feedback o altro).\nNato come dispositivo per le console, il gamepad \u00e8 diventato di uso comune anche sui computer, anche se non fa parte della dotazione standard necessaria al loro funzionamento.\nNelle console per videogiochi.\nTerza generazione.\nLe console giochi di terza generazione hanno apportato molti cambiamenti rispetto ai precedenti dispositivi, tra cui anche sostanziali modifiche sul fronte del tipo di controllo, passando dai joystick minimalistici in stile Atari 2600 a controller pi\u00f9 elaborati, capaci di arricchire l'esperienza di gioco offrendo al giocatore nuove modalit\u00e0 di interazione con i personaggi controllati nei videogiochi. Il primo di questi nuovi controller \u00e8 stato quello del Famicom, lanciato in Giappone nel 1983, ripreso poi nella versione internazionale della console denominata Nintendo Entertainment System (NES), lanciata nell'America del Nord nel 1985 e nel resto del mondo tra il 1986 ed il 1987. Un gamepad simile ma pi\u00f9 compatto di quello del NES era quello del Sega Master System.\nNintendo Entertainment System/Family Computer.\nIl controller del NES (distribuito in Giappone come \"Family Computer\" o \"Famicom\") utilizza la croce direzionale inventata da Gunpei Yokoi ed usata nei giochi elettronici portatili Game &amp; Watch di Nintendo e da questi poi adottata come sistema di controllo principale del gamepad della nuova console. Sia il gamepad del NES che quello del Famicom presentano un aspetto a \"mattoncino\" con 4 pulsanti: i pulsanti azione erano denominati \"A\" e \"B\" mentre quelli di selezione ed avvio del gioco \"Select\" e \"Start\". L'aspetto del gamepad del NES/Famicom \u00e8 cambiato leggermente con la commercializzazione del NES 2, negli Stati Uniti, e dell'AV Famicom, in Giappone: queste due nuove versioni della console presentano un controller con le estremit\u00e0 leggermente rotondeggianti, richiamando nell'aspetto lo stereotipo del classico \"osso da cani\", anticipando le linee utilizzate nei futuri modelli.\nI gamepad originali del Famicom sono leggermente diversi da quelli del NES: oltre ai diversi colori delle plastiche ed al fatto che i loro cavetti entrano direttamente nella console invece di usare uno spinotto di collegamento, il secondo gamepad (quello senza i pulsanti \"Start\" e \"Select\") presenta un microfono, utilizzato per\u00f2 raramente nei giochi. Inoltre, nella primissima versione dei gamepad del Famicom, i pulsanti \"A\" e \"B\" sono squadrati e di gomma. Questo materiale si deteriora facilmente, con il risultato che i pulsanti alle volte si possono rompere o staccare. Cos\u00ec la Nintendo provvede a riprogettare i gamepad sostituendo tali pulsanti con dei tasti rotondi in plastica.\nMentre altre console usano sistemi di controllo pensati per essere manovrati con la mano destra, il Famicom \u00e8 anche la prima console da gioco domestica a posizionare il controllo direzionale a sinistra del gamepad, riprendendo lo schema abitualmente usato nei giochi arcade, dove il joystick si trova alla sinistra dei pulsanti azione. Questa caratteristica \u00e8 mantenuta ancora oggi, con i joystick pensati per i personal computer che sono progettati per essere manovrati con la mano destra mentre i gamepad delle console ed i joystick degli arcade che sono pensati per l'uso con la mano sinistra.\nSega Master System.\nIl Sega Master System ha un gamepad con una forma a mattoncino simile a quella del controller del NES, a differenza del quale, per\u00f2, ha il D-pad (\"D button\") di forma quadrata e non a croce. Inoltre non ha i pulsanti di selezione aggiuntivi come il Nintendo ed i pulsanti azione sono i numeri \"1\" e \"2\": il primo assolve anche alla funzione di pulsante \"Start\". Mentre i giochi del NES si possono mettere in pausa premendo il pulsante \"Start\", quelli del Master System si possono mettere in pausa premendo un apposito pulsante direttamente sulla console.\nI primi modelli di gamepad hanno un foro centrale nel D-pad dove \u00e8 possibile avvitare un piccolo comando ad asticella in modo che la croce direzionale funzioni come un joystick (vedi foto a lato). In seguito sar\u00e0 disponibile un vero e proprio joystick da collegare alla console. A differenza dei gamepad del NES, che usano un connettore proprietario, quelli del Master System utilizzano un comune connettore D-sub a 9 pin (DE-9) permettendo l'utilizzo sulla console anche controller di altri sistemi.\nAtari 7800.\nNel 1986 esce l'Atari 7800, successore dell'Atari 5200. La prima versione della console presenta un joystick digitale dotato di due pulsanti, la cui linea \u00e8 criticata perch\u00e9, paragonata ai controller del NES e del Master System, risulta poco ergonomica. Per ovviare a ci\u00f2 l'Atari distribuisce in Europa la versione Pro-Line della console con il nuovo \"Joypad\" che richiama i gamepad delle console delle rivali Nintendo e Sega. Questo controller monta a sinistra un mini-joystick e presenta a destra due pulsanti azione.\nQuarta generazione.\nSega Genesis/Mega Drive.\nIl Sega Mega Drive (negli Stati Uniti \"Sega Genesis\") arriva sul mercato a cavallo tra la fine degli anni ottanta e l'inizio degli anni novanta. Presenta un gamepad con una croce ad otto direzioni, il \"D Button\" (Directional Button), un pulsante di avvio e tre pulsanti azione, pi\u00f9 che sufficienti per i primi port di arcade quali \"Golden Axe\". Con l'evoluzione dei picchiaduro arcade sono usciti titoli come e Mortal Kombat, capaci di un elevato numero di mosse disponibili ma che richiedono un maggior numero di pulsanti: cos\u00ec la Sega commercializza un nuovo gamepad con ben sei pulsanti azione e quelli disposti su due file di tre ciascuna.\nAlcuni giochi, come Madden NFL e Olympic Gold, non sono in grado di funzionare con questo nuovo gamepad per cui viene inserito anche un pulsante speciale denominato \"MODE\", cos\u00ec il gamepad diventa compatibile con i giochi progettati per l'uso del vecchio controller. Per far s\u00ec che i giochi pi\u00f9 vecchi riescano ad usare il nuovo controller, si tiene premuto il pulsante \"MODE\" per avviare la console, fino all'apparizione del logo \"Sega\". I gamepad usano un connettore DB9 e sono compatibili con molti dei giochi del Sega Master System e con altre console come l'Atari 2600.\nTurboGrafx-16/TurboGrafx/PC-Engine.\nIl TurboGrafx-16 \u00e8 una console prodotta dalla NEC e commercializzata tra il 1987 ed il 1993; distribuita in Giappone come PC Engine e in Europa come TurboGrafx, ha avuto scarso successo.\nIl gamepad della console, denominato \"TurboPad\", riprende l'aspetto e l'impostazione dei comandi di quello del NES: presenta infatti un D-pad nella parte sinistra, i pulsanti \"Select\" e \"Run\" nella parte centrale e due pulsanti azione denominati \"I\" e \"II\" in quella destra. Nel modello occidentale, (TurboGrafx-16 o semplicemente TurboGrafx) sopra a questi pulsanti ci sono due piccoli selettori a 3 posizioni denominati \"Turbo\", che impostano la velocit\u00e0 di ripetizione dei rispettivi pulsanti azione. \nSuper Nintendo Entertainment System/Super Famicom.\nIl controller del Super Nintendo Entertainment System, comunemente chiamato \"Super Nintendo\" e abbreviato anche come \"SNES\", ha una caratteristica forma a \"osso lungo\", simile al design del secondo controller del NES, con l'estremit\u00e0 arrotondate. Rispetto al controller del NES, introduce quattro pulsanti aggiuntivi: due pulsanti azione (\"X\" ed \"Y\"), disposti a rombo con i pulsanti \"A\" e \"B\" del NES, e altri due pulsanti frontali (\"L\" ed \"R\"), soluzione ripresa anche dalla maggior parte dei gamepad dei produttori concorrenti. Come nel caso della seconda versione del gamepad del Mega Drive, la scelta di inserire sei pulsanti azione \u00e8 stata dettata dal successo della serie Street Fighter, le cui versioni arcade sono nate con questo numero di comandi. Infine i classici pulsanti \"Select\" e \"Start\" portano il totale dei pulsanti ad 8.\nVi \u00e8 una leggera differenza tra i gamepad del Super Nintendo della versione nordamericana (NTSC) e quelli delle versioni europea (PAL) e giapponese, chiamata \"Super Famicom\": la prima presenta i pulsanti \"A\" e \"B\" di colore viola e con la superficie convessa mentre i pulsanti \"X\" e \"Y\" sono di un colore celestino e con la superficie concava; le altre, a parte il nome commerciale diverso della console, hanno i pulsanti tutti di diverso colore (\"A\" \u00e8 rosso, \"B\" \u00e8 giallo, \"X\" \u00e8 blu e \"Y\" \u00e8 verde) e tutti con la superficie convessa.\nIn seguito la Nintendo mette in commercio una versione USB del gamepad del Super Famicom (la versione giapponese dello SNES) compatibile con la Wii.\nQuinta generazione.\nApple Bandai Pippin.\nL'Apple Pippin \u00e8 una console giochi progettata dall'Apple e prodotta dalla Bandai. Non ha avuto molta fortuna: sono stati venduti solo 100.000 esemplari nel breve periodo della sua commercializzazione (1996-1997). Il suo controller, denominato \"AppleJack\", presenta quattro pulsanti azione colorati (numerati con un sistema di punti a rilievo per il numero 1 ed a bassorilievo per gli altri tre), due pulsanti frontali, tre pulsanti azione secondari sulla parte posteriore (riportanti simboli grafici: un quadrato, un cerchio ed un rombo), un D-pad circolare e, cosa insolita per un gamepad, una trackball nella parte centrale.\nAtari Jaguar.\nPer il suo nuovo Jaguar, a partire dal 1993, l'Atari sostituisce il precedente controller dell'Atari 7800 con un nuovissimo gamepad, che presenta un D-pad e 12 pulsanti, un numero considerevole se paragonato a quello degli altri gamepad e giustificato dal fatto che l'Atari vuole tutelarsi, nel caso riuscissero successivamente a uscire sul mercato arcade, i cui giochi richiedono molti pulsanti. Oltre a questi, il gamepad ha altri tre pulsanti azione (\"A\", \"B\" e \"C\") oltre a quelli di selezione (\"Option\" e \"Pause\"). In seguito uscir\u00e0 anche una versione \"Pro\" del controller con altri cinque pulsanti, per un totale di 22.\nNeo Geo CD.\nIl Neo Geo CD \u00e8 una console prodotta dalla SNK nel 1994. \u00c8 pi\u00f9 economica del Neo Geo AES (Advanced Entertainment System) e, invece delle cartucce, utilizza dei CD-ROM, da cui il nome della console. Il controller del Neo Geo CD \u00e8 simile a quello del Sega Mega Drive e presentano a destra quattro pulsanti azione colorati (\"A\", \"B\", \"C\" e \"D\"), centralmente due pulsanti di selezione \"Start\" e \"Select\" ed a sinistra un D-pad con un piccolo joystick. Quest'ultimo \u00e8 simile nell'aspetto ai joystick analogici dei futuri controller, ma \u00e8 tecnicamente un semplice D-pad ad otto direzioni.\nIn seguito la SNK produce una versione aggiornata del gamepad, compatibile con la PlayStation e la PlayStation 2. Ce n'\u00e8 anche una versione USB compatibile con i PC e la PlayStation 3.\nSega Saturn.\nIl Sega Saturn \u00e8 una console prodotta dalla Sega dal 1994 al 2000. Il suo controller \u00e8 basato sul gamepad del Sega Mega Drive, rispetto al quale ha tre pulsanti in pi\u00f9: offre un classico D-pad, 2 pulsanti frontali, 6 pulsanti azione (\"A\", \"B\", \"C\", \"X\", \"Y\" e \"Z\") ed il tradizionale pulsante \"Start\".\nRispetto al controller della versione giapponese, quella distribuita in Nord America ed Europa ha un gamepad di dimensioni maggiori ed il D-pad ed i pulsanti frontali diversi. Con l'introduzione del \"modello 2\" della console, tra il 1996 e il 1997, questi controller vengono sostituiti con quelli del primo modello giapponese.\nIl \"3D Control Pad\", noto anche come \"Multi Controller\" o \"NiGHTS Controller\", \u00e8 di forma rotondeggiante, viene distribuito nel 1996 con il gioco \"Nights into Dreams...\", ma pu\u00f2 essere venduto anche separatamente per altri giochi prodotti in seguito come \"Manx TT, , Space Harrier, After Burner\" e \"Sky Target\": presenta un joystick analogico e dei selettori addizionali.\nSuccessivamente la Sega rimette in commercio una versione USB del gamepad giapponese del Saturn compatibile con i sistemi Windows, macOS e PlayStation 3. Vi \u00e8 anche una versione compatibile con la PlayStation 2.\nNintendo Virtual Boy.\nIl Virtual Boy \u00e8 una console portatile prodotta dalla Nintendo nel 1995. Il suo curioso gamepad presenta un sistema di controllo basato sull'utilizzo contemporaneo di due D-pad, anticipando i controller delle future console di sesta generazione. I due D-pad sono necessari per controllare gli oggetti nelle ambientazioni 3D: uno serve per controllare l'inclinazione e rotazione del punto di vista, mentre l'altro controlla il movimento avanti/indietro e lo scivolamento laterale.\nIl Virtual Boy, e conseguentemente il suo gamepad, si rivela un flop per svariati motivi e scompare dal mercato dopo un solo anno di commercializzazione.\nSony PlayStation.\nIl controller PlayStation originale presenta un D-pad a quattro direzioni, quattro pulsanti azione contrassegnati da simboli colorati (un triangolo verde, un cerchio rosso, una X blu e un quadrato rosa), 4 pulsanti frontali (\"R1\", \"R2\", \"L1\" e \"L2\") ed i classici pulsanti \"Start\" e \"Select\". La forma e l'impostazione del controller ricordano quelle del gamepad del Super Nintendo perch\u00e9 il progetto alla base della PlayStation \u00e8 nato da un accordo tra la Nintendo e la Sony per realizzare un dispositivo da abbinare al Super Nintendo per permettere a quest'ultima console di leggere e riprodurre compact disc, ma la Nintendo rescinde unilateralmente l'accordo con Sony e questa, piuttosto che abbandonare il progetto, decide di completarne lo sviluppo presentandolo nel 1994 come \"PlayStation\".\nAlla fine del 1995 la Sony annuncia lo sviluppo di un nuovo gamepad, presentato alla fine del 1996 con il nome di Dual Analog Controller. Simile nella forma al controller originale, ma questo gamepad presenta qualche differenza: le impugnature del controller sono pi\u00f9 lunghe, i pulsanti frontali \"R2\" ed \"L2\" sono pi\u00f9 grandi e, differenza pi\u00f9 rilevante, tra le impugnature ci sono due joystick analogici separati da un pulsante di selezione della modalit\u00e0. La versione giapponese presenta anche un sistema di force feedback, assente nei controller destinati agli altri mercati.\nTra la fine del 1997 e l'inizio del 1998 Sony presenta una evoluzione del Dual Analog Controller, il DualShock. Reintroduce il force feedback (da qui il nome del dispositivo) e le impugnature corte come nel modello originale, presenta un diverso disegno dei joystick ed i pulsanti frontali \"R2\" ed \"L2\" ancora pi\u00f9 grandi. Ci sono due nuovi pulsanti denominati \"R3\" ed \"L3\", incorporati direttamente nei joystick ed azionati premendo verso il basso la levetta stessa. Il DualShock riscuote un successo cos\u00ec discreto che va a sostituire definitivamente il suo predecessore e diventa il nuovo gamepad di serie della PlayStation. \u00c8 compatibile anche con la PlayStation 2.\nNintendo 64.\nIl gamepad del Nintendo 64 \u00e8 il primo controller ad avere sia un joystick analogico (indicato da Nintendo come \"control stick\") sia un D-pad. \u00c8 dotato dei tradizionali pulsanti \"A\" e \"B\" sulla destra, i pulsanti frontali \"R\" ed \"L\", un pulsante \"Z\" nella parte inferiore e 4 pulsanti \"C\" disposti a rombo sulla destra che, inizialmente, dovevano servire a muovere la videocamera di ripresa della scena del gioco, ma che sono usati anche come normali pulsanti azione in giochi quali ' e '. Alcuni giochi, come \"Mega Man 64\", danno all'utente la possibilit\u00e0 di scegliere se usare il D-pad o il joystick analogico; altri, come \"\", ricorrono al tradizionale D-pad come sistema di comando al posto del Control stick.\nUna particolarit\u00e0 del gamepad \u00e8 la presenza di una porta di espansione nella parte inferiore dove possono essere collegate delle periferiche addizionali quali il Rumble Pak, un dispositivo di force feedback, schede di memoria aggiuntiva, schede per il salvataggio dei giochi ed altro. Il gamepad presenta inoltre diversi colori, abbinati a quelli della console: oltre al classico grigio, vi sono anche le colorazioni blu, verde, arancione, viola, rosso, nero ed azzurro, alcuni si presentano anche in versione opaca.\nIn seguito la Nintendo ha messo in commercio una versione USB del gamepad.\nSesta generazione.\nDreamcast.\nIl Dreamcast \u00e8 la prima console di sesta generazione, comprendente sistemi di gioco a 128 bit, ad arrivare sul mercato. Presentata in Giappone alla fine del 1998 e nel resto del mondo durante il 1999, la console \u00e8 affiancata da un gamepad simile nell'aspetto a quello del Sega Saturn \"3D Control Pad\": ha un joystick analogico, un D-pad, quattro pulsanti azione colorati, un pulsante di avvio e due grilletti analogici. Il gamepad presenta anche due porte per collegare componenti accessori quali un sistema di ritorno di forza oppure il VMU, \"Visual Memory Unit\", una scheda di espansione per la memoria con un piccolo display che visualizza delle animazioni durante le partite.\nCome per il Saturn, anche per il Dreamcast Sega offre al momento del lancio degli accessori speciali da collegare al gamepad come il \"Sega Fishing Controller\", un mulinello da usare per i giochi di simulazione di pesca quali \"Sega Bass Fishing\", un mouse ed una tastiera, ed altre periferiche come una pistola ottica, un voltante ed un joystick in stile arcade.\nPlayStation 2.\nCon l'uscita della nuova PlayStation 2, nel 2000, la Sony progetta il nuovo DualShock 2. Rispetto alla versione precedente, i pulsanti sono sostituiti e resi sensibili alla pressione (a parte L3, R3, Start e Select), il cavetto di collegamento diventa nero, viene adottato un connettore dall'aspetto pi\u00f9 squadrato e sulla parte anteriore del controller appare la scritta \"DUALSHOCK 2\" in blu.\nNonostante sia compatibile con il connettore della nuova console, il primo DualShock non lo \u00e8 a livello di software: la maggior parte dei giochi sviluppati per la PlayStation 2 usano i nuovi comandi analogici e pochi titoli si possono usare con tale controller.\nIl colore principale del DualShock 2 \u00e8 il nero (lo stesso colore della nuova console), ma esiste anche una versione bianca o color argento, abbinata a particolari versioni della PlayStation 2.\nNintendo GameCube.\nIl gamepad del Nintendo GameCube adotta uno stile simile a quello del DualShock della PlayStation: ha due joystick analogici, un piccolo controller D-pad, 4 pulsanti di controllo principali a destra (\"A\", \"B\", \"X\" e \"Y\"), un pulsante \"Start\"/\"Pause\", due grilletti analogici (\"L\" e \"R\"), un pulsante digitale (\"Z\") posto sopra al grilletto \"R\" ed un motorino interno per il ritorno di forza. I grilletti, se premuti fino in fondo, azionano degli interruttori, permettendo di operare come un comando a due vie.\nIn seguito la Nintendo introduce un nuovo controller chiamato \"Wavebird\", che presenta la novit\u00e0 del collegamento wireless, ripreso dai controller Atari Wireless RF, per poter giocare senza l'ingombro del cavetto. Il Wavebird \u00e8 simile al controller originale, ma non include un sistema di ritorno di forza e ha una parte centrale pi\u00f9 grande.\nXbox.\nSimile nell'aspetto a quello del Dreamcast, il controller dell'Xbox (chiamato \"Duke\") include due porte di espansione, sei comandi analogici, due grilletti analogici e due joystick analogici, otto comandi digitali (quattro costituiti dal D-pad e quattro pulsanti) ed un motorino per il force feedback, ma rispetto al controller del Dreamcast, quello dell'Xbox offre in pi\u00f9 il joystick analogico di destra, come il gamepad del Nintendo Gamecube, ed i pulsanti \"bianco\" (\"White\") e \"nero\" (\"Black\"). Accanto al tasto \"Start\", si trova un altro nuovo tasto, chiamato \"Back\".\nUno degli aspetti negativi del controller sono le sue dimensioni. La Microsoft decide rivedere il progetto e propone, prima in Giappone e poi in tutto il resto del mondo, un nuovo gamepad pi\u00f9 snello e pi\u00f9 facilmente impugnabile: il \"Controller S\".\nSia il \"Duke\" che il \"Controller S\" hanno un sistema inserito verso la fine del cavetto di collegamento che mette in pausa il gioco nel caso in cui il giocatore si allontani troppo dalla console e tiri completamente il cavetto, per non danneggiare l'hardware.\nSettima generazione.\nXbox 360.\nIl gamepad dell'Xbox 360 \u00e8 un'evoluzione del \"Controller S\" della prima Xbox, ma ha le forme pi\u00f9 arrotondate e, invece dei pulsanti \"bianco\" e \"nero\", presenta due nuovi pulsanti posti sopra i grilletti anteriori. Il primo controller dell'Xbox 360 ha un cavetto di collegamento da inserire in una delle porte USB della console. I modelli successivi ne presentano uno con connettivit\u00e0 wireless, con l'alimentazione fornita da due batterie stilo di tipo \"AA\" poste in un alloggiamento sotto al controller. La Microsoft ha commercializzato anche una stazione di ricarica denominata \"Play and Charge\" che pu\u00f2 ricaricare le batterie tramite un connettore da collegare ad una porta USB della console, collegamento che impedisce la comunicazione del controller con l'Xbox 360, dato che il funzionamento del dispositivo \u00e8 sempre wireless. Sia il controller dotato di collegamento USB sia quello wireless affiancato al kit \"Xbox 360 Wireless Receiver for Windows\" sono utilizzabili sui PC con i giochi certificati \"Games for Windows\": i giochi sviluppati inizialmente per l'Xbox 360 supportano senza problemi il force feedback di questi gamepad mentre per i giochi pi\u00f9 datati, sviluppati per versioni pi\u00f9 vecchie delle DirectX, deve essere installato il driver XBCD.\nQuesto controller vinse, addirittura, il Guiness dei Primati per essere \"il controller pi\u00f9 ergonomico della storia\".\nPlayStation 3.\nNel 2005 la Sony sviluppa un prototipo del controller per la nuova PlayStation 3 (PS3), simile ai precedenti DualShock e al Dual Analog, ma con le impugnature molto pi\u00f9 pronunciate, che lo fanno assomigliare molto ad un boomerang o ad una banana, che lo ha reso molto simile al controller dell'Apple Pippin. Data la fredda accoglienza di questo controller da parte della critica, il progetto viene riveduto ed all'E3\u00a02006, durante una delle anteprime della console, viene presentato il nuovo Sixaxis (distribuito con la console al momento del lancio della PS3). \u00c8 stilisticamente simile al DualShock, ma ha nuove peculiarit\u00e0 che lo contraddistinguono dai precedenti DualShock: \u00e8 un controller wireless con aggiunti dei sensori di movimento per leggere lo spostamento del dispositivo. Presenta inoltre i pulsanti \"L2\" e \"R2\" di dimensioni maggiori, un nuovo pulsante \"PS\" che serve per usare il sistema XrossMediaBar, l'interfaccia grafica della console, un sistema posto sul retro di numerazione dei controller collegati alla console basato su LED. Viene ricaricato tramite una porta mini-USB che pu\u00f2 essere anche usata per usare il controller con connessione via cavo. Il Sixaxis non ha il force feedback, perch\u00e9 secondo la versione ufficiale della Sony, tale funzione interferisce con il sistema di rilevamento del movimento, ma la vera ragione \u00e8 che il sistema di vibrazione utilizzava tecnologia proprietaria della Immersion Corporation, che ha citato in giudizio il costruttore asiatico per violazione di brevetti. Nel 2007 la Sony e la Immersion arrivano ad un accordo per l'utilizzo della tecnologia di force feedback e la Sony lancia il nuovo DualShock 3. \u00c8 quasi identico al Sixaxis, ma la scritta vicina alla porta USB, che ora la dicitura \"DualShock 3\", una plastica pi\u00f9 opaca e il ritorno di forza. Il DualShock 3 \u00e8 il controller distribuito nelle confezioni della console PS3.\nWii.\nIl controller Wii Remote (o \"Wiimote\") della console Nintendo Wii \u00e8 un sistema di controllo atipico rispetto ai gamepad degli altri sistemi di gioco. La forma ricorda quella di un telecomando con alcuni pulsanti di controllo ma integra diverse caratteristiche particolari come un sensore di inclinazione ed un accelerometro a 3 assi che sono in grado di rilevare il movimento del controller in qualunque direzione e la sua rotazione. Il Wiimote ha 4 pulsanti di controllo (\"A\", \"B\", \"1\" e \"2\") pi\u00f9 2 di selezione (\"+\", avvio, \"-\", selezione) ed uno con un disegno a forma di casa (\"Home\").\nIl controller \u00e8 espandibile mediante una porta a cui possono essere collegate altre periferiche, tra cui il Nunchuk, un gamepad dotato di un joystick analogico e di 2 pulsanti aggiuntivi (\"C\" e \"Z\"), da usare con la mano libera. Come il Wiimote, il Nunchuk contiene un accelerometro ma, a differenza del Wiimote, non ha funzionalit\u00e0 di puntamento. Il Wiimote pu\u00f2 essere usato per i giochi del \"NES Virtual Console\" al posto del \"Classic Controller\", un gamepad che richiama quello classico del Super Nintendo.\nIl Classic Controller \u00e8 utilizzabile con i giochi della Virtual Console, un servizio online offerto da Nintendo che permette di giocare a titoli del NES, del Super NES e del Nintendo 64. Il Classic Controller offre 2 joystick analogici in stile DualShock, e 3 pulsanti di selezione, \"+\", \"-\" e \"Home\" come sul Wiimote. Esso offre 4 pulsanti azione (\"A\", \"B\", \"X\" e \"Y\"), 4 pulsanti anteriori (\"L\" e \"R\", \"Z\" e \"Z\"), una croce direzionale e 2 joystick analogici.\nIn un secondo tempo Nintendo ha distribuito il Classic Controller Pro, un controller per il Wii che richiama la forma del controller della PlayStation 2, ed il Wii Zapper, presentato all'E3\u00a02007, un contenitore a forma di pistola fabbricato per poter ospitare sia il Wiimote che il Nunchuk, per dare l'impressione di impugnare un'arma in quei giochi in cui si usa un'arma da fuoco(riprende il NES Zapper,una pistola flasher uscita per la versione americana ed europea del Famicom,cio\u00e8 il NES).\nOttava generazione.\nXbox One.\nIl nuovo controller ha un design molto simile a quello della Xbox 360. Secondo i suoi progettisti \u00e8 dotato di numerosi miglioramenti, tra cui si segnalano motori a vibrazione innovativi e l'utilizzo di un pacco batterie ricaricabile.\nHa una forma che, a differenza del gamepad per Xbox 360, permette una presa pi\u00f9 comoda. \n\u00c8 molto resistente agli urti ed \u00e8 possibile acquistare una versione pi\u00f9 precisa con un d-pad a 360 gradi e tasti posti sul dietro che sono una variante dei tasti LT RT LB RB.\nWii U.\nIl controller della Wii U si differenzia da tutti i gamepad in circolazione per via del fatto che integra un display LCD touch screen di 6,2\" utilizzato come dispositivo di input tramite uno stilo, grazie al quale il giocatore pu\u00f2 compiere azioni complesse. Pu\u00f2 anche essere utilizzato come schermo principale nel caso in cui il televisore a cui \u00e8 collegato la console risulti spento oppure si scelga come uscita principale proprio lo schermo del gamepad. Oltre a ci\u00f2, il gamepad presenta numerosi comandi: 4 grilletti frontali, 2 joystick analogici, 1 comando direzionale a croce sulla sinistra, 4 pulsanti azione (\"A\", \"B\", \"X\", \"Y\"), 2 pulsanti con doppia funzione (\"START/+\" e \"SELECT/-\"), il pulsante per impostare la visualizzazione principale sul gamepad o sul televisore (\"TV\"), il pulsante per l'accensione della console (\"POWER\"), un pulsante per richiamare il menu principale della console (\"HOME\"). Oltre a questi integra una fotocamera frontale, un microfono, un altoparlante, la regolazione del volume riprodotto dal gamepad, sensori di movimento (giroscopio, accelerometro) ed un sensore NFC usato con alcuni accessori, come gli Amiibo.\nPlayStation 4.\nIl DualShock 4 \u00e8 il gamepad sviluppato per la console PlayStation 4. Rispetto ai precedenti DualShock, integra nella parte superiore un touchpad con il quale \u00e8 possibile interagire con diversi giochi. Presenta sia un'uscita audio sia una presa jack con cui collegare delle cuffie per le chat audio con i giocatori collegati in remoto. I tasti analogici, introdotti con il precedente DualShock 3, sono tornati ad essere digitali. Il gamepad presenta un tasto denominato \"SHARE\" per catturare e condividere le schermate dei giochi. Nei giochi multigiocatore una barra a LED riproduce il colore del personaggio del gioco associato allo specifico gamepad.\nNintendo Switch.\nIl Nintendo Switch Pro Controller \u00e8 un controller prodotto da Nintendo a partire dal 2017 per la console Nintendo Switch.\nNona generazione.\nPlayStation 5.\nIl DualSense \u00e8 il controller ideato da Sony per la console PlayStation 5, una delle aggiunte principali sono i grilletti adattivi e il feedback aptico, i tasti R2 e L2 possono modificare la loro resistenza in base agli avvenimenti del gioco, ad esempio risultando pi\u00f9 resistenti se nel gioco si deve spostare un masso, in pi\u00f9 possiede anche un microfono integrato.\nInoltre il design di questo controller presenta 2 colori differenti, bianco e nero, abbandonando lo stile a colore unico, nero, che ha avuto nelle sue versioni precedenti.\nXbox Series X e Series S.\nIntrodotto con le console Xbox Series X e Series S \u00e8 caratterizzato da un corpo leggermente pi\u00f9 piccolo, un pulsante \"Condividi\", un pad direzionale piatto concavo simile al controller \"Elite\" e un connettore USB-C . Il controller pu\u00f2 essere utilizzato anche con la Xbox One."}
{"id": "281922", "revid": "8489", "url": "https://it.wikipedia.org/wiki?curid=281922", "title": "Joypad", "text": ""}
{"id": "281923", "revid": "30610", "url": "https://it.wikipedia.org/wiki?curid=281923", "title": "Controller", "text": ""}
{"id": "281929", "revid": "1632387", "url": "https://it.wikipedia.org/wiki?curid=281929", "title": "Carta igienica", "text": "La carta igienica \u00e8 un prodotto in carta utilizzato per una sommaria igiene intima.\nLa sua composizione differisce dagli altri tipi di carta (ad esempio quella utilizzata per i fazzoletti monouso) perch\u00e9 \u00e8 in grado di disfarsi con l'acqua e di decomporsi pi\u00f9 rapidamente nelle fosse biologiche.\nStoria.\nLe prime tracce dell'utilizzo della carta igienica risalgono al XIV secolo in Cina ad utilizzo della famiglia imperiale.\nNel 1857 negli Stati Uniti d'America viene prodotta industrialmente la prima carta per uso esclusivamente igienico da un tal Joseph Gayetty, il cui nome era stampato su ogni singolo foglio e poi nel 1879 la \"Scott Paper Company\" a Philadelphia nello Stato della Pennsylvania, mette in commercio la prima carta igienica in rotoli continui, seguiti poco dopo da quelli suddivisi in fogli, uniti tra loro da perforazioni in modo da poterli strappare e utilizzare singolarmente.\nNel 1942 viene prodotta nel Regno Unito la prima carta a doppio velo, la \"St. Andrew's Paper Mill\", primo prodotto ad avere una carta pi\u00f9 soffice e robusta.\nPi\u00f9 recentemente, il formato pi\u00f9 diffuso \u00e8 il rotolo bianco a doppio velo goffrato, ma sono disponibili sul mercato rotoli colorati o decorati, profumati o a pi\u00f9 veli (fino a cinque). Le misure \"standard\" del taglio sono 126\u00a0mm di altezza e 97\u00a0mm di larghezza. Sono disponibili anche rotoli caratterizzati da decorazioni come fumetti, barzellette, scudetti di squadre di calcio e volti di personaggi politici (con evidente scopo satirico). Esistono anche carte inumidite per la sostituzione del bidet, con emollienti come l'aloe e antisettiche, ma hanno una differente composizione del materiale (che include anche fibre tessili), in modo da risultare molto pi\u00f9 resistenti.\nQuesta produzione richiede complessivamente il consumo di circa 42~52 milioni di tonnellate di legname per anno, corrispondenti a circa 400-500 milioni di alberi di medie dimensioni abbattuti ogni anno per questo consumo.\nL'uso nel Mondo.\nItalia.\nPrecedentemente alla carta, nei gabinetti della penisola, si potevano trovare dei brani di stoffa; ne attesta la diffusione Giovanni Della Casa nel 1558 che, nella sua pubblicazione \"Galateo overo de' costumi\", li definiva \"pezze degli agiamenti\". Ancora prima, nel XIV secolo, nei gabinetti dei conventi, si utilizzavano per scopi igienici pezzi di vecchie tonache.\nNel XVIII secolo si diffuse l'uso di piccoli foglietti di carta, definiti all'epoca \"carta per usi igienici\"; alcuni ventagli da donna celavano nel manico un apposito scomparto all'interno del quale le signore potevano riporre alcuni di questi fogli.\nCon la diffusione della stampa, la carta dei giornali assolse anche alle necessit\u00e0 di pulizia fino all'invenzione della carta igienica che, in Italia, fu considerata un lusso fino alla seconda met\u00e0 del XX secolo, fino a quando non divenne un prodotto di uso popolare, inserita nel \"Dizionario Garzanti della lingua italiana\" nel 1965 con l'attuale significato.\nRussia.\nDurante l'Unione sovietica questo prodotto di uso quotidiano (\u0422\u0443\u0430\u043b\u0435\u0442\u043d\u0430\u044f \u0431\u0443\u043c\u0430\u0433\u0430, \"Tualetnaja bumaga\") \u00e8 stato al centro di leggende metropolitane alimentate dalla sua difficile reperibilit\u00e0 sul mercato; la sua distribuzione prioritaria era riservata agli hotel frequentati da stranieri e alle istituzioni elitarie. Una barzelletta sosteneva che il motivo della scarsa disponibilit\u00e0 fosse dovuta al fatto che i rotoli venivano dirottati alle industrie alimentari per la produzione di salame, in particolare del popolare e diffusissimo \"salame del dottore\" (\"doktorskaja kolbasa\"). Un'altra diceria affermava che le tirature dei quotidiani fossero sostenute dall'utilizzo alternativo della loro carta. Nei gabinetti pubblici e non, infatti, era impossibile trovare carta igienica, sostituita da svariati tipi di fogli di carta tagliati in forma triangolare per ridurne lo spreco.\nOrientamento della carta igienica.\nUna curiosa questione, oggetto di studi sociologici e dibattiti di costume (in particolar modo nei paesi anglosassoni), legata all'utilizzo della carta igienica \u00e8 quella dell'orientamento del rotolo posto nel portarotolo.\nConsiderando un portarotolo il cui asse orizzontale sia parallelo al muro, la carta pu\u00f2 pendere sopra e davanti al rotolo stesso, posizionamento \"davanti\", oppure sotto e dietro ad esso, posizionamento \"di dietro\".\nLa scelta, quando non \u00e8 casuale, risponde in massima parte a preferenze personali dettate dalle abitudini o dalla comodit\u00e0.\nNel 2015 si \u00e8 ritrovato il brevetto del 1891 di Seth Wheeler, le cui illustrazioni mostrano l'estremit\u00e0 del rotolo all'esterno, ovvero \"davanti\" (il che comunque era la posizione migliore per creare delle illustrazioni chiare dell'oggetto brevettato).\nPandemia di COVID-19 e carta igienica.\nDurante la pandemia di COVID-19 si \u00e8 assistito a molti episodi di acquisti di massa di vari beni; oltre ai prodotti alimentari a lunga scadenza, con diversa priorit\u00e0 a seconda delle varie culture vari beni sono venuti prima o dopo a scarseggiare. In Australia, alla sola notizia che il coronavirus fosse uscito dalla Cina, si \u00e8 immediatamente scatenata una corsa all'acquisto della carta igienica, portandola all'esaurimento in poco tempo, tanto che i produttori hanno creato turni notturni per far funzionare le fabbriche 24 ore, nonostante il panico fosse ingiustificato, poich\u00e9 non si tratta di un prodotto importato. Con minore intensit\u00e0 ed anche per la notizia giunta da altri continenti, anche in Europa nei periodi di quarantena la carta igienica \u00e8 diventata in alcune zone di difficile reperibilit\u00e0 per via delle quarantene che impedivano di uscire di casa se non per motivi urgenti."}
{"id": "281932", "revid": "124243187", "url": "https://it.wikipedia.org/wiki?curid=281932", "title": "Sismografo", "text": "Il sismografo \u00e8 lo strumento di misura che viene utilizzato per registrare i fenomeni sismici. Si distingue dal sismometro, strumento che effettua la sola misura e non la registrazione della stessa.\nIl sismografo \u00e8 costituito da una serie di elementi che consentono la rappresentazione grafica dell'andamento del segnale sismometrico nel tempo sotto forma di un sismogramma. Analizzando il sismogramma si pu\u00f2 conoscere l'entit\u00e0, la natura (con una singola stazione solo in modo parziale), e la distanza del sisma dal punto dove \u00e8 avvenuta la registrazione del sismogramma stesso. Il sismografo deve dunque rappresentare fedelmente il movimento del suolo oppure le grandezze (accelerazione o velocit\u00e0) con le quali si pu\u00f2 in seguito estrapolare il movimento assoluto del suolo. Il sismografo \u00e8 molto pesante per avvertire solo le scosse.\nStazione sismica.\nUna \"stazione sismica\" o \"stazione sismografica\" \u00e8 l'insieme di diverse strumentazioni, adatte a misurare lo spostamento, la velocit\u00e0 o l'accelerazione del suolo. Una stazione sismica pu\u00f2 essere analogica o digitale.\nNormalmente una stazione sismografica \u00e8 composta da pi\u00f9 sensori disposti ortogonalmente in maniera da registrare i movimenti sui tre assi (verticale, nord-sud e est-ovest).\nStoria.\nL'invenzione del primo sismografo viene spesso attribuita al cinese Zhang Heng ed \u00e8 datata 132 d.C. Il suo apparecchio aveva una struttura estremamente ingegnosa ed elegante: all'interno di un'anfora, era posizionato un pendolo che, se messo in oscillazione da una scossa sismica, urtava alcune levette. Tali levette erano otto, disposte tutto intorno all'anfora, ed ognuna di esse era collegata alla riproduzione di un piccolo drago; se urtata, ne apriva la bocca, facendo cadere la pallina contenuta in un recipiente sottostante. La pallina, cadendo, faceva un rumore metallico, che fungeva da allarme.\nTuttavia, \u00e8 discutibile se questo apparecchio possa essere veramente considerato un sismografo, dato che la capacit\u00e0 di \"registrazione\" delle scosse \u00e8 quasi assente (controllando quale drago avesse aperto la bocca, si poteva intuire la \"direzione\" della scossa, ma non l\u2019\"intensit\u00e0\", la \"durata\" e altre caratteristiche), e quindi sarebbe forse pi\u00f9 giusto considerarlo al limite un sismoscopio.\nNel 1703 Jean de Hautefeuille costruisce un sismografo a mercurio.\nIn Italia, la tradizione ha sempre attribuito l'invenzione e la creazione del primo sismografo al padre benedettino don Andrea Bina. Il suo apparecchio costruito a Perugia verso la met\u00e0 del Settecento, nell'ambito dei suoi studi sui terremoti, consisteva in una lunga fune appesa al soffitto di una stanza e con attaccato, all'altra estremit\u00e0, un pesante masso. Tale masso aveva uno stilo nella parte inferiore, la cui punta sprofondava nella sabbia contenuta in una vaschetta, che a sua volta galleggiava in un ampio vaso pieno d'acqua. In occasione dei terremoti, il pendolo lasciava nella sabbia delle tracce da cui, come scrisse Bina stesso,\n\"... si potr\u00e0 conoscere la qualit\u00e0 e l'impeto delle scosse. Se il terremoto sar\u00e0 stato regolare, o di ondeggiamento, rettilinei saranno li solchi, se tremulo ed irregolare saranno tortuosi; se sar\u00e0 stato vorticoso...si conoscer\u00e0 ci\u00f2 dalla profondit\u00e0 a cui lo stilo sar\u00e0 penetrato entro la materia molle...\"\nI sismografi a pendolo a filo sono stati poi con il tempo sostituiti da sistemi costituiti da pendoli orizzontali, sostenuti da molle, con cui \u00e8 possibile costruire strumenti di dimensioni ridotte ed elevata sensibilit\u00e0.\nLa registrazione del movimento avveniva con sistemi meccanici composti da una trasmissione, pi\u00f9 o meno complessa, che terminava con un pennino che registrava i movimenti su un nastro di carta mosso da un meccanismo a orologeria. Si \u00e8 passati successivamente a sistemi elettromagnetici nei quali il sensore era costituito da una bobina resa solidale al pendolo e immersa nel campo di un magnete permanente mentre la registrazione veniva effettuata con un registratore a carta galvanometrico. L'inventore del sismografo elettromagnetico fu Luigi Palmieri, direttore dell'Osservatorio Vesuviano e docente all'Universit\u00e0 di Napoli.\nAttualmente i sismografi elettromagnetici si sono evoluti col l'applicazione dei computer che permettono di registrare i dati in forma digitale con dinamiche estremamente elevate e di applicare ai segnali rilevati filtraggi che permettono di eliminare le interferenze dovute ai fenomeni locali (traffico e altre attivit\u00e0 dell'uomo) o alle caratteristiche del sistema di rilevamento (risonanza del pendolo).\nLa principale stazione di rilevamento dei sismi in Italia \u00e8 situata nell'Istituto Nazionale di Geofisica e Vulcanologia, (INGV) dove arrivano le rilevazioni di tutte le principali stazioni d'Italia.\nEsso nasce intorno al 1999 e subito assume una notevole importanza a livello europeo, anche grazie alla collaborazione con FDSN, che permette lo scambio dei dati sismografici a livello internazionale."}
{"id": "281936", "revid": "1718925", "url": "https://it.wikipedia.org/wiki?curid=281936", "title": "Notte della Taranta", "text": "La Notte della Taranta \u00e8 un festival di musica popolare che mira a valorizzare la musica tradizionale salentina attraverso la sua riproposta e la contaminazione con altri linguaggi musicali. Si svolge nel mese di agosto, in forma itinerante in varie piazze del Salento, iniziando da Corigliano d'Otranto e culminando nel concertone di Melpignano che vede la partecipazione di musicisti di fama nazionale ed internazionale. Il festival registra una partecipazione di oltre centomila spettatori.\nOgni edizione del concertone finale \u00e8 affidata a un \"maestro concertatore\" che ha il compito di arrangiare le musiche tradizionali del Salento fondendone i ritmi con quelli di altre tradizioni musicali.\nStoria.\nLa prima edizione del festival risale al 1998. Nell'agosto del 2008 nasce la fondazione \"La Notte della Taranta\" con l'obiettivo di definire indirizzi e scelte strategiche e gestionali, promuovendo iniziative autonome e coordinando l'azione dei soci per la valorizzazione e la tutela del territorio salentino. In particolare, sostiene lo studio del patrimonio etnografico favorendo manifestazioni culturali, musicali, sociali e di comunicazione, e progetti di sostegno e sviluppo della ricerca sul fenomeno del tarantismo, delle tradizioni grike e salentine, con specifico riferimento alla musica popolare. Oggi la Fondazione cura l'organizzazione e la produzione del Festival \"La notte della Taranta\" ed \u00e8 impegnata in diversi progetti condotti in sinergia con le principali Universit\u00e0 italiane e straniere e i centri di ricerca di usi sul territorio salentino, con il fine di studiare e approfondire le tradizioni e le molteplici culture locali.\nPresidente della Fondazione \u00e8 stato Massimo Bray sino al 27 aprile 2013, data in cui \u00e8 stato nominato Ministro dei Beni e delle attivit\u00e0 culturali e del turismo del governo Letta. Il 3 luglio del 2013 \u00e8 stato nominato nuovo presidente Massimo Manera .\nL'edizione 2020 si \u00e8 svolta a porte chiuse a causa della pandemia in corso, mentre quella del 2021, per lo stesso motivo, ha limitato le presenze a mille persone.\nMaestri concertatori.\nOspiti.\nSono molti gli artisti e i cantautori di fama nazionale e internazionale che nel corso degli anni si sono esibiti come ospiti dell'orchestra o in apertura del concerto.\n1998.\nCanzoniere Grecanico Salentino, Avleddha, Arakne Mediterranea, Uccio Aloisi, Aia Noa, Asteria e Tamburellisti di Torrepaduli. \n1999.\nClaudio \"Cavallo\" Giagnotti. \n2000.\nManolo Badrena, Richard Bona, Lelo Nika e Maurizio Dei Lazzaretti.\n2001.\nOrchestra Sinfonica Tito Schipa, Claudio \"Cavallo\" Giagnotti e Dupain. \n2002.\nAndrea Parodi, Noa e Solis String Quartet. \n2003.\nRaiz, Nabil Salameh, Teresa De Sio, Giovanni Lindo Ferretti e Ambrogio Sparagna. \n2004.\nFranco Battiato, Gianna Nannini, Giovanni Lindo Ferretti, Francesco Di Giacomo e Gianni Maroccolo.\n2005.\nPino Zimba, Piero Pel\u00f9, Davide Van De Sfroos, Francesco De Gregori, Giovanna Marini, Compagnia Sonadur di Ponte Caffaro e Sud Sound System.\n2006.\nLucio Dalla, Graziano Galatone, Buena Vista Social Club, Carmen Consoli, Peppe Servillo e Lucilla Galeazzi.\n2007.\nGiuliano Sangiorgi, Massimo Ranieri, Morgan, Ginevra Di Marco, Giovanni Sollima, Orchestra di Piazza Vittorio, Eva Quartet, Piero Brega, Badar\u00e0 Seck, Gavino Murgia e Mario Arcari.\n2008.\nVinicio Capossela, Caparezza, Richard Galliano, Radiodervish, Apr\u00e8s La Classe e Sud Sound System.\n2009.\nAlessandra Amoroso, Mira Awad, Z-Star, Simone Cristicchi, Eugenio Finardi, Noa e Ang\u00e9lique Kidjo.\n2010.\nSud Sound System, Dulce Pontes, Savina Yannatou, Mercan Dede, Tambours Du Burundi, Taraf De Ha\u00efdouks e Ballak\u00e9 Sissoko.\n2011.\nThe Chieftains, Justin Adams &amp; Juldeh Camara, Joji Hirota &amp; The Taiko Drummers, Mercan Dede &amp; Secret Tribe, Diego El Cigala, Ballak\u00e9 Sissoko e Sud Sound System.\n2012.\nTon\u010di Hulji\u0107 &amp; Madre Badessa Band, Coro delle Mondine di Novi e Mascarimir\u00ec.\n2013.\nEmma, Max Gazz\u00e8, Niccol\u00f2 Fabi, Miguel \u00c0ngel Berna, Roby Lakatos, Alfio Antico e Eugenio Bennato. \n2014.\nAntonella Ruggiero, Roberto Vecchioni, Mannarino, Bombino, Glen Velez, Lori Cotler, Avi Avital e Fratelli Mancuso. \n2015.\nLuciano Ligabue (con Federico Poggipollini e Luciano Luisi), Tony Allen, Paul Simonon, Andrea Echeverri, Anna Phoebe, Ra\u00fal Rodr\u00edguez e Canzoniere Grecanico Salentino con Erri De Luca.\n2016.\nFiorella Mannoia, Lisa Fischer, Concha Buika, Nada e Tosca.\n2017.\nGregory Porter, Suzanne Vega, Yael Deckelbaum, Tim Ries, Pedrito Martinez, Boomdabash e Gerry Leonard. \n2018.\nLP, Clementino, James Senese, Enzo Gragnaniello, Yilian Ca\u00f1izares, Dhoad Gypsy of Rajasthan, Apr\u00e8s La Classe e Mino De Santis. \n2019.\nElisa, Gu\u00e9 Pequeno, Salif Ke\u00efta, Enzo Avitabile, Alessandro Quarta, Gino Castaldo, Stefano De Martino, Bel\u00e9n Rodr\u00edguez e Maurizio Colonna. \n2020.\nDiodato, Mahmood, Gianna Nannini, Sergio Rubini, Orchestra Roma Sinfonietta e Jovanotti.\n2021.\nAl Bano, Il Volo e Orchestra Notturna Clandestina. \nTappe del festival.\nOriginariamente, la Notte della Taranta durante il festival itinerante faceva tappa in 15 comuni salentini: Alessano, Andrano, Calimera, Carpignano Salentino, Castrignano dei Greci, Corigliano d\u2019Otranto, Cursi, Cutrofiano, Galatina, Martano, Martignano, Soleto, Sternatia, Zollino e Lecce.\nDal 2015, le tappe diventano 16 con l'aggiunta del comune di Sogliano Cavour, mentre dal 2017 le tappe sono 17, per l'aggiunta di Acaya, frazione di Vernole.\nPresenze.\nLe presenze del solo concertone finale, che dal 1999 si svolge sul grande prato antistante il Convento degli Agostiniani di Melpignano, sono passate dalle 5.000 del 1998 alle 200.000 del 2019, come risulta dalla tabella sottostante:\nTelevisione.\nA partire dal 2000, il concertone finale di Melpignano viene trasmesso in diretta televisiva e in streaming su Internet. La diretta \u00e8 stata inizialmente affidata all'emittente salentina Telerama, dal 2007 affiancata da Telenorba. Dal 2012 il concerto \u00e8 stato trasmesso in diretta nazionale sull'emittente Cielo, su Rai Radio 3 e sul canale YouTube della Fondazione.\nA partire dall'anno 2014 la notte della Taranta \u00e8 trasmessa in diretta su Rai 5 ed \u00e8 condotta da Livio Beshir.\nL'edizione 2019 viene trasmessa in diretta su Rai 2, a partire dalle 22:40. Conduttori della serata, il critico musicale Gino Castaldo, insieme alla coppia Stefano De Martino e Bel\u00e9n Rodr\u00edguez.\nL'edizione 2021 viene trasmessa per la prima volta su Rai 1 il 4 settembre a partire dalle ore 23:15. Maestri concertatori Enrico Melozzi e Madame, ospiti Al Bano e Il Volo. L'edizione registra il record storico di ascolti televisivi (circa 750mila spettatori)."}
{"id": "281937", "revid": "486946", "url": "https://it.wikipedia.org/wiki?curid=281937", "title": "Mens sana Siena", "text": ""}
{"id": "281938", "revid": "24258", "url": "https://it.wikipedia.org/wiki?curid=281938", "title": "Costume jewelry", "text": ""}
{"id": "281939", "revid": "367445", "url": "https://it.wikipedia.org/wiki?curid=281939", "title": "Mauro Sabbione", "text": "Biografia.\nDiplomato al Conservatorio Niccol\u00f2 Paganini di Genova, \u00e8 stato il tastierista dei Matia Bazar dal 1981 al 1984, contribuendo al successo del periodo elettronico degli album Berlino Parigi Londra, Tango con Vacanze romane ed \"Architetture Sussurranti\" dell'archistar Alessandro Mendini. La sua composizione \"Casa Mia\" viene esposta al MOMA di New York segnando indelebilmente l'era dei Matia Bazar negli anni ottanta, con composizioni come Zeta, Astra, \"Palestina\", \"Scacco un po' matto\", \"Bambini di poi, Intellighenzia, Elettrochoc.\"\nTastierista anche dei Litfiba, partecipa alle incisioni di \"El diablo\", \"Live on Line\", \"Insidia\" e arrangiatore/produttore di molti gruppi italiani, Moda, Diaframma, Violet Eves, Diskanto, Stellerranti, Garbo, Belzer, Mirage.\nDal 1985 collabora con Leo Bassi, Johnny Melville, Jango Edwards, Vanni De Lucia, Gianni Colosimo, Stellerranti, con colonne sonore teatrali o performance dal vivo. \nAutore anche dell'inno ufficiale italiano 'Al castello di Elsinore' della LIIT Lega Improvvisazione Teatrale Italiana fondata da Leduc/Gravel.\nFondatore insieme alla contralto Cinzia Bauci del gruppo interdisciplinare \"Melodrama\" che nel 1990 prender\u00e0 il nome di Ensemble Mediterraneo, con il quale produce numerose opere, fra cui \"Saudade Che Guevara\", dedicata al trentennale della scomparsa di Ernesto Guevara De la Sierna, comandante cubano e premiato come migliore opera multimediale del 1997 a Cuba e prodotto dal \"Ministero della Cultura Cubana\", \"Zelig\", Baldini &amp; Castoldi, Mondadori. L'opera, della quale Sabbione mantiene i diritti, vender\u00e0 nel tempo oltre 150.000 copie su vari supporti e sar\u00e0 ripubblicata nel 2007 in digitale per il quarantesimo.\nNel 2003 un nuovo cd \"Gramsci Bar\", prodotto da Valerio Peretti di Striscia la notizia, premiato al Mei di Faenza, distribuito dalla Edel, cui fa seguito un lungo tour con numerosi ospiti. \nNegli ultimi anni le produzioni multimediali si intensificano, ricordiamo le composizioni per i due DVD \"Revelation\" e \"Utopia\", testimonianza degli omonimi tour con Leo Bassi con cui partecipa anche come attore e direttore di palco.\nL'ultimo tour 'Tango nel fango' il primo video/pianosolo italiano, \u00e8 dedicato all'epopea elettronica degli anni 80 dei Matia Bazar. Dopo oltre 100 date il tour si chiamer\u00e0 Tango nel fango di Rabelais.\nNel 2019 l'editrice Lacerba ed il suo mentore Lapo Belmestieri realizzano il remake di Architetture Sussurranti, (vinile, cd). Sabbione comporr\u00e0 inoltre nell'appendice in tiratura limitata e numerata 'Extrasussurrante', pubblicata esclusivamente in cd, il brano 'Cinismo abitativo' che comprender\u00e0 tutto il testo della poesia di Mendini pubblicato sulla rivista MODO da lui diretta nel 1979.\nDal 2016 vive a Toronto in Canada."}
{"id": "281940", "revid": "62004", "url": "https://it.wikipedia.org/wiki?curid=281940", "title": "Royal Antwerp", "text": ""}
{"id": "281941", "revid": "767487", "url": "https://it.wikipedia.org/wiki?curid=281941", "title": "Yang Yang (S)", "text": "Ha vinto 5 medaglie ai Giochi olimpici invernali (quattro ori e un bronzo) e 10 medaglie ai campionati mondiali (cinque ori, due argenti e tre bronzi).\nBiografia.\n. A 16 anni, partecip\u00f2 alle Olimpiadi e riusc\u00ec ad arrivare fino alla finale dei metri, dove si piazz\u00f2 quinta. .\nAi Giochi olimpici di , vinse una medaglia d'argento in tutte e tre le gare di short track, mentre a fu squalificata nei metri, ma riusc\u00ec a vincere un'altra medaglia d'argento nella staffetta e una medaglia di bronzo nei metri, nei quali la sua compagna di squadra Yang Yang (A) vinse la medaglia d'oro. Si ritir\u00f2 dalle competizioni al termine della stagione 2001-2002 e and\u00f2 a lavorare in televisione.\nNei risultati ufficiali il suo nome era riportato come Yang Yang (S), per distinguerla dalla sua compagna di squadra Yang Yang (A), della quale non \u00e8 parente. .\nLe due atlete hanno vinto insieme due medaglie d'argento in staffetta, alle olimpiadi di Nagano e di Salt Lake City, e nella gara dei metri di Salt Lake City sono salite sul podio insieme (al primo e terzo posto)."}
{"id": "281942", "revid": "767487", "url": "https://it.wikipedia.org/wiki?curid=281942", "title": "Tankard", "text": "I Tankard sono un gruppo thrash metal nato a Francoforte (Germania) nel 1982. Dopo aver perso il loro chitarrista fecero uscire il loro primo disco \"Zombie Attack\", nel 1986. Da l\u00ec in poi il gruppo ha continuato a fare canzoni e album con lo stesso stile; un thrash metal molto veloce e con tematiche in onore dell'alcool. Per questo il gruppo sostiene di aver inventato un nuovo genere, chiamato \"alcoholic metal\". I Tankard si sono anche proclamati \"Kings of Beer\" (re della birra), con riferimento alla figura folkloristica di \"Gambrinus\".\nBiografia.\nGli inizi (1982-1987).\nNel 1981 due compagni di classe, il cantante Frank Thorwarth e il chitarrista Axel Katzmann, a Francoforte, fondarono una band, che chiamarono Vortex. Ai due si un\u00ec presto il bassista Andreas Geremia, detto Gerre, e dopo poco la band cambi\u00f2 nome in Avenger. Nel 1982 entr\u00f2 nella band il batterista Oliver Werner, e allo stesso tempo Frank e Gerre invertirono i loro ruoli. Fu allora che i quattro decisero di chiamare il gruppo Tankard, nome scelto con l'aiuto di un dizionario (Tankard in tedesco significa \"boccale da birra\").\nBen presto i quattro sentirono il bisogno di allargare la formazione a cinque elementi, con l'aggiunta di un secondo chitarrista. Bernhard Rapprich fu il nuovo elemento della band ma ben presto fu costretto dal padre ad abbandonare la band poich\u00e9 non voleva che il figlio \"girasse con una compagnia di ubriaconi\", e fu sostituito da Andy Bulgaropulos, che andava nella stessa scuola di Frank, Axel e Gerre ed era un grande fan degli AC/DC.\nLa prima canzone composta fu \"Ray Death\", un pezzo sulla guerra nucleare ed il loro primo show si tenne in una classe nel 1983.\nPoich\u00e9 alla band non era permesso di consumare alcolici nella scuola, i membri misero la birra nei cartoni del latte.\nTra il 1984 ed il 1985 uscirono i loro primi due demo: \"Heavy Metal Vanguard\" e \"'Alcoholic Metal\".\nGrazie a quest'ultimo la Noise Records li not\u00f2 e contatt\u00f2 la band.\nI \"Tankard\" firmarono cos\u00ec il loro primo contratto in un pub.\nNel 1986 usc\u00ec il primo album ufficiale, \"Zombie Attack\", sotto la casa discografica Noise Records.\nQuesto album contiene pezzi che, pur non avendo nessuno spunto innovativo, sono un concentrato di puro e violento thrash metal nella sua forma pi\u00f9 aggressiva e \"primitiva\".\nCaratteristiche, queste, che comunque non impediranno a \"Zombie Attack\" di diventare uno dei lavori pi\u00f9 famosi ed apprezzati dai fan della band.\nFa parte di questo disco anche \"(Empty) Tankard\",brano che \u00e8 probabilmente la composizione pi\u00f9 celebre ed acclamata del combo di Francoforte.\nNel 1987 la band pubblic\u00f2 l'album \"Chemical Invasion\".\nLa copertina del disco fu anche disegnata dall'artista Sebastian Kr\u00fcger.\nLo stesso anno iniziarono un lungo tour di promozione del disco per tutta Europa.\nLa combinazione di umorismo, alcol, ironia politica, ritmo martellante e la presenza scenica del frontman Gerre dar\u00e0 al gruppo una sempre maggiore popolarit\u00e0.\nIl successo (1988-1997).\nNel 1988 viene dato alle stampe \"The Morning After\", il terzo album in studio prodotto dalla band, che arriva dopo le soddisfacenti uscite di \"Zombie Attack\" e \"Chemical Invasion\", pubblicati rispettivamente nel 1986 e 1987 e rivelandosi, con ogni probabilit\u00e0, come l'episodio pi\u00f9 convincente della prima parte della loro carriera.\nCon la sua uscita arriv\u00f2, per il gruppo di Francoforte, anche il successo commerciale.\nIl disco si presenta come un lavoro con ritmiche veloci ma anche ben congegnate, supportate da sezioni soliste di tutto rispetto e da un cantato tagliente e caratteristica.\nLa rivista \"Stern\", nel 1988, \u00e8 arrivata a descrivere la loro musica, nell'articolo \"Heavy Metal Subculture\", come il \"deragliamento di treno carico di boccali di birra\".\nNel 1989 usc\u00ec il loro EP \"Alien\", nel quale si vide per la prima volta la mascotte band: un piccolo alieno verde.\nLo stesso anno Oliver Werner lasci\u00f2 la band e venne sostituito dal batterista Arnulf Tunn che esord\u00ec nella band con l'album \"The Meaning of Life\" del 1990.\nIl 4 marzo 1990 i \"Tankard\" partecipano al \"Thrashing-East-Festival\" a Berlino insieme ai compaesani Kreator, gli svizzeri Coroner e gli inglesi Sabbat; il concerto venne anche registrato e pubblicato nel VHS \"Open All Night\".\nNell'album \"Stone Cold Sober\" fu inclusa per la prima volta una canzone in lingua tedesca.\nNel dicembre del 1993 usc\u00ec \"Two-Faced\" e Arnulf Tunn lasci\u00f2 la band per dedicarsi al suo nuovo gruppo, i Nemesis. Venne sostituito da Olaf Zissel.\nNel 1994 Andreas Geremia e Frank Thorwarth formarono i \"Tankwart\", progetto parallelo ai Tankard e fecero uscire l'album \"Aufgetankt\".\nL'anno successivo Alex Katzmann, a causa di problemi di salute, lasci\u00f2 la band dopo tredici anni di militanza (fu infatti colpito da un'intensa forma di artrite).\nAndy Bulgaropulos decise di occuparsi da solo della chitarra e cos\u00ec uscirono The Tankard nel 1995 e un altro album dei Tankwart, \"Himbeergeist zum Fr\u00fchst\u00fcck\", un album divertente con cover come \"Tanze Samba Mit Mir\" di Tony Holiday, chiaramente in chiave thrash-punk, nel 1996. L'anno successivo i membri del gruppo decisero di archiviare definitivamente il progetto Tankwart.\nEventi recenti (1998-oggi).\nNel 1998 Andy Bulgaropulos abbandon\u00f2 il gruppo e venne subito sostituito dal giovane Andy Gutjahr, gi\u00e0 membro di Lightmare, Seventh Avenue e Creed e famoso nell'ambiente christian metal tedesco per la sua abilit\u00e0 tecnica.\nPoco dopo la band firm\u00f2 un contratto con la label Century Media per la quale uscirono \"Disco Destroyer\" nel 1998 e successivamente \"Kings of Beer\" nel 2000.\nProprio \"Kings of Beer\" sar\u00e0 considerato, secondo molti ed anche dai membri della band, come uno dei dischi meno riusciti del combo tedesco.\nLa band infatti, non attinge mai da questo lavoro per le proprie date live.\nIl limite maggiore di questo disco \u00e8 soprattutto un difetto di eterogeneit\u00e0 e costanza: a brani pieni di grinta e traino se ne accodano altri divertenti, aggressivi, ma comunque molto meno riusciti.\nNel 2002 la band pubblic\u00f2, in corrispondenza con il suo ventesimo anniversario, la propria decima fatica: \"B-Day\" per l'AFM Records. Un disco che rese onore a due decenni passati all'insegna del thrash metal pi\u00f9 grezzo, irruente ed aggressivo, capace di fondere la scuola californiana di gruppi come gli Exodus con gli stilemi della nascente scuola europea.\nInizi\u00f2 cos\u00ec un lungo tour, tra il 2002 ed il 2003, passando per Germania, Grecia e Turchia.\nNella versione limitata dell'album \"B-Day\" venne poi aggiunta una piccola chicca per i fans: un secondo CD contenente i primi due demo tape ormai introvabili.\nTa il 2004 ed il 2006 i Tankard pubblicarono \"Beast of Bourbon\" e \"The Beauty and the Beer\", due lavori ancora in pieno stile thrash.\nI Tankard dopo aver finalmente trovato una formazione fissa, il 19 dicembre 2008, fecero uscire per l'AFM Records \"Thirst\", il tredicesimo album della band.\nLa band ha cominciato a lavorare a settembre 2010, negli MX Studio di Buchen, assieme al produttore Michael Mainx per registrare il loro quattordicesimo album, \"Vol(l)Ume 14\".\nL'album \u00e8 stato distribuito il 17 dicembre 2010 sempre attraverso l'AFM Records.. Dall'album \u00e8 stato anche tratto un divertente videoclip della canzone \"Rules for fools\", dove i membri del gruppo, in una classe insieme ad altri bambini, si dimostrano indisciplinati e continuano a bere birra invece che seguire le lezioni. Ma un insegnante mistress li metter\u00e0 in riga.\nNel 2012 \u00e8 in previsione un nuovo album e un tour di diverse date; l'album, dall'uscita indefinita, viene annunciato dalla stessa band nel marzo 2012, in onore del trentesimo anniversario dalla firma con la Nuclear Blast, con produttore sempre Michael Mainx. Questo il commento del cantante, Andreas Geremia: \nA fine luglio 2012 viene pubblicato il quindicesimo album del gruppo, intitolato A Girl Called Cerveza."}
{"id": "281948", "revid": "4", "url": "https://it.wikipedia.org/wiki?curid=281948", "title": "I cavalieri dello zodiaco", "text": ""}
{"id": "281955", "revid": "2225", "url": "https://it.wikipedia.org/wiki?curid=281955", "title": "20th century boys", "text": ""}
{"id": "281957", "revid": "547992", "url": "https://it.wikipedia.org/wiki?curid=281957", "title": "Walter Alasia", "text": "Appartenne, durante il periodo degli anni di piombo, all'organizzazione terroristica delle Brigate Rosse. Mor\u00ec in uno scontro a fuoco con la polizia da egli stesso iniziato.\nBiografia.\nFiglio di operai di Sesto San Giovanni ed impiegato delle Poste italiane, cominci\u00f2 a fare politica vicino al PCI per poi aderire ancor giovane a gruppi della sinistra extraparlamentare come Lotta Continua ed entrare infine nelle Brigate Rosse con il nome di battaglia di \u00abCompagno Luca\u00bb.\nCon la complicit\u00e0 di altri terroristi, il 15 maggio 1975 irruppe nello studio dell'avvocato milanese Massimo De Carolis e, dopo averlo ammanettato, lo sottopose a un \u00abprocesso proletario\u00bb ed infine lo fer\u00ec al polpaccio sinistro.\nOmicidio di Bazzega e Padovani.\nLa sera del 14 dicembre 1976 rientr\u00f2 nella casa dei suoi genitori, in via Leopardi a Sesto San Giovanni ed .\nDopo essere entrati, i poliziotti le chiesero di indicare la camera del figlio ed a questo punto Alasia apr\u00ec il fuoco sui poliziotti. Nel conflitto a fuoco rimasero uccisi Sergio Bazzega, maresciallo dell'antiterrorismo ed il vicequestore di Sesto San Giovanni Vittorio Padovani nonch\u00e9 lo stesso Alasia, colpito in cortile, dove stava fuggendo dopo essere saltato da una finestra mentre i genitori \u2013 secondo il racconto della madre \u2013 rimasero tenuti sotto la minaccia delle armi da parte delle forze dell'ordine. \nSecondo quanto fu scritto da chi ne condivideva le idee, Alasia si trovava in casa perch\u00e9: \u00abnei giorni della pi\u00f9 dura repressione cerca dove dormire, ma tutte le porte si chiudono o lui non si fida pi\u00f9 di nessuno\u00bb.\nAl suo funerale lo commemor\u00f2 Enrico Baglioni, operaio della Magneti Marelli e futuro militante di Prima Linea.\nAlla sua storia Giorgio Manzini dedic\u00f2 il libro \"Indagine su un brigatista rosso\" che, oltre alla biografia del brigatista, ricostruisce l'ambiente in cui egli era nato e cresciuto. Il libro raccoglie le interviste alla madre ed al padre di Alasia ma parla anche diffusamente del clima sociale e politico degli anni di piombo ed inoltre si sofferma a lungo sulla situazione nelle fabbriche in quegli anni, prendendo ad esempio la Sapsa del gruppo Pirelli in cui lavorava Ada Tibaldi, la madre di Alasia.\nNel 2021 esce \"Il tempo di vivere con te\", scritto da suo cugino Giuseppe Culicchia.\nLa \u00abColonna Walter Alasia\u00bb.\nAl nome di Alasia fu intitolata la colonna milanese delle Brigate Rosse, che comprendeva circa un centinaio di terroristi e che ebbe un ruolo a tratti distinto da quello dell'organizzazione centrale.\nTra le azioni del gruppo vi fu l'attentato a Indro Montanelli compiuto il 2 giugno 1977.\nDopo il 1980, la colonna fu espulsa dall'organizzazione e realizz\u00f2 in proprio una serie di attentati tra i quali:\nNel 1982 la colonna si sciolse dopo che i suoi principali esponenti erano stati arrestati o erano morti."}
{"id": "281963", "revid": "1784425", "url": "https://it.wikipedia.org/wiki?curid=281963", "title": "Ehud Olmert", "text": "Ha ricoperto la carica di Primo ministro di Israele dal 4 maggio 2006 al 31 marzo 2009.\nIn precedenza Olmert era stato Vice Primo ministro, Ministro delle Finanze e Ministro dell'Industria del Governo presieduto da Ariel Sharon, nonch\u00e9 sindaco di Gerusalemme. \nBiografia.\nDopo una laurea in psicologia, filosofia e legge conseguita presso la Hebrew University di Gerusalemme si dedic\u00f2 per un breve periodo all'attivit\u00e0 legale per entrare in politica molto giovane. Eletto per otto volte, la prima nel 1973, nella Knesset ha svolto incarichi di governo importanti anche nelle precedenti legislature. \u00c8 del 1988 il suo primo incarico ministeriale come ministro senza portafoglio ed in seguito, dal 1990 al 1992 come Ministro della Salute.\nDal 1993 al 2003 ricopre l'incarico di sindaco di Gerusalemme, lasciando l'incarico per entrare a far parte del governo di Sharon dove ha ricoperto l'incarico di Ministro dell'Industria. In seguito alla crisi politica sorta all'interno del Likud dopo il ritiro da Gaza Ehud Olmert ha rimpiazzato alle Finanze il dimissionario Benjamin Netanyahu. In data 4 gennaio 2006, a causa della malattia di Sharon, diviene primo ministro ad interim e diventa il leader del partito centrista Kadima, che conduce alla conquista della maggioranza relativa nelle elezioni del 28 marzo 2006.\nIn data 6 aprile 2006 Ehud Olmert ha ricevuto l'incarico di formare il nuovo governo israeliano, che ricever\u00e0 l'approvazione anche del Partito Laburista. Il 4 maggio 2006 dopo che il suo governo, formato dal Kadima, Partito Laburista, dal Shas e dal partito dei pensionati ha ottenuto la fiducia, ha potuto insediarsi come Primo ministro. Nel maggio del 2007, a seguito dei risultati della Commissione israeliana d'indagine presieduta dall'ex-giudice della Corte Suprema, Eliahu Winograd, la signora Tzipi Livni, ministro degli Esteri, ha chiesto esplicitamente il 1\u00ba maggio le dimissioni di Olmert, gi\u00e0 indagato per corruzione quando era sindaco di Gerusalemme.\nNelle 171 pagine della relazione - nominata per indagare sul comportamento israeliano nel corso del suo terzo intervento armato sul territorio libanese e, in particolare nel Sud-Libano, fortemente ed efficacemente contrastato qui dalle milizie sciite di Hezbollah - venivano additati come responsabili tre importanti esponenti dell'esecutivo e dell'esercito: Ehud Olmert, il ministro laburista della Difesa Amir Peretz e il capo di Stato Maggiore, generale Dan Halutz. Al Primo Ministro veniva rimproverata un'azione condotta \"senza ponderazione, senso di responsabilit\u00e0 e prudenza\", mentre Peretz veniva definito \"inesperto e poco informato\". Halutz infine si diceva avesse \"reagito in modo impulsivo\", denotando una sensibile mancanza di professionalit\u00e0.\nLa Commissione Winograd rivelava inoltre che la decisione di un intervento militare nel Sud del Libano, per reagire al sequestro di due militari israeliani, sarebbe maturata in poco pi\u00f9 di un paio di ore, affermando che tale decisione contrastava con la strategia fino ad allora seguita dallo Stato ebraico in simili circostanze. La risposta di Olmert alla richiesta della Livni fu quella della sua ferma volont\u00e0 di restare al suo posto e a nulla sembr\u00f2 approdare una vasta manifestazione di centomila cittadini israeliani che ne sollecitarono il 3 maggio a Tel Aviv le dimissioni, segno della credibilit\u00e0 dei sondaggi che parlavano di un crollo della popolarit\u00e0 del Primo Ministro.\nIl 29 ottobre 2007, nel corso di una conferenza stampa, ha annunciato di essere affetto da tumore alla prostata, che tuttavia non \u00e8 di gravit\u00e0 tale da pregiudicare la sua attivit\u00e0 politica. Nel 2008 Olmert \u00e8 al centro di uno scandalo politico nel quale viene indagato per corruzione, viene ascoltato pi\u00f9 volte dai magistrati e nel luglio 2008 annuncia che lascer\u00e0 la carica il 17 settembre, dopo che il suo partito, Kadima, avr\u00e0 eletto il nuovo leader. Colpiscono per notevole dignit\u00e0 e senso dello Stato le parole di uno dei suoi ultimi discorsi pronunciati prima delle dimissioni:\nNello stesso periodo si hanno notizie di un ritorno delle trattative con la Siria sulla questione delle alture del Golan.Queste trattative sono inizialmente indirette (ossia non c'\u00e8 mai stato un faccia a faccia con il presidente siriano) e mediate dal premier turco Recep Tayyip Erdo\u011fan. Voci dicono che Olmert sia disposto a cedere quei territori alla Siria se quest'ultima smettesse di appoggiare i gruppi Hezbollah e Hamas e tagliasse i legami con l'Iran. Oltre a questo Olmert si dice disposto ad avviare le trattative con il Libano riguardo alle Fattorie di Sheb'a.\nMolti sostengono che queste trattative con i grandi nemici di Israele da parte del Primo Ministro non abbiano come obiettivo la pace ma semplicemente riottenere il consenso sia dei cittadini che del mondo politico israeliano e spostare l'attenzione dai suoi guai con la giustizia. Il 21 settembre 2008 ha rassegnato le proprie dimissioni da Primo Ministro. Dopo l'impossibilit\u00e0 per Tzipi Livni di creare un nuovo governo, Olmert d\u00e0 l'avvio con il suo governo alle operazioni militari iniziate il 27 dicembre 2008 contro Hamas, denominate Operazione Piombo Fuso, da cui conseguir\u00e0 l'invasione terrestre di Gaza.\nIl 30 marzo del 2015, con verdetto di secondo grado, rovesciando la precedente sentenza di assoluzione, Olmert \u00e8 stato giudicato colpevole di frode e abuso di fiducia (\"breach of trust\") nell'affare Talansky.\nIl 25 maggio 2015 viene condannato a 8 mesi di carcere per corruzione aggravata."}
{"id": "281967", "revid": "579331", "url": "https://it.wikipedia.org/wiki?curid=281967", "title": "Cecilia Colledge", "text": "Fu la concorrente pi\u00f9 giovane nella storia dei Giochi olimpici invernali, la prima donna ad eseguire un salto doppio in competizione, e l'inventrice di elementi quali il salto Colledge, la trottola rovesciata e la trottola angelo.\nBiografia.\nLa Colledge inizi\u00f2 a praticare pattinaggio di figura dopo aver visto Sonja Henie gareggiare e vincere il suo secondo titolo mondiale al campionato del mondo femminile che si svolse al \"Westminster Ice Club\" di Londra nel 1928. Nel 1932, a soli undici anni, partecip\u00f2 alle Olimpiadi di Lake Placid classificandosi all'ottavo posto su quindici concorrenti nel concorso individuale femminile, dietro alla connazionale e coetanea Megan Taylor. Magdalen Colledge (il nome con cui compare nel Rapporto Olimpico Ufficiale) era la pi\u00f9 giovane delle due, e detiene tuttora il record della pi\u00f9 giovane partecipante ai Giochi olimpici invernali, a 11 anni e 75 giorni. \nL'anno dopo Cecilia Colledge (il nome con cui compare negli albi d'oro dell'International Skating Union) vinse la sua prima medaglia internazionale, l'argento ai campionati europei, dietro a Sonja Henie, la pattinatrice norvegese che domin\u00f2 la specialit\u00e0 fino al 1936, quando si ritir\u00f2 dalle competizioni per passare al professionismo. Fino ad allora, tutte le altre pattinatrici si dovettero accontentare di gareggiare per il secondo e il terzo posto. Durante l\"'era Henie\", la Colledge vinse quattro argenti (due agli europei, uno ai mondiali, uno alle Olimpiadi del 1936) e una medaglia di bronzo (agli europei). A livello nazionale, la sua rivale sportiva fu sempre Megan Taylor, con cui si spart\u00ec i titoli nazionali degli anni 1930.\nDopo il ritiro della campionessa norvegese, nel 1937 la Colledge vinse sia il titolo europeo sia il titolo mondiale. Citazione necessaria|Quell'anno riusc\u00ec ad eseguire in competizione un doppio salchow, il primo salto doppio nella storia del pattinaggio femminile. L'anno dopo ai mondiali fu argento, battuta da Megan Taylor, mentre si conferm\u00f2 campionessa europea sia nel 1938 sia nel 1939. \nLo scoppio della Seconda guerra mondiale ferm\u00f2 le competizioni sportive. Nel dopoguerra Cecilia Colledge torn\u00f2 alle gare, vincendo il primo campionato nazionale post-bellico nel 1946. Pass\u00f2 poi al professionismo, esibendosi in spettacoli e riviste sul ghiaccio e vincendo i campionati professionistici open britannici nel 1947 e nel 1947. In seguito si trasfer\u00ec negli Stati Uniti dove lavor\u00f2 a lungo come istruttrice e allenatrice.\nOltre ad aver eseguito per prima un salto doppio, Cecilia Colledge introdusse nuovi elementi nel pattinaggio di figura. Present\u00f2 una variante dell'Axel con atterraggio sul filo interno dietro del piede di partenza, una sorta di axel su un piede solo che \u00e8 a volte chiamato Colledge (soprattutto nel pattinaggio artistico su rotelle) in suo onore. Fu anche l'inventrice della trottola rovesciata (\"layback spin\") e della trottola ad angelo (\"camel spin\").\nNel 1980 venne inserita nella \"World Figure Skating Hall of Fame\", la hall of fame internazionale del pattinaggio di figura."}
{"id": "281969", "revid": "834", "url": "https://it.wikipedia.org/wiki?curid=281969", "title": "Magdalen Colledge", "text": ""}
{"id": "281975", "revid": "834", "url": "https://it.wikipedia.org/wiki?curid=281975", "title": "Magdalen Cecilia Colledge", "text": ""}
{"id": "281987", "revid": "13798", "url": "https://it.wikipedia.org/wiki?curid=281987", "title": "Villa Opicina", "text": ""}
{"id": "281989", "revid": "1718925", "url": "https://it.wikipedia.org/wiki?curid=281989", "title": "Megan Taylor", "text": "Biografia.\nNel 1932, a soli undici anni, Megan Taylor partecip\u00f2 alle Olimpiadi di Lake Placid classificandosi al settimo posto su quindici concorrenti nel concorso individuale femminile, davanti alla connazionale e coetanea Magdalen Cecilia Colledge. Le due pattinatrici britanniche sarebbero state rivali sportive per tutta la loro carriera, alternandosi nelle vittorie ai campionati nazionali: la Taylor fu prima con la Colledge seconda nel 1932, 1933 e 1934, salt\u00f2 i campionati nel 1935 e 1936 (vinti dalla Colledge), e fu seconda dietro alla rivale nel marzo 1937, dicembre 1937 e nel 1938.\nA livello internazionale, le due britanniche rivaleggiarono nei piazzamenti sul podio, ma fino al 1936 si dovettero accontentare di arrivare sempre dietro alla norvegese Sonja Henie, la assoluta dominatrice della specialit\u00e0. Durante l\"'era Henie\", la Taylor vinse due argenti ai campionati mondiali e un bronzo agli europei.\nDopo il ritiro della Henie dalle competizioni, le due ragazze britanniche si contesero i titoli internazionali. Agli europei, la Colledge fu campionessa per tre edizioni consecutive, dal 1937 al 1939, con la Taylor sempre piazzata sul secondo gradino del podio. Ai mondiali, invece, dopo l'argento del 1937 dietro alla Colledge, la Taylor vinse per due volte il titolo mondiale, nel 1938 e nel 1939.\nTerminata la stagione agonistica, nel 1939 Megan Taylor si trasfer\u00ec negli Stati Uniti e pass\u00f2 al professionismo. Si esib\u00ec in spettacoli e riviste sul ghiaccio, tra cui la famosa \"Ice Capades\"."}
{"id": "281992", "revid": "7077", "url": "https://it.wikipedia.org/wiki?curid=281992", "title": "Lex Arcana", "text": "Lex Arcana \u00e8 un gioco di ruolo pubblicato nel 1993 dalla Dal Negro e concepito da Leo Colovini, Dario de Toffoli, Marco Maggi e Francesco Nepitello.\nLe storie su cui viene costruita l'avventura sono ambientate nel V secolo, in un mondo dove l'Impero romano non si \u00e8 mai diviso n\u00e9 d\u00e0 apparentemente segni di cedimento. Anzi, il potere politico \u00e8 in via di completa ristrutturazione, grazie all'apporto e all'affinamento delle arti magiche.\nAll'inizio di gennaio 2018, Quality Games ha annunciato di aver stipulato un contratto di edizione per una nuova versione riveduta e rinnovata in inglese e italiano, realizzata assieme agli autori originali, con il coordinamento e la supervisione di Andrea Angiolino, \"Creative Director\" della Quality Games stessa. La nuova edizione \u00e8 stata finanziata tramite una campagna su Kickstarter, lanciata il 18 settembre 2018, che si \u00e8 conclusa raccogliendo da sostenitori. L'edizione italiana verr\u00e0 realizzata da Need Games!.\nAmbientazione.\nLa diversa storia di Roma.\nL'intera storia di Roma viene rivista, sin dalla sua fondazione: Romolo, primo re-augure, istitu\u00ec la \"Pax Deorum\" ovvero il patto con cui tutti gli imperatori di Roma sapevano di godere del favore degli D\u00e8i. Egli decise di istituire altres\u00ec il \"Collegio degli Auguri\", un consiglio di saggi edotti all'arte magica della divinazione. Le conquiste ottenute da Roma come regno, come repubblica e infine come impero costituirono, assieme alla decuplicazione della capacit\u00e0 e della potenza economica, politica e militare, anche un lungo e attento studio all'espletazione e al conseguimento dello scibile magico.\nOttaviano Augusto, imperatore e quindi \"Pontifex Maximus\", raccolse tali conoscenze nel \"Codex Augusteus\", il primo vero testo di magia divinatoria. Un secolo e mezzo dopo Adriano il Grande, sulla scorta di responsi oracolari particolarmente negativi, diede una svolta decisiva alla politica dell'Impero, ordinando un arresto dell'espansione e dello studio divinatorio, la costruzione di imponenti difese ai confini delle terre controllate da Roma (tra cui il Vallo di Adriano) e la redazione del \"Codex Hadrianeus\", un ulteriore e pi\u00f9 ampio compendio sulla magia imperiale a conclusione delle ricerche sul mosaico di conoscenze alle quali i suoi predecessori avevano lavorato per pi\u00f9 di un millennio.\nI secoli che seguirono, di relativa pace e di mutamenti minimi al disegno dei confini di Roma, furono contraddistinti dall'agiatezza e dai miglioramenti sociali, da una revisione del concetto di schiavismo e da un furoreggiante sviluppo economico, in gran parte favorito dalla relativa sicurezza delle strade e delle vie marine dell'Impero. La classe dominante, i \"cives\" romani, adottavano un culto religioso e magico ufficiale, ancora ricalcato sulla mitologia romana e basato sul Favore degli D\u00e8i, ma nella moltitudine di etnie e di culture che l'Impero ricopre e protegge molte religioni vennero riconosciute e accettate, quali ebraismo, cristianesimo, mitraismo, zoroastrismo e una serie di culti minori.\nPoich\u00e9 gli editti di Milano e di Tessalonica non hanno mai avuto luogo, la numerazione degli anni rimase quella di Roma antica, vale a dire \"ab Urbe condita\" (dalla fondazione della citt\u00e0, cio\u00e8 dal 753 a.C.).\nL'imperatore Teodomiro e la Lex Arcana.\nDopo circa tre secoli di pace, le condizioni di stabilit\u00e0 interna per\u00f2 subirono un mutamento, e i presagi cominciarono ad essere progressivamente pi\u00f9 sinistri. Nel 1229 a.U.c. (476 d.C., anno della vera caduta dell'Impero romano d'Occidente) l'Imperatore Teodomiro parl\u00f2 per la prima volta in Senato di un oscuro disegno che minacciava l'esistenza dell'Impero, e che si manifestava in avvenimenti mirabili o nel risveglio di strane creature leggendarie lungo od oltre i confini, in un momento in cui neanche gli \u00e0uguri sapevano pi\u00f9 dare alcuna spiegazione o rimedio. Erano tempi in cui la magia di Roma non era evidentemente pi\u00f9 depositaria di tutto lo scibile universale, e quindi urgeva riaprire la ricerca.\nFu cos\u00ec decisa una serie di provvedimenti: il completamento del canale di Corinto, la completa ristrutturazione dell'enorme porto di Teredon (l'odierna Bassora, sul Golfo Persico) e la promulgazione della \"Lex Arcana\", che sanciva la restituzione delle Coorti Pretoriane (evoluzione ed espansione della Guardia Pretoriana come corpo scelto dell'esercito) alla mansione di guardia degli studiosi di arti magiche. In questo, fu decisa l'istituzione della \"Cohors Auxiliaria Arcana\", un corpo specializzato in missioni al di qua e al di l\u00e0 del confine, per indagare, scovare ed eventualmente distruggere qualunque forma di attivit\u00e0 magica non permessa o potenzialmente pericolosa non solo per la vita del prossimo, ma anche e soprattutto per l'autonomia e la solidit\u00e0 dello Stato. I legionari della \"CAA\" agiscono in piccoli gruppi, dove ogni membro \u00e8 addestrato in un determinato settore di azione (magico, esplorativo, diplomatico, bellico o scientifico) ed \u00e8 consacrato a un Nume Tutelare (nell'ordine: Apollo, Diana, Mercurio, Marte e Minerva) cui rivolgere preghiere onde convincerne il favore.\nRegolamento.\nI personaggi si dividono in cinque classi.\nLe \"virtutes\" (caratteristiche fisse) dei personaggi si determinano sulla base della provincia di nascita, scelta in accordo col \"demiurgo\", nome del master per \"Lex Arcana\". Date un certo numero di virtutes (determinate aleatoriamente col lancio dei dadi), il giocatore calcola e distribuisce i punti delle \"periti\u00e6\" (specialit\u00e0 di addestramento) dipendenti dalla vita e dalla storia del personaggio, sulle quali esiste la pi\u00f9 ampia libert\u00e0 di scelta.\nVirtutes:\nPeriti\u00e6\nA differenza di molti giochi di ruolo, il punteggio del giocatore non costituisce una base di punti dalla quale partire nel superamento di una specifica operazione, ma un \"massimale\": l'uso di una \"peritia\" presuppone che egli lanci dadi \"per un massimo\" del suo valore, e non partendo da esso.\nAd esempio, se un giocatore sta cercando di leggere le \"sortes\" (legnetti dipinti o ossa incise che servono per ottenere un responso fausto o infausto su una determinata domanda) con un tiro di difficolt\u00e0 6 (per leggerli correttamente dovr\u00e0 fare almeno 6 in un tiro di dadi), usando il suo \"De Magia\" a 12, egli tirer\u00e0 dadi \"per un massimo\" del suo punteggio di De Magia, quindi un dado con dodici facce, due dadi da sei o tre dadi da quattro, a scelta. Qualunque personaggio per\u00f2, poich\u00e9 fa parte della Cohors Arcana, ha a disposizione degli strumenti come il Tiro del Fato (ripetizione di un tiro massimo) per superare il suo limite naturale nell'espletazione di determinate azioni che, per certi aspetti, possono non essergli proprie.\nPubblicazioni.\n1\u00aa edizione.\nLa Dal Negro pubblic\u00f2 i seguenti manuali:\nSuccessivamente la Nexus Editrice acquis\u00ec i diritti dell'ambientazione e rilasci\u00f2 \"Levis\", una versione del regolamento introduttiva liberamente scaricabile e pubblic\u00f2:\n2\u00aa edizione.\nRealizzata dalla Quality Games e pubblicata in Italia su licenza dalla Need Games!:"}
{"id": "281998", "revid": "767487", "url": "https://it.wikipedia.org/wiki?curid=281998", "title": "L'arpa birmana", "text": " \u00e8 un film del 1956 diretto da Kon Ichikawa, basato su un romanzo per bambini omonimo di Michio Takeyama.\nTrama.\nBirmania, luglio 1945: un gruppo di soldati giapponesi in ritirata nella giungla tenta di raggiungere il confine con la Thailandia. Il giovane Mizushima, per tenere alto il morale dei commilitoni, si fabbrica un'arpa birmana e canta motivi tradizionali della propria terra; ma il tentativo di fuga non riesce e la compagnia deve arrendersi. Quando giunge la notizia della capitolazione del Giappone e della fine della guerra gli inglesi chiedono ai prigionieri di guerra giapponesi di fare arrendere un gruppo di loro compatrioti che, rifugiatisi in una caverna, hanno deciso di continuare a combattere, e il suo comandante affida la missione a Mizushima. Quando tenta di spiegare al comandante dei combattenti asserragliati nella caverna che, scaduto il termine imposto dagli Alleati, la caverna stessa verr\u00e0 bombardata, il soldato viene trattato da vigliacco e da traditore, e allo scadere dell'ultimatum tutti i soldati muoiono sotto il fuoco dell'artiglieria.\nSolo Mizushima sopravvive, ferito, ma un monaco buddista lo raccoglie e lo cura, dandogli una lezione di umanit\u00e0; egli allora decide di non ricongiungersi con i commilitoni e di diventare bonzo, per dare onorevole sepoltura ai moltissimi e insepolti corpi dei compatrioti morti. Quando i commilitoni lo rivedono e lo riconoscono, gli chiedono di tornare con loro, ma egli imbraccia l'arpa e intona il \"canto dell'addio\". Mizushima lascia ai compagni anche una lettera di addio, che contiene queste parole:\nRiconoscimenti.\nVinse il Premio San Giorgio alla 17\u00aa Mostra internazionale d'arte cinematografica di Venezia, nel 1956, quando non fu assegnato il Leone d'oro. Fu nominato all'Oscar al miglior film straniero, battuto da \"La strada\" di Federico Fellini.\nRemake.\nNel 1984 lo stesso Ichikawa ne present\u00f2 un remake a Venezia.\nCritica.\nIl filosofo Aldo Capitini, nel suo saggio \"La compresenza dei morti e dei viventi\" (1966), ha scritto che \u00abreligioso indubbiamente \u00e8 nell\"'Arpa birmana\" il contrasto tra il piacevolissimo ritorno dei reduci alle cose semplici e quotidiane della vita e la missione di chi resta, solo e piangente, a seppellire i soldati morti\u00bb.\nPer il critico cinematografico Leo Pestelli si tratta \"senza dubbio un film di tutta nobilt\u00e0 che se non tocca i vertici della poesia in molti punti ci si accosta. Lento ma senza vuoti, accorato ma non piagnucoloso, ha un modo carezzevole di condannare la guerra, infinitamente pi\u00f9 efficace di tante cariche frontali\".\nSecondo il \"Dizionario del cinema\" di Fernaldo Di Giammatteo, il film affronta il tema della piet\u00e0 spinta all'estremo, fin quasi alla follia e all'infatuazione. Per \"il Farinotti\", invece, l'opera \u00abstempera le visioni degli orrori della guerra in una sorta di contemplazione assorta e ieratica. \u00c8 forse il film pi\u00f9 pacifista sul conflitto mondiale degli ultimi quarant'anni, venato di una tristezza infinita che accomuna cristianamente amici e nemici\u00bb.\n\"Il Morandini\" parla di \u00abpoema lirico il cui pacifismo affonda le sue radici nella coscienza religiosa dell'uomo e in un sentimento panteistico. Qua e l\u00e0 prolisso nella solenne lentezza del suo ritmo largo, quando affronta senza mediazioni n\u00e9 patetiche n\u00e9 estetizzanti i suoi temi di fondo raggiunge momenti di dolorosa e maestosa bellezza\u00bb, con l'accompagnamento musicale di Akira Ifukube che serve da \u00abcollante\u00bb mistico, assumendo propriamente il ruolo di \u00ab\"religione\" cio\u00e8 collegamento: tra l'uomo e il mistero, tra uomo e uomo, amico o nemico\u00bb."}
{"id": "282000", "revid": "1652134", "url": "https://it.wikipedia.org/wiki?curid=282000", "title": "Capanna Regina Margherita", "text": "La capanna Regina Margherita \u00e8 un rifugio che sorge sulla vetta della punta Gnifetti nel gruppo del Monte Rosa, a quota 4554 m s.l.m., e costituisce il rifugio alpino pi\u00f9 alto d'Europa e uno degli osservatori fissi pi\u00f9 alti al mondo. Fu, sul versante italiano delle Alpi, la prima capanna aperta in vetta, seguita nel 1895 dalla capanna Grigna Vetta.\nStoria.\nLa realizzazione del rifugio fu decisa dall'assemblea dei soci del Club Alpino Italiano di Torino del 14 luglio 1889. La capanna, predisposta a valle, fu trasportata dapprima con i muli e poi a spalla e infine montata in vetta.\nLa capanna fu inaugurata il 18 agosto 1893 con la presenza della regina Margherita di Savoia. La costruzione era costata 17.094 lire e 55 centesimi e la tassa d'ingresso del giorno dell'inaugurazione fu fissata in una lira, versata anche dal direttore dei lavori.\nIl rifugio-laboratorio fu di grande importanza per le ricerche di Angelo Mosso sulla medicina d'alta quota agli inizi del XX secolo. Visti gli spazi esigui presenti alla capanna Margherita, venne costruito ed inaugurato il 27 agosto 1907 l'Istituto Mosso, situato poco sotto il passo dei Salati, a 2900 metri di altitudine, edificio tuttora esistente.\nDemolita la capanna originale nel 1979, venne costruito a Failungo Superiore, frazione di Piode in Valsesia, il nuovo rifugio-laboratorio, inaugurato il 30 agosto 1980. Attualmente la struttura ospita 70 posti letto ed \u00e8 affollata soprattutto nei mesi estivi di luglio e agosto.\nNella capanna \u00e8 inoltre attiva, a cura della Commissione \"Italo Grassi\" della sezione CAI di Varallo Sesia, una piccola biblioteca a disposizione degli alpinisti, che si pu\u00f2 considerare la biblioteca pi\u00f9 alta d'Europa.\nInaugurata il 6 agosto 2004 con circa 160 volumi ricevuti in dono da alcune case editrici, pi\u00f9 altre riviste e pubblicazioni, contava nel 2010 circa 350 volumi.\nDal 2000 il rifugio \u00e8 sede della pi\u00f9 alta stazione meteorologica d'Europa. La progettazione e realizzazione \u00e8 stata commissionata dalla Regione Piemonte ad una societ\u00e0 di monitoraggio ambientale. I sensori della stazione registrano i valori di temperatura, radiazione solare e velocit\u00e0 del vento, utili all'elaborazione delle previsioni del tempo e a fini climatici. La stazione \u00e8 tuttora attiva e funzionante.\nDal 2007 il rifugio \u00e8 dotato di collegamento a Internet Wi-Fi, progettato e realizzato dal laboratorio iXem del Politecnico di Torino. La capanna \u00e8 di propriet\u00e0 del CAI - Sede centrale, che l'ha ceduta in concessione fiduciaria alla sezione di Varallo Sesia.\nAccesso.\nLa tradizionale via d'accesso parte da Alagna Valsesia, itinerario lungo il quale si svolse nel 1842 anche la prima salita alla cima da parte del parroco del paese, Giovanni Gnifetti. \u00c8 per\u00f2 possibile raggiungere la capanna Regina Margherita seguendo diversi itinerari (tutti di stampo alpinistico): partendo dalla capanna Giovanni Gnifetti oppure dal vicino rifugio citt\u00e0 di Mantova (via normale), partendo dal rifugio svizzero Monte Rosa H\u00fctte, oppure dalla capanna Resegotti, in questo caso seguendo la difficile cresta Signal."}
{"id": "282002", "revid": "1601785", "url": "https://it.wikipedia.org/wiki?curid=282002", "title": "I cannoni di Navarone", "text": "I cannoni di Navarone (\"The Guns of Navarone \") \u00e8 un film del 1961 diretto da J. Lee Thompson, subentrato ad Alexander Mackendrick a meno di una settimana dall'inizio delle riprese. La sceneggiatura \u00e8 tratta dall'omonimo romanzo di Alistair MacLean.\nIl film ebbe un seguito nel 1978, dal titolo \"Forza 10 da Navarone \" (\"Force 10 from Navarone \"), con diversa regia e differenti attori.\nTrama.\nSiamo negli anni della seconda guerra mondiale. Nel 1943 i britannici hanno inviato dei soldati su un'isola greca, Keros, ma questa guarnigione non ha la possibilit\u00e0 di respingere la controffensiva tedesca, volta soprattutto ad impressionare la Turchia per spingerla ad entrare in guerra al fianco della Germania. Sei navi sono salpate alla volta dell'isola per evacuare i soldati il giorno prima dell'attacco tedesco, ma i nazisti, prevedendo tale mossa, hanno collocato due potenti cannoni anti - nave nella vicina isola di Navarone (isola fittizia) e utilizzano i due pezzi d'artiglieria per affondare qualunque nave (militare, civile, alleata o di paesi neutrali) che osi avventurarsi in quel tratto del Mare Egeo.\nIl comandante Jensen, ufficiale della marina britannica e dei servizi segreti militari, \u00e8 alle prese con una missione all'apparenza impossibile: salvare migliaia di vite e farlo nell'arco di appena sette giorni. La sua prima idea \u00e8 un bombardamento aereo effettuato da uno squadrone della RAF, ma i cannoni non sono visibili dall'aria e la contraerea tedesca fa strage tra i piloti britannici. Jensen si vede costretto allora ad ordinare un'azione congiunta di sabotaggio che coinvolga commandos britannici e partigiani greci, pur non essendo convinto della riuscita di una simile impresa.\nLa squadra \u00e8 composta da sei uomini. Il maggiore Roy Franklin, caposquadra, ideatore del piano ed \u00e8 lui che ha scelto gli altri componenti del commando, il capitano Keith Mallory (scelto perch\u00e9 esperto alpinista e perch\u00e9 parla il greco ed il tedesco a livello di madrelingua) e Andrea Stavrou, colonnello del disgregato esercito greco ed ufficiale di collegamento tra i commando alleati e la Resistenza Greca. Gli ultimi due hanno alle spalle una stretta collaborazione in fatto di guerriglia nel territorio ellenico, ma a causa di un errore tattico che cost\u00f2 la vita all'intera famiglia di Stavrou, egli stesso giur\u00f2 a Mallory che lo avrebbe ucciso per vendetta a guerra finita. Franklin scelse i due compagni ignorando questa grave e pericolosa situazione, dato che Stavrou potrebbe approfittare della situazione per vendicarsi, cosa a cui per\u00f2 Mallory non crede, perch\u00e9 il greco sopra ogni altra cosa odia i tedeschi e non farebbe nulla per favorirli. Oltre ai tre ufficiali nella squadra vi sono altri tre soldati. Spyros Pappadimos, un greco di Navarone con la fedina penale sporca ma figlio del locale comandante dei partigiani, 'Butcher' Brown, soldato britannico che ricopre il ruolo di operatore radio e meccanico, oltre ad essere veterano della Guerra Civile Spagnola e infine il caporale John Anthony Miller, un professore di chimica diventato esperto di esplosivi.\nIl piano prevede che i sei, che si fingeranno pescatori greci, sbarchino sull'isola arrampicandosi lungo una parete rocciosa non difesa dal nemico, si incontrino e si facciano aiutare dai partigiani locali, che penetrino nella fortezza dove si trovano i cannoni per neutralizzarli con cariche esplosive e che infine tentino di scappare rubando una barca. Il gruppo si mette in viaggio mimetizzandosi su un barcone peschereccio, ma gi\u00e0 nel tragitto di avvicinamento a Navarone una motovedetta tedesca si avvicina, consapevole di aver abbordato un mezzo sospetto. Di l\u00ec nasce una colluttazione che porta al primo scontro a fuoco e all'annientamento del reparto tedesco. Gli uomini del maggiore Franklin sanno ormai di esser scoperti, ma la missione continua.\nL'arrivo a Navarone avviene nel bel mezzo della tempesta e, nonostante l'imbarcazione non resista, l'equipaggio riesce a raggiungere la scogliera e trarsi in salvo con le attrezzature (anche se viveri e medicinali sono perduti). Nella scalata alla parete rocciosa il maggiore Franklin si rompe una gamba e costringe gli altri a rallentare il congiungimento con i partigiani greci del villaggio di Mandrakos. Il maggiore rischia di morire di setticemia ed Andrea propone di sopprimerlo per mettere fine alle sue sofferenze e non compromettere la missione, ma il capitano Mallory, subentrato al comando, rifiuta, convinto che i partigiani potrebbero curarlo in tempo.\nArrivati a destinazione il gruppo incontra Maria Pappadimos e Anna, le due partigiane incaricate di aiutarli. Maria \u00e8 sorella di Spyros, che fu mandato negli Stati Uniti per sfuggire alla guerra e alla miseria. Franklin, conscio di essere un peso, tenta il suicidio, ma viene fermato dal capitano Mallory, che gli fa credere che la loro missione sia conclusa, perch\u00e9 l'esercito britannico avrebbe tentato lo sbarco in un altro punto dell'isola per distruggere i cannoni. Nel raggiungere la fortezza, il gruppo viene sorpreso pi\u00f9 volte da pattuglie nemiche, fino ad essere catturato. Il gruppo riesce a liberarsi grazie ad uno stratagemma di Andrea Stavrou e lascia Franklin alle cure dei tedeschi in qualit\u00e0 di prigioniero. Mallory spera che i tedeschi si facciano dire dal maggiore dello \"sbarco sulla costa orientale dell'isola\", cosa che distrarrebbe parte della guarnigione tedesca dalla fortezza dei cannoni.\nUna volta raggiunta una casa sicura, Miller denuncia il sabotaggio degli inneschi, deduce la presenza di un traditore che \u00e8 presto smascherato: la giovane partigiana Anna. La donna a suo tempo catturata dai nazisti e temendo le torture aveva deciso di diventare una spia dei tedeschi. La sua compagna Maria, in un impeto d'ira la fredda sul colpo. Nonostante tutto, Mallory e Miller riescono a penetrare nella fortezza, soprattutto grazie allo stratagemma pensato da Mallory e alla \"falsa\" confessione di Franklin. Miller mina i cannoni e si tuffa in mare con Mallory, dove vengono recuperati da Maria, mentre Pappadimos e Brown perderanno la vita durante le operazioni sull'isola, uno a causa della sua avventatezza, l'altro perch\u00e9 esiter\u00e0 ad uccidere un marinaio tedesco. Andrea, pur ferito, uccide numerosi tedeschi e riesce a ricongiungersi ai compagni.\nI cannoni vengono fatti esplodere e la flotta britannica pu\u00f2 attraversare incolume lo stretto di Navarone per recuperare i soldati di Keros. Maria ed Andrea decidono di ritornare sull'isola per guidare la resistenza locale contro gli invasori, col grave pericolo di essere catturati ed eliminati dai nazisti; inoltre Andrea decide di perdonare il capitano britannico per gli eventi passati. Nel finale del film si possono per brevi momenti rivedere le facce dei protagonisti morti, catturati o dispersi nel corso della missione: Brown e Pappadimos, poi Franklin, Maria ed infine Andrea Stavrou. Infine Mallory e Miller, che avevano avuto in quei giorni molti screzi a causa delle differenti vedute personali sulla missione, si riconciliano e sollevati iniziano il viaggio di ritorno in Patria.\nProduzione.\nLuoghi.\nIl film \u00e8 ambientato in Grecia nelle isole dell'Egeo (Navarone \u00e8 localit\u00e0 di fantasia) ed \u00e8 ispirato agli avvenimenti della battaglia di Lero. Girato nell'isola di Rodi. Parte degli esterni fu girata alle Isole Tremiti, per la loro somiglianza con quelle della Grecia. Alcune scene finali del film vennero girate sulla scogliera nella parte occidentale dell'isola del Tino, nel Mar Ligure, in provincia della Spezia. I cannoni sono visibili sull'isola di Gor\u00e9e, di fronte a Dakar, Senegal, dove sono state girate alcune scene."}
{"id": "282003", "revid": "869733", "url": "https://it.wikipedia.org/wiki?curid=282003", "title": "Coke", "text": ""}
{"id": "282004", "revid": "767487", "url": "https://it.wikipedia.org/wiki?curid=282004", "title": "Quella sporca dozzina", "text": "Quella sporca dozzina (\"The Dirty Dozen\") \u00e8 un film del 1967 diretto da Robert Aldrich, adattamento dell'omonimo romanzo di E.M. Nathanson.\nOltre ad ottenere un grande successo di pubblico e uno dei migliori incassi degli anni sessanta, ricevette quattro candidature agli Oscar ottenendo quello per i migliori effetti sonori e rappresent\u00f2 un modello per molti film d'azione dei decenni successivi.\nNel 2001 l'American Film Institute lo ha inserito al 65\u00ba posto tra i cento film pi\u00f9 avvincenti del cinema americano.\nTrama.\nLondra, 1944. Alla vigilia dello sbarco in Normandia il maggiore John Reisman viene convocato da un gruppo di ufficiali, guidati dal generale Warden, che gli propongono un delicato incarico: guidare dodici detenuti condannati a morte o a lunghe pene detentive all'assalto di un castello in Francia, dove dovranno assassinare un gruppo di ufficiali tedeschi. Reisman \u00e8 riluttante per quella che ritiene una missione suicida ma \u00e8 obbligato ad obbedire. Recatosi al carcere militare di Marston Tyne, il sergente Bowren gli presenta i dodici detenuti che dovr\u00e0 convincere a partecipare alla missione, promettendogli in cambio la revoca della pena: tra questi ci sono il taciturno ex ufficiale Joseph Wladislaw, l'afroamericano Robert Jefferson, il \"gigante buono\" Samson Posey, il maniaco religioso e misogino Archer Maggot, l'ottuso Vernon Pinkley e Victor Franko, un irriverente gangster di Chicago con cui il maggiore entra subito in contrasto.\nI dodici detenuti accettano la proposta ma Reisman si rende conto che al gruppo manca lo spirito di corpo, anche se deve ricredersi quando Franko viene appoggiato dagli altri dopo aver protestato per ottenere l'acqua calda per lavarsi e radersi. Soddisfatto per il miglioramento degli uomini grazie al duro addestramento, Reisman si trova per\u00f2 di fronte ad un altro ostacolo: la squadra, ora chiamata \"la sporca dozzina\" per la scarsa igiene, deve affrontare la scuola di paracadutismo del colonnello Breed, con cui non \u00e8 mai corso buon sangue. Il maggiore non pu\u00f2 rivelare lo scopo della missione ma Breed decide di invadere l'accampamento per scoprire la situazione. Reisman e i suoi uomini lo mettono sotto tiro umiliandolo davanti a tutti e per vendicarsi Breed fa un pessimo rapporto al generale Warden, chiedendo che la missione venga annullata. A risolvere la situazione interviene il maggiore Armbruster, che propone di testare la capacit\u00e0 della squadra in un'operazione di prova nel Devon. Grazie ad un'astuta strategia, i dodici riescono a vincere l'esercitazione, dando l'ultima umiliazione a Breed.\nLa notte della missione il gruppo si lancia con il paracadute nella Francia occupata. Incaricato di sabotare l'antenna radio del castello, Jiminez rimane ucciso durante il lancio, ma la missione procede e mentre Wladislaw e Reisman si infiltrano nel castello travestiti da ufficiali gli altri entrano dalle finestre. Tutto procede senza intoppi finch\u00e9 l'instabile Maggot non impazzisce uccidendo l'amante di un ufficiale e iniziando a sparare contro i suoi compagni. Allertati dagli spari, i tedeschi si accorgono dell'invasione e nel conflitto a fuoco che ne segue Pinkley, Vladek e altri membri della \"sporca dozzina\" vengono uccisi, mentre Jefferson uccide Maggot. Vedendo che gli ufficiali si sono chiusi in un bunker nelle cantine, Reisman escogita un nuovo piano: riempirlo di bombe attraverso le bocchette di aerazione. Jefferson getta le ultime granate necessarie per la detonazione e corre per raggiungere i compagni ma viene ucciso sotto i loro occhi. Pochi istanti dopo il castello esplode, uccidendo tutti gli ufficiali e concludendo la missione. I quattro superstiti Bowren, Reisman, Wladislaw e Franko si aprono la strada a suon di mitra e riescono ad abbattere un blindato ma Franko \u00e8 centrato alla schiena da uno dei pochi tedeschi superstiti.\nProduzione.\nIl 31 maggio 1963 il \"Los Angeles Times\" annunci\u00f2 che la Metro-Goldwyn-Mayer aveva acquistato per 80.000 dollari i diritti del romanzo di E.M. Nathanson, che era ancora in forma di manoscritto. Lo scrittore viveva a Los Angeles quando sent\u00ec per la prima volta la storia della \"sporca dozzina\" dal suo amico Russ Meyer, che afferm\u00f2 di aver incontrato il gruppo mentre lavorava come fotografo di guerra durante la seconda guerra mondiale. Dopo aver cercato nella Pentagon Law Library e in altri archivi militari, Nathanson non riusc\u00ec tuttavia a trovare alcuna prova ufficiale che la \"sporca dozzina\" fosse mai esistita e us\u00f2 le sue ricerche sui prigionieri della seconda guerra mondiale per creare una versione romanzata dei presunti eventi.\nAll'inizio del 1964 i produttori William Perlberg e George Seaton incaricarono lo sceneggiatore Harry Denker di scrivere un adattamento del manoscritto. Tuttavia, alla fine dell'anno i due produttori interruppero la loro collaborazione con la MGM, Kenneth Hyman venne incaricato della produzione e Robert Aldrich della regia, mentre l'autore del romanzo, insoddisfatto dalla bozza di Denker, chiese allo studio che gli fosse premesso di lavorare a una nuova versione della sceneggiatura. La MGM accett\u00f2 e nel frattempo il romanzo fu pubblicato dalla Random House diventando in breve tempo un best seller, ma il 20 maggio 1965 il \"Daily Variety\" annunci\u00f2 che Nunnally Johnson aveva assunto l'incarico di sceneggiatore e la versione di Nathanson non fu mai utilizzata.\nAlla sceneggiatura contribu\u00ec anche Lukas Heller, che aveva gi\u00e0 lavorato con Aldrich in \"Che fine ha fatto Baby Jane?\", \"Piano... piano, dolce Carlotta\" e \"Il volo della fenice\".\nCast.\nKenneth Hyman inizi\u00f2 quindi la ricerca del cast che richiese circa un anno. Tra gli attori presi in considerazione vi furono Aldo Ray, Nick Adams, Sidney Poitier, George Chakiris, Burt Lancaster e Jack Palance. A quest'ultimo fu offerto il ruolo di Archer Maggott (andato poi a Telly Savalas) che l'attore rifiut\u00f2 perch\u00e9 disapprovava i toni razzisti del personaggio nei confronti dell'unico detenuto nero del gruppo Robert Jefferson, interpretato da Jim Brown. All'epoca difensore dei Cleveland Browns e gi\u00e0 apparso in \"Rio Conchos\" di Gordon Douglas, Brown stava considerando l'idea di abbandonare il football professionistico per intraprendere la carriera di attore e la sua partecipazione a \"Quella sporca dozzina\" gli imped\u00ec di partecipare al ritiro estivo della squadra, portando al suo ritiro.\nIl ruolo del maggiore Reisman fu inizialmente offerto a John Wayne, che rifiut\u00f2 perch\u00e9 disapprovava il fatto che nella prima versione della sceneggiatura il personaggio avesse una relazione con una donna sposata il cui marito stava combattendo all'estero. Il suo posto venne preso da Lee Marvin, che defin\u00ec quello di Reisman \u00abil miglior ruolo che mi sia mai stato chiesto di interpretare. \u00c8 duro e cinico, ma cerco di mostrare che l'uomo ha anche il suo lato buono. Non interpreti nessun personaggio tutto buono o cattivo, sono le ombre intermedie che sono pi\u00f9 interessanti e pi\u00f9 difficili da interpretare\u00bb. Come ha rivelato in seguito Hyman, durante la lavorazione ci furono delle frizioni tra Marvin e Charles Bronson, che nel film interpreta Joseph Wladislaw: \u00abBronson doveva girare la scena in cui lui e Lee attraversano il ponte in una grande camionetta dopo l'esplosione. Beh, Lee non si fece vivo. Andai a Londra, dritto alla Star Tavern di Belgravia. Lee stava ciondolando in fondo al bar apparentemente ubriaco fradicio... Arrivammo sul set e scendemmo dell'auto. Bronson era in piedi sul retro del castello dove stava aspettando Marvin. Entrammo e Lee quasi cadde dall'auto. Charlie disse: \"Ti ammazzo Lee!\" Ed io proseguii con la mia routine: \"Non colpirlo Charlie, non prenderlo a pugni\"\u00bb.\nQuello di Vernon Pinkley fu il primo ruolo di un certo rilievo di Donald Sutherland. \u00abInizialmente avevo una sola battuta in tutto il film: \"Numero due, signore!\"\u00bb, ha dichiarato l'attore nel 2005, \u00abpoi un giorno eravamo tutti intorno a questo grande tavolo... e Clint Walker si \u00e8 alzato e ha detto: \"Non credo sia appropriato per me, come star di Hollywood e rappresentante dei nativi americani, interpretare questo stupida scena in cui fingo di essere un generale\". Robert Aldrich, che aveva un'enorme vena autoritaria, si \u00e8 rivolto a me e ha detto: \"Tu! Con le grandi orecchie! Fallo tu!\" Non sapeva nemmeno il mio nome!\u00bb Grazie a questo ruolo Sutherland venne notato dal produttore Ingo Preminger che lo volle nel cast di \"M*A*S*H\", che lanci\u00f2 definitivamente la sua carriera.\nRiprese.\nLe riprese iniziarono il 25 aprile 1966 e terminarono il successivo 13 ottobre.\nKenneth Hyman dichiar\u00f2 alla rivista \"Variety\" che, dato l'elevato numero di scene in esterna previste dalla sceneggiatura, sarebbe stato impossibile far passare la California meridionale (o il Connecticut come seconda scelta) per un'ambientazione europea. La Metro-Goldwyn-Mayer decise quindi di girare il film in Inghilterra, con un margine di budget di 500.000 dollari in caso di condizioni meteorologiche avverse. Ci\u00f2 nonostante le forti piogge estive allungarono le riprese dai quattro mesi previsti a sette mesi e il ritardo port\u00f2 il costo finale a 5 milioni di dollari, 1 milione oltre il budget iniziale.\nOltre che negli studi della MGM British di Borehamwood, dove venne creato il castello francese obiettivo della missione, il film venne girato presso l'aerodromo nel sobborgo di Hendon a Londra, nell'Hertfordshire (Little Gaddesden, Aldbury, Markyate) e nel Buckinghamshire (Chenies, High Wycombe).\nLa fase di post-produzione venne completata negli Stati Uniti, presso le strutture della MGM a Culver City.\nColonna sonora.\nLa colonna sonora composta da Frank De Vol fu pubblicata nel 1967 dalla MGM Records.\nDistribuzione.\nIl film venne proiettato in anteprima al Capitol Theatre di New York il 15 giugno 1967.\nEdizioni home video.\nLa prima edizione del film in DVD \u00e8 quella distribuita dalla MGM nell'aprile 1998. A questa sono seguite varie riedizioni tra cui quella del novembre 2000 della Creative Design Art, con la featurette \"Operation Dirty Dozen\" e altri extra, e quella del maggio 2006 in 2 DVD distribuita dalla Warner Home Video, con ulteriore materiale come il \"sequel\" \"Quella sporca dozzina II\", i documentari \"Armed and Deadly: the Making of The Dirty Dozen\" e \"The Filthy Thirteen: Real Stories from Behind the Lines\" e il commento di membri del cast, del produttore Kenneth Hyman, di E.M. Nathanson, dello storico del cinema David J. Schow e del veterano del Vietnam e attore Dale Dye. Nell'aprile 2007 la stessa edizione \u00e8 uscita anche in versione Blu-ray.\nAccoglienza.\nIncassi.\nIl film fu un enorme successo al \"box office\", incassando 45,3 milioni di dollari negli Stati Uniti e risultando il 6\u00ba maggior successo del 1967.\nCritica.\nIl sito \"Rotten Tomatoes\" riporta l'80% di recensioni professionali con giudizio positivo e il seguente consenso critico: \u00abAmorale in superficie e trasudante testosterone, \"Quella sporca dozzina\" utilizza il conflitto e il suo impressionante cast di simpatici mascalzoni per offrire un chiassoso intrattenimento\u00bb. Il sito \"Metacritic\" assegna al film un punteggio di 73 su 100 basato su 11 recensioni, indicando un giudizio \"generalmente favorevole\".\nSul \"New York Times\" il critico Bosley Crowther scrisse che \"Quella sporca dozzina\", \u00abun film di guerra sorprendentemente sfrenato, presenta una cruda e assurda glorificazione di un gruppo di soldati criminali addestrati a uccidere e che affrontano questa faccenda brutale con ardente e sadico zelo\u00bb, mentre Roger Ebert del \"Chicago Sun-Times\" riport\u00f2 nella sua recensione che \u00abfino all'ultima scena il film \u00e8 divertente, ben ritmato, intelligente\u00bb, ma critic\u00f2 in maniera decisa la violenta sequenza finale affermando sarcasticamente: \u00ab...\u00e8 stata una scena cos\u00ec deliziosamente sadica, brutale e disumana che sono contento che il Chicago Police Censor Board abbia dimenticato quella parte della legge sulla censura locale in cui si dice che i film non devono rappresentare la combustione del corpo umano. Se devi censurare, attieniti a censurare il sesso... perch\u00e9 il corpo umano \u00e8 malvagio ed \u00e8 un peccato guardarlo. Ma mantieni la mutilazione, il sadismo e mantieni con ogni mezzo degli esseri umani che bruciano vivi. Non \u00e8 osceno finch\u00e9 bruciano con i vestiti addosso\u00bb.\nLa rivista \"Variety\" defin\u00ec il film \u00abun emozionante dramma della seconda guerra mondiale pre-D-Day\u00bb, sottolineando le prove di Lee Marvin (\u00abal suo meglio nel ruolo di sardonico autoritario\u00bb), John Cassavetes (\u00abdi prim'ordine nei panni del duro teppista di Chicago\u00bb) e in generale di tutto il cast. Anche George Bourke del \"Miami Herald\" parl\u00f2 di \u00abun'altra magnifica interpretazione di Lee Marvin\u00bb e scrisse che tutti gli attori \u00abrubano la scena in un momento o nell'altro... Savalas fornisce la caratterizzazione pi\u00f9 sostanziosa, quella di un sadico assassino, ma Brown, Cassavetes, Bronson e Walker non sono da meno, cos\u00ec come il nuovo arrivato Donald Sutherland nei panni di uno zotico idiota\u00bb.\nJohn Mahoney su \"The Hollywood Reporter\" lo giudic\u00f2 \u00abirregolare e spesso oscuro\u00bb e defin\u00ec l'attacco finale al nascondiglio tedesco \u00abimmensamente disordinato\u00bb, ma riconobbe che il film \u00abha un cast forte e virile che offre sia la violenza brutale che la commedia grottesca e che lo render\u00e0 uno dei maggiori successi dell'anno per la MGM\u00bb. Oltre a elogiare il cast, Mahoney apprezz\u00f2 le caratteristiche tecniche del film, in particolare la direzione artistica di William Hutchinson, il montaggio di Michael Luciano e la colonna sonora \u00abpercussiva e marziale\u00bb di Frank De Vol \u00abche amplifica un'austerit\u00e0 curiosamente bilanciata dall'oltraggiosa comicit\u00e0 in tutto il film\u00bb.\nInfluenza culturale.\nIl regista e sceneggiatore James Gunn ha rivelato di essersi in parte ispirato a \"Quella sporca dozzina\" per il suo \"The Suicide Squad - Missione suicida\" del 2021, cos\u00ec come Quentin Tarantino per \"Bastardi senza gloria\" del 2009 e Sylvester Stallone per \"I mercenari - The Expendables\" del 2010.\nAltri media.\nNel 1988 la rete televisiva Fox ha trasmesso la serie \"La sporca dozzina\", basata sul film e andata in onda per soli 7 dei 14 episodi previsti a causa dei bassi ascolti.\nSequel e remake.\nNegli anni ottanta il film ha generato tre \"sequel\" prodotti per la televisione:\nNel primo sono presenti Lee Marvin, Ernest Borgnine e Richard Jaeckel nei rispettivi ruoli originali. Negli altri due \u00e8 presente solo Borgnine nel ruolo originale, mentre Telly Savalas interpreta un ruolo diverso, il maggiore Wright, assente nell'originale e nel primo sequel.\nNel dicembre 2019 la Warner Bros. ha annunciato il progetto di un \"remake\" con David Ayer alla regia."}
{"id": "282005", "revid": "767487", "url": "https://it.wikipedia.org/wiki?curid=282005", "title": "Il ponte di Remagen", "text": "Il ponte di Remagen (\"The Bridge at Remagen\") \u00e8 un film di guerra del 1969, diretto da John Guillermin.\nTrama.\nMarzo 1945: ultime fasi della II Guerra Mondiale. Sul fronte occidentale, gli Alleati stanno velocemente penetrando in territorio tedesco. Ultimo ostacolo naturale, il Reno.\nL'ultimo ponte rimasto intatto sul fiume \u00e8 il Ludendorff-Br\u00fccke, un ponte ferroviario accanto al paese di Remagen, che cos\u00ec diventa un luogo strategico per fermare l'avanzata. L'avanguardia alleata \u00e8 costituita dalla compagnia guidata dal tenente Phil Hartman, agli ordini del cinico e ambizioso maggiore Barnes, mentre al comando delle guarnigioni a difesa del ponte viene inviato dal generale von Brock, comandante del settore, il veterano maggiore Paul Krueger; von Brock, in base agli ordini diramati da Hitler, ordina a Krueger di far saltare il ponte non appena si renda disponibile l'esplosivo, ma Krueger si oppone, perch\u00e9 facendo saltare il ponte circa 75000 soldati tedeschi resterebbero intrappolati sulla riva occidentale del Reno.\nIl generale von Brock acconsente a trasgredire gli ordini di Hitler, promettendo a Krueger di fargli trovare a Remagen 1600 uomini, nonch\u00e9 due battaglioni di carri Panzer. Rincuorato, Krueger parte per Remagen ma giunto sul luogo trova una realt\u00e0 ben diversa; non c'\u00e8 traccia dei soldati, i volontari sono spariti e i Panzer sono stati destinati altrove. Solo poche decine di soldati provati e demoralizzati difendono il ponte, e il maggiore, non appena arriva l'esplosivo, ordina di minarlo, mentre profughi e soldati in ritirata lo stanno attraversando.\nNel frattempo gli americani si stanno muovendo velocemente per raggiungere quell'ultimo ponte, e il reparto di Hartman, perso il suo capitano in un agguato tedesco che lo lascia unico responsabile dell'unit\u00e0, giunge sfinito al ponte dopo furiosi corpo a corpo con i tedeschi.\nLa missione degli americani \u00e8 quella di distruggere il ponte, per tagliare la via di fuga ai tedeschi; e un bombardamento aereo arriva per aiutarli, ma gli ordini cambiano improvvisamente: non pi\u00f9 distruggere, ma conquistare il ponte. Hartman e i suoi uomini vengono quindi mandati allo sbaraglio sul ponte, e qui decimati dalle mitragliatrici tedesche, mentre gli artificieri americani cercano di disinnescare le cariche. Il maggiore Krueger riesce a innescare l'esplosivo, ma il ponte resta in piedi, a causa della bassa qualit\u00e0 dell'esplosivo.\nInizia quindi una fase di logoramento tra le parti, in cui il reparto di Hartman viene logorato fino a ridursi a un pugno di uomini. Esasperato, una notte Hartman inizia a camminare sul ponte, sfidando come un pazzo il nemico, e arriva come uno zombie alla galleria ferroviaria sull'altra sponda, dove trova un pugno di soldati stremati e una folla di civili terrorizzati, ricevendo la resa del nemico.\nNel frattempo il maggiore Krueger, che non pu\u00f2 chiedere pi\u00f9 aiuto via telefono, \u00e8 corso al comando del generale von Brock per chiedere rinforzi, ma ha la sorpresa di trovarlo agli arresti; il generale delle SS Gerlach, inviato da Hitler per chiarire i motivi della mancata distruzione del ponte, lo ha arrestato e arresta pure lui. La mattina seguente, dopo un sommario processo per diserzione davanti al nemico, Krueger viene fucilato.\nProduzione.\nLa trama \u00e8 ispirata alla battaglia realmente accaduta e, nonostante l'enfasi di alcuni combattimenti (nel rispetto dei canoni del genere), ha una morale decisamente anti-militarista.\nLa Germania Ovest neg\u00f2 il permesso di girare il film su uno dei ponti sul Reno per l'eccessivo traffico commerciale presente lungo il fiume. La produzione opt\u00f2 allora per la citt\u00e0 di Davle, in Cecoslovacchia, dove esisteva un ponte molto simile a quello di Remagen. Le torri e il tunnel ferroviario sono dei simulacri costruiti per le riprese.\nIl vero ponte.\nIl ponte Ludendorff venne preso (7-8 marzo) dalle truppe americane \"apparentemente\" ancora agibile, ma dieci giorni dopo croll\u00f2 mentre veniva attraversato da alcuni mezzi americani, provocando anche dei morti. Croll\u00f2 il 17 marzo 1945 e non fu mai pi\u00f9 ricostruito.\nOggi esistono solo le torri sulle due sponde, che sono un museo in memoria della battaglia."}
{"id": "282007", "revid": "767487", "url": "https://it.wikipedia.org/wiki?curid=282007", "title": "Il paziente inglese", "text": "Il paziente inglese (\"The English Patient\") \u00e8 un film del 1996 diretto da Anthony Minghella, tratto dall'omonimo romanzo dello scrittore canadese Michael Ondaatje. \"Il paziente inglese\" ha vinto 9 Oscar nel 1997, 2 Golden Globe e 6 BAFTA, mentre l'attrice Juliette Binoche fu premiata con l'Oscar come attrice non protagonista e l'Orso d'argento a Berlino come miglior attrice.\nNel 1999 il British Film Institute l'ha inserito al 55\u00ba posto della lista dei migliori cento film britannici del XX secolo.\nTrama.\nSeconda guerra mondiale. Il conte ungherese L\u00e1szl\u00f3 Alm\u00e1sy \u00e8 rimasto gravemente sfregiato dopo un incidente aereo nel deserto e il suo corpo si \u00e8 trasformato in una gigantesca piaga.\nHana \u00e8 una giovane infermiera canadese vedova di guerra, che vive e lavora in un convento abbandonato vicino a Pienza, nelle campagne senesi. In questa casa si prender\u00e0 cura dello sconosciuto, che lei chiama \"paziente inglese\", a cui riserva la lettura di un libro molto amato dall'uomo e che egli porta sempre con s\u00e9. Leggendo le \"Storie\" di Erodoto, Hana comincia ad essere attratta dall'uomo e dai suoi misteri, e nel frattempo sono proprio queste letture che lo riportano indietro nel tempo, a continui piacevoli, ma anche dolorosi ricordi, soprattutto quelli legati al periodo prima della guerra, quando nel deserto del Nord Africa conobbe Katharine, una donna sposata con il lord inglese Geoffrey Clifton.\nNel monastero trovano alloggio anche una spia canadese di nome David Caravaggio, che collabora con i partigiani e che conosce il nome e la storia del ferito a causa di misteriosi contatti tra i due nel passato, e in seguito l'artificiere sikh Kip Singh, che si stabilir\u00e0 nel monastero per bonificare la zona dalle bombe e mine antiuomo piazzate dai tedeschi. Dopo aver raccontato la sua storia, Alm\u00e1sy chiede ad Hana una dose letale di morfina; lei accetta di porre fine alla sua sofferenza e legge gli ultimi appunti del diario di Katharine mentre lui muore. La presenza di Kip consente ad Hana di dimenticare il fidanzato defunto e la sua morbosa passione per i ricordi del \"paziente inglese\", per concentrarsi sull'amore sano e genuino che nutre nei confronti del giovane sikh, che comunque al termine del conflitto partir\u00e0 per conto suo. Infine lei e Caravaggio lasciano il monastero per iniziare una nuova vita a Firenze.\nProduzione e incassi.\nLe riprese si sono svolte fra il 4 settembre 1995 e il 31 gennaio 1996 principalmente in Italia: a Trieste, Marina di Massa, Ripafratta in provincia di Pisa, Venezia, studi di Cinecitt\u00e0 a Roma, mentre le riprese del monastero sono state effettuate a Pienza, in provincia di Siena. Le scene del deserto in Africa sono state riprese prevalentemente in Tunisia. La scena pi\u00f9 romantica ed essenziale per l'amore fra Hana e l'artificiere \u00e8 stata girata nella Basilica di San Francesco in Arezzo, e la protagonista volteggia in alto ammirando gli splendidi affreschi di Piero della Francesca. Gli incassi negli USA sono stati di oltre 78 milioni di dollari e nel resto del mondo di oltre 230 milioni di dollari."}
{"id": "282008", "revid": "767487", "url": "https://it.wikipedia.org/wiki?curid=282008", "title": "Patton, generale d'acciaio", "text": "Patton, generale d'acciaio (\"Patton\") \u00e8 un film del 1970 diretto da Franklin J. Schaffner.\nSi tratta di un film biografico sulla figura del generale dell'esercito degli Stati Uniti d'America George S. Patton durante la seconda guerra mondiale. Il cast annovera attori quali George C. Scott, Karl Malden, Michael Bates e Karl Michael Vogler. Soggetto e sceneggiatura furono scritti da Francis Ford Coppola e Edmund H. North, che basarono il loro copione sulla biografia \"Patton: Ordeal and Triumph\" di Ladislas Farago e sul libro di memorie del Gen. Omar Bradley \"Soldier's Story\".\nIl monologo iniziale, dove George C. Scott nelle vesti del generale Patton fa un discorso alle truppe con un'enorme bandiera a stelle e strisce sullo sfondo, \u00e8 diventata un'immagine iconica spesso citata in altri film.\nIl film si aggiudic\u00f2 sette premi Oscar. George C. Scott rifiut\u00f2 categoricamente l'Oscar assegnatogli in segno di contrasto con il carrozzone dell'Academy Award, definito dallo stesso attore: \"\u00abinutile esposizione di carne umana fine a se stessa\u00bb\".\nNel 2003 \u00e8 stato scelto per la preservazione nel National Film Registry dalla Biblioteca del Congresso degli Stati Uniti, essendo \"un'opera significativa dal punto di vista culturale, storico ed estetico\".\nNel 1998 l'American Film Institute l'ha inserito all'ottantanovesimo posto della classifica dei migliori cento film statunitensi di tutti i tempi.\nTrama.\n1943: il generale George S. Patton tiene un discorso d'incoraggiamento alla Terza Armata dell'esercito statunitense. Patton si sposta quindi in Nord Africa, dove si appresta ad occuparsi del demoralizzato Secondo Corpo d'Armata Americano di stanza in Africa dopo l'umiliante sconfitta patita nella Battaglia del passo di Kasserine. Dopo aver infuso disciplina ai suoi soldati, li guida alla vittoria nel corso della Battaglia di El Guettar, anche se rimane amareggiato del fatto che il Feldmaresciallo Erwin Rommel, per il quale prova un grande rispetto come uomo ed avversario, non era presente alla contesa. L'aiutante di Patton, il Capitano Jenson, resta ucciso durante la battaglia e viene rimpiazzato dal Colonnello Codman il quale assicura a Patton che, anche se Rommel era assente, il fatto di avere sconfitto i suoi piani di guerra, pu\u00f2 considerarsi come una vittoria sullo stesso Rommel.\nPatton crede nella reincarnazione, pur rimanendo un devoto cristiano. Ad un certo punto durante la Campagna d'Africa, porta il suo staff sul sito dell'antica Battaglia di Zama (in realt\u00e0 la scena venne girata a Volubilis, citt\u00e0 romana e sito Unesco in Marocco). L\u00ec Patton inizia a raccontare dettagli della stessa, insistendo con il suo secondo in comando, il generale Omar Bradley, che egli stesso era presente di persona all'epoca della battaglia.\nQuando il Nord Africa \u00e8 messo in sicurezza, Patton viene coinvolto nelle operazioni militari in Europa riguardanti l'invasione della Sicilia. La sua proposta di far sbarcare la Settima Armata nel nord-ovest dell'isola viene respinta in favore di un maggiormente cauto piano ideato dal generale britannico Bernard Law Montgomery, attraverso il quale le armate britanniche e statunitensi si sarebbero ricongiunte avanzando insieme partendo dal sud-est della Sicilia. Frustrato dai lenti progressi della campagna, Patton disobbedisce agli ordini, raggiungendo con le sue truppe la citt\u00e0 di Palermo e battendo sul tempo Montgomery nel conquistare il porto di Messina. Tuttavia, l'aggressivit\u00e0 di Patton viene vista con crescente disappunto dai suoi subordinati Bradley e Truscott, ed egli viene sollevato dal comando per aver schiaffeggiato e minacciato di uccidere, in un ospedale militare, un soldato ricoverato per problemi nervosi, che egli riteneva un codardo.\nA causa di questo incidente e della sua tendenza a parlare troppo apertamente con la stampa, viene messo da parte durante la fondamentale operazione dello sbarco in Normandia durante il D-Day, venendo posto al comando del fittizio First United States Army Group nel sud-est dell'Inghilterra. Nel frattempo, il generale tedesco Alfred Jodl \u00e8 comunque convinto che Patton sar\u00e0 posto alla guida dell'invasione dell'Europa da parte delle truppe alleate.\nTemendo di sfuggire al suo destino, Patton supplica il suo ex sottoposto, il generale Omar Bradley, di dargli un incarico importante sul campo di battaglia prima della fine della guerra. Gli viene concesso di comandare la Terza Armata e Patton si distingue avanzando velocemente nella Francia occupata fino a quando i carri armati sono costretti a fermarsi a causa della mancanza di carburante. Successivamente libera la citt\u00e0 di Bastogne dall'assedio delle truppe naziste. Sfonda quindi la Linea Sigfrido dirigendosi verso la Germania stessa.\nDopo la capitolazione della Germania, Patton insulta gli ufficiali sovietici durante le celebrazioni; venendo a sua volta insultato. Alla fine, le esternazioni di Patton gli causano nuovamente la rimozione dall'incarico di comandante.\nPatton, ormai a riposo e spogliato di ogni carica attiva, porta a spasso il suo cane.\nProduzione.\nStesura del copione.\nEra da circa una quindicina d'anni che venivano fatti dei tentativi al fine di ricavare un film dalla vita del generale Patton. Alla fine, gli eredi di Patton furono contattati dai produttori per contribuire alla pellicola. La produzione voleva avere accesso ai diari personali di Patton, e ricevere utili informazioni dai membri della sua famiglia. Tuttavia, per pura sfortuna, i produttori contattarono la famiglia il giorno seguente alla morte di Beatrice Ayer Patton, la vedova del generale. Non volendo essere disturbati in occasione del luttuoso evento, gli eredi rifiutarono di collaborare al progetto e di fornire assistenza per la realizzazione dello stesso.\nQuindi, gli sceneggiatori Francis Ford Coppola e Edmund H. North scrissero il copione basandosi in larga parte sulla biografia \"Patton: Ordeal and Triumph\" di Ladislas Farago e \"A Soldier's Story\" di Omar Bradley.\nIl generale Omar Bradley serv\u00ec anche da consulente per il film, anche se non \u00e8 ben chiaro quanto del suo contributo sia realmente confluito nella stesura finale del copione. Seppur Bradley avesse conosciuto Patton di persona, era per\u00f2 risaputo che i due militari possedevano personalit\u00e0 opposte, e che Bradley disprezzava Patton sia umanamente che dal punto di vista professionale. Poich\u00e9 il film venne girato senza aver accesso ai diari personali di Patton, si presume che le osservazioni di Bradley e degli altri militari a lui contemporanei, abbiano contribuito a ricostruire i pensieri e le motivazioni del vero Patton.\nScena iniziale.\n\"Patton\" si apre con la famosa scena del discorso alle truppe dove Scott/Patton arringa la Terza Armata sopra un palco con sullo sfondo una gigantesca bandiera americana. Coppola e North smorzarono i toni delle reali parole utilizzate da Patton nel suo discorso, eliminando certi termini considerati troppo forti o volgari, per non incappare in problemi di censura; per esempio nel monologo, la parola \"fornicare\" sostitu\u00ec \"scopare\" (\"fucking\") dopo una segnalazione da parte del \"The Saturday Evening Post\".\nQuando Scott seppe che il discorso avrebbe dato inizio al film, in un primo momento si rifiut\u00f2 di girare la scena, preoccupato che una scena di cos\u00ec grande impatto avrebbe oscurato il resto della sua performance. Il regista Franklin J. Schaffner dovette assicurargli che la scena del monologo sarebbe stata montata alla fine della pellicola. La scena venne girata sul palcoscenico del teatro Los Alamitos Naval Air Station di Los Alamitos, in California.\nTutte le medaglie e le decorazioni che si vedono sull'uniforme di Patton durante questa scena sono riproduzioni autentiche di quelle realmente indossate dal generale. Tuttavia, Patton non le port\u00f2 mai tutte insieme sull'uniforme in pubblico come si vede nel film e, soprattutto, non era ancora un generale con quattro stellette all'epoca del discorso. Le pistole con l'impugnatura in avorio che si vedono nella scena, erano realmente di Patton, e provengono dal General George S. Patton Memorial Museum.\nLocation.\nGran parte del film venne girato in Spagna. Una scena, quella dove Patton arriva in auto nei pressi di un'antica citt\u00e0, presumibilmente Cartagine, venne girata nella secolare citt\u00e0 romana di Volubilis, in Marocco. Le scene iniziali furono girate nel palazzo reale di Rabat. Le scene ambientate in Africa e Sicilia furono girate nel sud della Spagna (in Almeria), mentre per le scene invernali in Belgio, venne utilizzata Segovia (dove la troupe si rivers\u00f2 in massa in tutta fretta appena appresa la notizia che l\u00ec era nevicato).\nAnacronismi.\nIn una scena ambientata nel 1943 compare una mappa dell'Europa con i confini post-bellici. Nella pellicola compaiono frequentemente esemplari della Jeep Willys modello M38, che in realt\u00e0 \u00e8 stata prodotta come evoluzione del Modello Willys MB/Ford GPW solo a partire dal 1950.\nLa principale differenza evidente tra i due modelli \u00e8 costituita dalla calandra del radiatore, con le 9 feritoie verticali del modello Willys MB/ Ford GPW che diventano 7 nella successiva M38. Ulteriore anacronismo sono i carri armati impiegati nelle riprese. Si tratta infatti di M48 Patton prodotti nel periodo successivo al secondo conflitto mondiale. \nRiconoscimenti.\nNel 2003 \u00e8 stato scelto per la conservazione nel National Film Registry della Biblioteca del Congresso degli Stati Uniti."}
{"id": "282010", "revid": "767487", "url": "https://it.wikipedia.org/wiki?curid=282010", "title": "Gli eroi di Telemark", "text": "Gli eroi di Telemark (\"The Heroes of Telemark\") \u00e8 un film del 1965 diretto da Anthony Mann.\nTrama.\nLa Norvegia \u00e8 occupata dai nazisti. Nello stabilimento della Norsk Hydro presso una centrale idroelettrica a Tinn nella contea di Telemark (sud della Norvegia), i nazisti hanno intensificato la produzione di \"acqua pesante\", materiale indispensabile per la fissione nucleare, sulla quale i nazisti stanno conducendo importanti ricerche scientifiche al fine di poter produrre la prima bomba atomica. Il professor Pedersen, dell'Universit\u00e0 di Oslo, viene contattato da Knut, un membro della resistenza, per organizzare una squadra di sabotaggio dell'impianto di Telemark con il supporto tecnico dei servizi segreti inglesi. Questi avrebbero preferito un bombardamento a tappeto della zona, ma incontrano la ferma opposizione della resistenza norvegese in quanto il bombardamento a tappeto avrebbe coinvolto anche le abitazioni circostanti con la perdita di un gran numero di civili.\nViene quindi inviato a Telemark un aereo con aliante con a bordo 50 sabotatori del British Army e l'equipaggiamento necessario.\nTuttavia la notte prima dell'operazione, l'aereo precipita sulle montagne in seguito a un attacco tedesco, provocando la morte di tutta la squadra. Pedersen e Knut si trovano ad un bivio: tentare l'operazione da soli oppure assistere impotenti al bombardamento dell'impianto. Organizzata una squadra di volontari, riescono a penetrare nella sala di controllo dello stabilimento facendo esplodere parte degli impianti, ma i tedeschi, che avevano preventivato la possibilit\u00e0 di un attentato allo stabilimento, in pochi giorni riescono a riattivare la produzione sostituendo i macchinari distrutti con dei nuovi provenienti da Berlino.\nKnut e Pedersen si trovano quindi costretti ad accettare la proposta inglese, ovvero quella di distruggere l'impianto con un bombardamento aereo notturno. L'operazione, che provoca anche come temuto notevoli danni e morti alla citt\u00e0, riesce solo parzialmente perch\u00e9 l'impianto di Telemark, pur seriamente danneggiato, non \u00e8 stato distrutto e i tedeschi riescono a rimetterlo in funzione tanto da poter in breve tempo organizzare la spedizione in Germania di diversi carri cisterna ferroviari carichi di acqua pesante. L'ultima chance per impedire la consegna dell'acqua pesante \u00e8 quella di far saltare in aria il traghetto che trasporta le cisterne con tutto il suo carico di persone. Di nuovo Knut e Pedersen si trovano di fronte ad una scelta difficile.\nIspirazione storica.\nLa trama racconta, in parte romanzata, quanto avvenne nel raid del Telemark: una serie di operazioni consecutive che portarono al grave danneggiamento dell'impianto ed all'affondamento del traghetto carico di \"acqua pesante\". Nella realt\u00e0 il fallito \"raid\" con i paracadutisti (Operazione Freshman), avvenne prima, con due alianti e 30 genieri paracadutisti, e non con 50 genieri in un unico aliante come descritto nel film; solo in un secondo tempo venne inviata una nuova squadra a penetrare nell'impianto (Operazione Gunnerside), e non la notte stessa come nella sceneggiatura."}
{"id": "282014", "revid": "767487", "url": "https://it.wikipedia.org/wiki?curid=282014", "title": "U-Boot 96", "text": "U-Boot 96 \u00e8 il titolo italiano del film di guerra tedesco del 1981 Das Boot (, traducibile in italiano come \"Il battello\") scritto e diretto da Wolfgang Petersen, prodotto da G\u00fcnter Rorbach e interpretato fra gli altri da J\u00fcrgen Prochnow, Herbert Gr\u00f6nemeyer e Klaus Wennemann. Nel tempo sono state diffuse diverse edizioni di \"Das Boot\", ciascuna di diversa lunghezza, a partire dalla prima versione cinematografica fino a una miniserie TV, passando per varie edizioni per \"home video\" di variabile durata.\nLa pellicola \u00e8 ispirata all'omonimo romanzo di Lothar-G\u00fcnther Buchheim del 1973 e, come quest'ultimo, \u00e8 ambientata durante la seconda guerra mondiale: narra le vicende immaginarie dell'U-Boot \"U-96\" e del suo equipaggio; descrive sia l'angosciosa frenesia delle battaglie, sia il tedio dei lunghi periodi di caccia infruttuosa, ritraendo i marinai come normali individui animati dal desiderio di svolgere al meglio il proprio dovere verso i commilitoni e il loro paese. La sceneggiatura trae spunto anche da episodi avvenuti al vero \"U-96\", appartenuto al Tipo VII-C.\nLa produzione della pellicola cominci\u00f2 nel 1979, dopo che, tre anni prima, diversi registi americani erano stati vagliati e poi scartati. Heinrich Lehmann-Willenbrock, il comandante del vero \"U-96\" durante la guerra e sesto comandante tedesco per tonnellaggio affondato durante il conflitto (179\u00a0125 tonnellate di naviglio alleato colato a picco), e Hans-Joachim Krug, comandante in seconda dell\"U-219\", si prestarono come consulenti di regia.\nUno degli obiettivi che si poneva Petersen era guidare il pubblico \u00abin un viaggio ai limiti della mente umana\u00bb (motto [\"tagline\"] tedesco della pellicola, \u00ab\"Eine Reise ans Ende des Verstandes\"\u00bb), volendo illustrare \u00abcos'\u00e8 davvero la guerra\u00bb. Per \"Das Boot\" fu stanziato un budget di 35 milioni di marchi (circa 16 milioni di euro, al lordo dell'inflazione, cifra che lo porta fra i pi\u00f9 costosi film tedeschi di tutti i tempi) e ottenne ricavi per 187 milioni di euro. Il film fu distribuito il 17 settembre 1981 e poi nel 1997 in una versione \"director's cut\" supervisionata ancora da Petersen. La pellicola \u00e8 considerata come uno dei classici del genere dei \"film di sottomarini\".\nTrama.\nOttobre 1941, La Rochelle, Francia; il tenente Werner viene inviato come corrispondente di guerra a bordo del sommergibile \"U-96\". La sera prima della partenza, insieme al comandante, soprannominato \"der Alte\" (\"il vecchio\"), agli uomini dell'equipaggio e al capo ingegnere, Werner si reca in un locale dove gli ufficiali del sommergibile e di altre unit\u00e0 stanno festeggiando l'ultima notte a terra. Nel locale, dove la birra e lo champagne scorrono a fiumi, si festeggia anche la decorazione con la \"Croce di cavaliere\" per il comandante Thomsen, un ufficiale della \"vecchia guardia\" che, completamente ubriaco, arringa i presenti con un discorso dagli intenti apparentemente patriottici ma che i fumi dell'alcol deviano su sarcastiche battute persino nei confronti dello stesso Hitler. \"Der Alte\" osserva la scena divertito, sentendosi vicino ai suoi uomini.\nIl mattino seguente l'equipaggio s'imbarca sull\"U-96\" e, mentre il battello esce dal porto accompagnato dalle note della banda, sopraggiunge Thomsen che, smaltita la sbornia, saluta affettuosamente i compagni. Werner non fatica ad ambientarsi fra i ben esperti marinai, ma entra velocemente a contatto con la durezza della guerra (come in una esercitazione simulata) e con le disillusioni del comandante, come quando gli suggerisce di fotografare gli uomini solo al rientro dalla missione, dato che avranno la barba e quindi sembreranno molto pi\u00f9 uomini.\nLa vita del sommergibilista, come quella di qualunque altro soldato, \u00e8 fatta per lo pi\u00f9 di snervanti attese, sporcizia e promiscuit\u00e0; i marinai, tra i mille espedienti per ingannare il tempo, usano anche cantare la marcia inglese \"It's a Long, Long Way to Tipperary\", e Werner scopre cos\u00ec di non essere pi\u00f9 molto a suo agio, forse perch\u00e9 comincia a capire che gli atteggiamenti dei marinai sono solo una barriera psicologica per distrarsi dalla tremenda realt\u00e0 in cui si trovano. Estraneo a tale atmosfera appare l'aspirante ufficiale Ullmann, in ansia per la fidanzata francese incinta e che rischia rappresaglie da parte dei partigiani, in quanto sospettata di collaborazionismo.\nLa missione \u00e8 snervante: l\"U-96\" non riesce a individuare navi nemiche e il morale dell'equipaggio \u00e8 basso; a seguito di un segnale radio proveniente dall\"U-32\", viene segnalata la presenza di un convoglio alleato a dieci ore di navigazione dalla sua posizione. All'arrivo sul posto una fitta nebbia rende difficoltosa la vista; d'improvviso il sommergibile viene individuato da un cacciatorpediniere inglese (una nave progettata appositamente per contrastare sommergibili), che lo attacca. Nonostante l'immersione rapida, il sommergibile tedesco subisce un attacco con bombe di profondit\u00e0, riuscendo tuttavia ad allontanarsi.\nL'equipaggio ha il morale a terra ed \u00e8 tormentato dalle piattole, ormai ampiamente diffuse. Durante una tempesta nel nord Atlantico incontrano casualmente il sommergibile di Thomsen: un incontro cos\u00ec improbabile nell'immensit\u00e0 dell'oceano induce a sospettare che uno dei due sia stato inviato nel posto sbagliato.\nLa notte del quarantacinquesimo giorno di navigazione l\"U-96\" avvista un convoglio e, nonostante il forte chiarore di luna che rende facilmente individuabile il sommergibile, il comandante ordina l'attacco: vengono lanciati tre siluri ma, prima che questi raggiungano i bersagli, un caccia di scorta al convoglio scorge il sommergibile e lo costringe a immergersi. Dopo che sono state avvertite le esplosioni che indicano che i siluri hanno colpito le navi, incomincia il bombardamento subacqueo, con le bombe di profondit\u00e0 che colpiscono il sommergibile per ore, producendo un estremo logorio negli uomini dell'equipaggio. Il primo a cedere \u00e8 inaspettatamente il coscienzioso e affidabile capo macchina, il motorista Johann che, in preda al panico, cerca di aprire il boccaporto della torretta, ma viene bloccato e presto allontanato dagli altri marinai, rischiando perfino la vita poich\u00e9, colpevole di insubordinazione, ha indotto il comandante a correre nel suo alloggio per armarsi della pistola di ordinanza.\nDopo alcune ore di manovre finalmente l\"U-96\" si libera della presenza mortale del caccia e riemerge per controllare la situazione in superficie, ma una delle navi colpite, anche se in fiamme, non affonda, e il comandante decide di darle il colpo di grazia. Il siluro va a segno e alcuni naufraghi inglesi rimasti a bordo si lanciano in acqua, tentando di raggiungere il sommergibile per essere salvati. Il comandante ha un momento d'indecisione: lasciare annegare i naufraghi o imbarcarli, obbligando il sommergibile a rientrare alla base per consegnarli e rischiando la corte marziale? La scelta \u00e8 sofferta ma rapida: l\"U-96\" si allontana, abbandonando i marinai inglesi al loro destino. Il pattugliamento riprende e, mentre si stanno riparando i danni dovuti al bombardamento, Johann si presenta dal comandante per scusarsi e per assicurargli che quanto \u00e8 successo non si ripeter\u00e0: \"Der Alte\" sulle prime sembra irremovibile, ma si rende conto della buona fede del motorista e gli fa capire che non saranno presi provvedimenti nei suoi confronti.\nLa missione sembra al suo epilogo e il rientro in Francia imminente, ma il sommergibile riceve nuovi ordini: dovr\u00e0 dirigersi verso la base di La Spezia, in Italia, dopo aver fatto una sosta per approvvigionarsi nel porto di Vigo, in Spagna, dove una nave di rifornimenti tedesca lasciatasi internare l\u00ec attende l'arrivo del sommergibile. Per giungere in Italia sar\u00e0 necessario forzare lo stretto di Gibilterra, presidiato dalla flotta britannica; di conseguenza il comandante, rendendosi conto del pericolo dell'impresa, tenta di fare sbarcare Werner e il capo ingegnere a Vigo, in modo da salvare loro la vita: ma la richiesta viene rifiutata dall'alto comando tedesco, e la navigazione riprende.\nAvvistata Gibilterra, il sommergibile, che secondo i piani avrebbe dovuto immergersi e a motori spenti lasciarsi trasportare dalla corrente di l\u00e0 dallo stretto, viene individuato da un aereo e colpito da una bomba che lo danneggia e ferisce gravemente il capo timoniere Kriechbaum. Il comandante, non avendo altre alternative, d\u00e0 ordine di dirigere verso le coste africane alla massima velocit\u00e0 consentita e, con la base in allarme e la notte rischiarata dai razzi di segnalazione e due cacciatorpediniere inglesi che iniziano a inquadrarlo coi loro cannoni, tenta la fuga, ma questa non ha successo e viene ordinata l'immersione: il colpo ricevuto, oltre ad aver divelto e scaraventato a mare il cannone prodiero ha danneggiato gli strumenti per regolare l'immersione e l'assetto longitudinale del sommergibile che continua la sua discesa senza pi\u00f9 controllo. Ma, quando tutto sembra perduto, un banco di sabbia arresta la mortale corsa; la profondit\u00e0 \u00e8 molto oltre il livello di tenuta del natante (270 m), e la pressione dell'acqua provoca il cedimento dei rivetti e delle flange di collegamento di parte della tubolatura comunicante con l'esterno, che cede aprendo vie d'acqua e falle libere che inondano il sommergibile. I marinai, in una corsa contro il tempo, riescono fortunatamente a chiudere le falle e a rimettere il sommergibile in condizione di emergere, dopo aver riparato anche quegli impianti necessari e fondamentali e aver recuperato, con fortunoso ingegno, parte dell'energia elettrica dagli elementi non danneggiati delle batterie: dopo oltre 24 ore d'immersione e praticamente senza pi\u00f9 ossigeno, l\"U-96\" riesce a tornare in superficie. A causa dei danni, il comandante rinuncia a passare lo stretto di Gibilterra e d\u00e0 invece l'ordine di fare rotta per la base sottomarina La Pallice, a La Rochelle, nella Francia nord-occidentale.\nIl sommergibile riesce infine a raggiungere il porto e fa il suo ingresso nella base: accolti dalla banda e da una folla plaudente, gli uomini dell'equipaggio sbarcano il ferito Kriechbaum e si preparano a qualche giorno di meritato riposo. All'improvviso per\u00f2 la base subisce un bombardamento aereo nel corso del quale Johann, Ullman e il secondo ufficiale muoiono, mentre il comandante, ferito alla schiena, fissa impietrito l\"U-96\" che affonda, esalando l'ultimo respiro solo dopo l'inabissamento nella solitudine disperata della sconfitta.\nProduzione.\nRiprese.\nLa realizzazione del film richiese due anni, tra il 1979 e il 1981. Per rendere pi\u00f9 realistico possibile l'aspetto degli attori, le scene all'interno del sommergibile vennero girate tutte di seguito, per far acquistare agli attori il caratteristico pallore di chi vive al chiuso per giorni interi, oltre alla barba incolta, i vestiti sdruciti e cos\u00ec via. Addirittura venne fatto loro seguire un corso speciale per imparare a muoversi rapidamente negli angusti spazi del sommergibile senza inciampare o scontrarsi con i compagni, onde limitare al massimo incidenti e interruzioni accidentali.\nLa scena finale, la morte del capitano, nelle intenzioni di Petersen avrebbe dovuto lasciare allo spettatore il dubbio se il capitano fosse sopravvissuto o no; questo perch\u00e9 il vero capitano dell\"U-96\" non mor\u00ec durante il bombardamento, quindi l'idea era di non farlo morire neanche nel film, per non contraddire la storia, ma siccome raramente nei film di mare il capitano si salva mentre la nave affonda, il pubblico ha unanimemente interpretato la scena come la (tradizionale) contemporanea morte dei due eroi.\nModelli e ambientazioni.\nVennero costruiti due modelli a scala naturale dell\"U-96\": uno motorizzato, ma praticamente vuoto, per le scene in mare, e un altro (sostanzialmente un tubo) provvisto di tutti gli interni, come in un vero sommergibile. Quest'ultimo venne a sua volta montato su un simulatore di navigazione, azionato da attuatori idraulici, per riprodurre rollio, beccheggio e, soprattutto, gli scossoni delle bombe di profondit\u00e0.\nFu anche approntato un modello della sola torretta, per gli esterni che non richiedevano la ripresa dell'intero scafo. Questa torretta venne piazzata in una piscina, nei Bavaria Studios di Monaco. Per simulare le onde che investono la torretta venivano lanciati getti d'acqua.\nIl film cost\u00f2 25 milioni di marchi (il budget fu di 12 milioni di dollari) e la riproduzione tecnica dei particolari fu molto fedele: il modello realizzato \u00e8 veramente la riproduzione perfetta di un \"U-Boot\" Tipo VII-C e tutti i particolari (divise, apparecchiature, ecc.) sono ugualmente curati. Addirittura la pistola visibile per pochi secondi nelle mani del capitano \u00e8 una Walther P38, proprio l'arma d'ordinanza degli ufficiali della \"Kriegsmarine\". Come consulenti furono utilizzati il vero comandante dell\"U-96\" e il primo ufficiale dell\"U-219\".\nVersione \"Director's cut\".\nNel 1997 \u00e8 stata distribuita la versione \"Director's cut\", della durata di 209 minuti. Durante le riprese nel \"tubo\" (l'interno del sommergibile), lo spazio era talmente angusto che in una scena del \"Director's cut\", guardando con attenzione, \u00e8 possibile scorgere una segretaria di produzione.\nPoich\u00e9 l'audio originale del film era andato completamente perduto, in occasione della realizzazione dell'edizione in DVD \u00e8 stato necessario richiamare gli attori originali, i quali, dopo sedici anni, hanno doppiato nuovamente la pellicola nella sua interezza. In modo analogo anche la colonna sonora \u00e8 stata ricreata a partire dalla registrazione originale su dodici tracce conservata dal compositore. Al contempo ci\u00f2 ha permesso di ricreare l'audio del film su pi\u00f9 canali, permettendo cos\u00ec l'uscita del film in Dolby Digital.\nDifferenze rispetto al libro.\nL'autore del libro, Lothar-G\u00fcnther Buchheim ha espresso varie critiche alla realizzazione del film. A parer suo, infatti, alcune scene sono state esagerate, come le scene di isterismo o di gioia, cos\u00ec come le scene in cui si vedono saltare dei bulloni durante le esplosioni delle cariche di profondit\u00e0, quando secondo Buchheim per mettere in apprensione l'intero equipaggio \u00e8 sufficiente che salti un solo bullone. Lo scrittore ha inoltre criticato alcune scene presenti solo nel film, quale quella in cui viene lanciato in faccia al tenente Werner uno straccio sporco d'olio: una cosa simile su un sommergibile non sarebbe stata tollerata.\nQuando il sommergibile sta per affondare nello stretto di Gibilterra, il comandante lo manda a tutta velocit\u00e0 in superficie e quando affonda finisce in un punto in cui il fondale \u00e8 pi\u00f9 basso; nel libro \u00e8 molto chiaro che il comandante aveva gi\u00e0 studiato questa soluzione a tavolino avendo molti dubbi sulla possibilit\u00e0 di riuscire a passare lo stretto di Gibilterra.\nConsiderando per\u00f2 le \"necessit\u00e0\" cinematografiche e la difficolt\u00e0 di realizzare un film partendo da un libro, il film rimane molto fedele al libro. Lo stesso \"difficile\" autore del libro \u00e8 rimasto impressionato dalla cura con cui \u00e8 stato realizzato. Da notare, infine, che Buchheim, dopo i falliti tentativi di far realizzare il film da produttori americani, aveva realizzato uno \"script\" di sei ore del film, \"script\" non utilizzato da Petersen perch\u00e9 troppo lungo per un film.\nAccoglienza.\nIncassi.\nIl film ha incassato globalmente 84\u00a0970\u00a0337 dollari del 1981, circa 187 milioni del 2015.\nCritica.\nIl film venne accolto con grande ammirazione dalla critica e tutt'oggi \u00e8 considerato uno dei migliori film tedeschi di tutti i tempi, oltre che uno dei migliori film di guerra mai realizzati a livello mondiale. Ottenne sei nomination all'Oscar.\nOltre alle qualit\u00e0 tecniche, la cura dei particolari e gli effetti speciali, il film \u00e8 stato il primo a descrivere i soldati tedeschi come vittime anzich\u00e9 come \"cattivi\", stravolgendo completamente i canoni classici del cinema di guerra, soprattutto hollywoodiano.\nMentre un film visto \"dalla parte dei tedeschi\" era un grosso rischio, in quanto un prodotto anche leggermente di parte avrebbe potuto attirare accuse di revisionismo, un film antimilitarista avrebbe rischiato di essere giudicato banale. Petersen mise da parte ideologie, luoghi comuni e retorica e si concentr\u00f2 su un solo obiettivo: il soldato, la sua vita a bordo, la sua paura e l'incredulit\u00e0 di fronte ai tristi eventi della guerra.\nSembra quasi incredibile, ma la straordinariet\u00e0 di \"U-Boot 96\" sta proprio in questo: un soggetto semplice, con un epilogo tutto sommato prevedibile, ma una narrazione coinvolgente, verrebbe da dire \"in presa diretta\", che fa entrare lo spettatore nel dramma, facendolo sentire vicino ai protagonisti.\nIl film ebbe anche un enorme successo di pubblico, specialmente in Germania e negli USA, e s'inserisce in un filone di film di guerra, per cos\u00ec dire, antimilitaristi ma non troppo, di cui fanno parte anche \"Stalingrad\" di Joseph Vilsmaier e \"Platoon\" di Oliver Stone.\nSequel.\nIl film ha avuto un seguito nel 2018 con la serie televisiva Das Boot, ancora prodotta dalla Bavaria Film e sempre basata sui romanzi di Buchheim \"Das Boot\" e il successivo \"Die Festung\" del 1995."}
{"id": "282017", "revid": "767487", "url": "https://it.wikipedia.org/wiki?curid=282017", "title": "Operazione sottoveste", "text": "Operazione sottoveste (\"Operation Petticoat\") \u00e8 un film commedia del 1959 diretto da Blake Edwards, interpretato da Cary Grant e Tony Curtis.\nAltri membri del cast includono diversi attori che sono diventati attori televisivi negli anni sessanta e settanta: Gavin MacLeod di \"Love Boat\" e \"Un equipaggio tutto matto\", Marion Ross di \"Happy Days\" e Dick Sargent di \"Vita da strega\".\nLa pellicola \u00e8 considerata un classico del genere dei \"film di sottomarini\".\nTrama.\nAnno 1959: l'ammiraglio Matt T. Sherman, comandante in capo delle Forze sottomarine statunitensi nel Pacifico, ripercorre in flashback le avventure del sommergibile di cui era comandante durante la Seconda guerra mondiale, sfogliando il giornale di bordo, prima che il sommergibile stesso venga destinato alla demolizione.\nAll'epoca dei fatti Matt T. Sherman (con il grado di capitano di corvetta) \u00e8 deciso a svolgere un ruolo attivo sul fronte del Pacifico e riesce, contro ogni previsione, a rimettere in sesto il proprio sommergibile, il USS \"Sea Tiger\" (colpito e affondato in rada durante un attacco aereo il 10 dicembre 1941) soprattutto grazie all'aiuto dell'appena trasferito tenente Nicholas Holden, che ha poca esperienza della vita militare e un'indole poco propensa all'eroismo (ammette apertamente di essersi arruolato con lo scopo di usare lo status di ufficiale per conquistare donne ricche), ma \u00e8 anche decisamente molto abile nel risolvere situazioni ingarbugliate in modo poco ortodosso e spesso oltre i limiti della legge. Forse solo per disperazione, Sherman accetta l'intraprendenza \"sopra le righe\" del giovane ufficiale, nominandolo ufficiale al dettaglio, e grazie a lui il Sea Tiger riesce finalmente a partire verso la base a Cebu per terminare le riparazioni.\nGli inconvenienti per\u00f2 sono in agguato: prima il sommergibile \u00e8 costretto a imbarcare un gruppo di ufficiali ausiliarie dell'Army Nurse Corps che crea scompiglio a bordo. La sbadataggine di una di loro, il tenente Dolores Crandall, impedisce l'affondamento di una petroliera giapponese. Tra lei e Sherman sussiste uno strano feeling, dato che entrambi finiscono pi\u00f9 volte ad avere a che fare l'uno con l'altra a spese, a volte anche dolorosamente, del comandante. Giunti a Cebu, l'esercito informa l'equipaggio che non \u00e8 possibile n\u00e9 accogliere le infermiere n\u00e9 fornire i ricambi, quindi \u00e8 di nuovo l'ingegno del tenente Holden (nel frattempo trattenuto agli arresti per essere stato sorpreso a baciare una delle infermiere) che permette al Sea Tiger di ottenere i pezzi necessari. Per la riverniciatura del sommergibile con vernice antiruggine, Holden non trova per\u00f2 la quantit\u00e0 sufficiente per tutto lo scafo n\u00e9 dell'antiruggine rosso (minio) n\u00e9 di quello bianco (biacca), cos\u00ec il Capo Molumphry da l'ordine di mescolare le due pitture, ottenendo un improbabile e stucchevole colore rosa. In attesa di essere ridipinto di grigio come ulteriore protezione, il Sea Tiger \u00e8 per\u00f2 costretto - causa un nuovo attacco aereo giapponese - a prendere il mare in fretta e furia cos\u00ec come si trova, non senza aver prima imbarcato alcuni civili, tra cui delle donne in avanzato stato di gravidanza, che poco dopo partoriscono a bordo.\nEntrambe le Marine avversarie (Giapponese e Statunitense) hanno ormai rilevato la presenza nel settore di questo strano sommergibile dipinto di rosa e - contro le speranze dello stesso equipaggio del Sea Tiger - entrambe lo ritengono un battello-spia del nemico. Alla fine il sommergibile sar\u00e0 intercettato proprio da un cacciatorpediniere della US Navy, determinato ad affondarlo. Solo grazie a un abile stratagemma (verranno inseriti nei tubi lancia siluri, e mandati in superficie, indumenti femminili: il reggiseno del tenente Crandall, ripescato, convincer\u00e0 il comandante del cacciatorpediniere americano a dare il cessate il fuoco) l'equipaggio riuscir\u00e0 a farsi riconoscere e ad evitare il peggio, riuscendo cos\u00ec finalmente a giungere a Darwin in Australia.\nIl sottomarino entra in porto danneggiato, e il suo colore rosa suscita l'ilarit\u00e0 dei marinai che lo vedono arrivare. Ilarit\u00e0 che cesser\u00e0 non appena verr\u00e0 issata la bandiera statunitense (\"\"Possiamo esser rosa ed essere vivi grazie a un reggiseno, per\u00f2 siamo vivi\")\"\nIl film si conclude con Sherman che, terminato di leggere il diario di bordo, lo consegna assieme alle carte necessarie all'ufficiale incaricato di scortarlo alla demolizione, che non \u00e8 altri che il vecchio sottoposto Nicholas Holden, diventato comandante e sposato con il tenente Duran (l'infermiera che aveva corteggiato e baciato a bordo). Nel frattempo Dolores Crandall, diventata dopo la guerra moglie dell'ammiraglio, continua a provocare guai con la sua sbadataggine, ma ormai Sherman \u00e8 abituato a prendere con filosofia i disastri combinati dalla moglie. Mentre si dirige verso la demolizione, il motore numero 1 del Sea Tiger continua ad avere problemi, producendo il caratteristico suono simile a un ruggito di tigre.\nIl sommergibile.\nPer girare le scene in cui appare il \"Sea Tiger\", sottomarino al centro della vicenda, furono utilizzati tre diversi sommergibili statunitensi, tutti di classe Balao: poich\u00e9 per\u00f2 la prima unit\u00e0 di quella classe, appunto il Balao, venne varata nel corso del 1942 il Sea Tiger dovrebbe appartenere alla precedente classe Gato.\nDurante il carenamento dell'\"Evangelista Torricelli\" sullo scafo affior\u00f2 una pittura rosa simile a quella che si vede nel film \"Operazione sottoveste\" e, poich\u00e9 gli statunitensi comunicarono che proprio il \"Lizardfish\" fu il battello protagonista del film, cos\u00ec si \u00e8 creduto a lungo. Ma in tempi successivi si \u00e8 saputo da fonte attendibile che non \u00e8 cos\u00ec: il battello utilizzato \u00e8 stato il \"Balao\", della medesima classe appunto, e quel colore rosa \u00e8 probabilmente riconducibile al viraggio della pittura protettiva al minio, dovuto allo scorrere del tempo.\nCuriosit\u00e0.\nTony Curtis si era unito alla Marina degli Stati Uniti durante la seconda guerra mondiale con l'intento di entrare nel servizio sottomarino in parte perch\u00e9 il suo eroe, Cary Grant, era apparso nel film \"Destinazione Tokyo\" (1943). Dopo essere diventato una star, Curtis sugger\u00ec di girare un film in cui Grant potesse fissare un periscopio come faceva in quel film e cos\u00ec inizi\u00f2 a svilupparsi l'idea per \"Operazione sottoveste\". Curtis dichiar\u00f2 in seguito che gli era piaciuto molto lavorare con Grant.\nA Jeff Chandler fu originariamente offerto il ruolo assegnato a Cary Grant, il quale era inizialmente riluttante sapendo che era troppo vecchio per interpretare un capitano di guerra.\nIl film venne realizzato con ampio supporto del Dipartimento della Difesa e della Marina USA. La maggior parte delle riprese ebbe luogo all'interno e nei pressi della Naval Air Station Key West, in Florida, Le riprese ambientate nel 1959 furono eseguite presso la Naval Station di San Diego, in California.\nAlcuni elementi della sceneggiatura sono stati tratti da incidenti reali accaduti con alcuni sottomarini della flotta del Pacifico durante la guerra. In particolare:\nSerie TV.\nNel 1977 \u00e8 stata prodotta una serie tv in 34 episodi con John Astin nella parte del Comandante Sherman e Jamie Lee Curtis nella parte del tenente Duran."}
{"id": "282019", "revid": "212348", "url": "https://it.wikipedia.org/wiki?curid=282019", "title": "Anello ad ideali principali", "text": ""}
{"id": "282022", "revid": "79968", "url": "https://it.wikipedia.org/wiki?curid=282022", "title": "Ologramma", "text": "L'ologramma \u00e8 una lastra o pellicola fotografica riproducente l'immagine tridimensionale di un oggetto ottenuta con la tecnica dell'olografia; anche l'immagine che viene cos\u00ec riprodotta.\nPrincipio di funzionamento.\nGli ologrammi sono definiti come figure (o \"pattern\") d'onda interferenti ottenute tramite l'uso di un laser, aventi la specificit\u00e0 di creare un effetto fotografico tridimensionale: essi, a differenza delle normali fotografie, ci mostrano una rappresentazione tridimensionale dell'oggetto proiettato. Ogni parte dell'ologramma, poi, contiene l'intera informazione: tagliando in due parti l'ologramma entrambe mostreranno sempre l'oggetto per intero.\nCreazione dell'immagine.\nUn ologramma viene creato con la tecnica dell'olografia mediante impressione di una lastra o pellicola olografica utilizzando una sorgente luminosa coerente (laser). La luce laser, a seconda della configurazione ottica adottata, pu\u00f2 essere separata mediante \"beam splitter\" (configurazione \"dual-beam\"), o essere utilizzata cos\u00ec com'\u00e8 previa espansione da parte di una o pi\u00f9 lenti (configurazione \"Denysiuk\"). \nNel primo caso uno dei due rami viene espanso dal \"beam-expander\" e inviato verso l'oggetto da riprodurre, mentre l'altro (fascio di riferimento) anch'esso espanso da un \"beam-expander\", va ad illuminare uniformemente la lastra o pellicola sensibile. \u00c8 importante che le lunghezze dei due percorsi ottici (quello che illumina direttamente alla lastra e quello che viene ad essa riflesso dall'oggetto) siano per quanto possibile simili tra loro, o almeno che la loro differenza sia molto inferiore alla lunghezza di coerenza (che \u00e8 a sua volta legata alle dimensioni della cavit\u00e0 risonante) della sorgente utilizzata. Sfruttando il fenomeno dell'interferenza ottica \u00e8 cos\u00ec possibile ottenere un \"pattern\" detto di interferenza che contiene tutte le informazioni (intensit\u00e0 e fase) della luce proveniente dall'oggetto.\nCaratteristiche.\nLe caratteristiche principali di un ologramma sono:\nApplicazioni.\nGli ologrammi, essendo difficili da contraffare, sono ampiamente utilizzati (direttamente stampati o inseriti all'interno dell'oggetto o applicati come bollino adesivo), come sistema antifalsificazione, nella produzione di banconote (lamina olografica o \"stripe\"), carte di identit\u00e0, passaporti, carte di credito, supporti digitali (cd-rom, DVD, videocassette), marche da bollo.\nLe applicazioni dell'ologramma sono anche in campo collezionistico e alcune nazioni hanno prodotto francobolli con ologrammi: Italia, Irlanda, Germania e Canada."}
{"id": "282025", "revid": "767487", "url": "https://it.wikipedia.org/wiki?curid=282025", "title": "Forza 10 da Navarone", "text": "Forza 10 da Navarone (\"Force 10 from Navarone\") \u00e8 un film del 1978 diretto da Guy Hamilton, basato sull'omonimo romanzo di Alistair MacLean.\nSequel del film \"I cannoni di Navarone\" del (1961), che vede Robert Shaw sostituire Gregory Peck nel ruolo di Mallory, e Edward Fox al posto di David Niven nel ruolo di Miller.\nPer ricollegarsi con il \"precedente\", il film comincia con un riassunto delle azioni finali de \"I cannoni di Navarone\", mostrandoci, nel finale modificato, il salvataggio dei due protagonisti (Mallory e Miller), con i volti dei nuovi interpreti.\nAltri attori presenti nel film sono Harrison Ford, Carl Weathers, Barbara Bach, Franco Nero, e Richard Kiel..\nTrama.\nInghilterra, 1943. Il maggiore Mallory, zoppicante in seguito ad una ferita in azione, viene convocato presso il quartier generale, dove gli viene affidata una delicata missione: deve recarsi in Jugoslavia per cercare e neutralizzare una spia tedesca, che ora si fa chiamare Nikolai Lescovar. Mallory lo aveva gi\u00e0 incontrato durante la missione a Navarone, dove li aveva traditi. L'altro militare inglese a conoscerlo \u00e8 l'artificiere caporale Miller, che si era congedato e viene reintegrato in servizio col grado di sergente.\nVengono inviati in Jugoslavia, aggregati ad una missione americana il cui scopo \u00e8 segretissimo, denominata Forza 10 e guidata dal giovane e scontroso tenente colonnello Barnsby.\nPer non dover dipendere dal comando, con possibili fughe di notizie, tentano di rubare un velivolo americano nella base di Termoli e nella rissa con la polizia militare si aggrega a loro il sergente Weaver, che era agli arresti.\nMentre sorvolano la Jugoslavia il loro aereo viene colpito e la maggior parte dei componenti della squadra viene ucciso o disperso. Riescono a riunirsi i due inglesi, i due ufficiali americani e il sergente Weaver. Messisi in cammino incontrano dei partigiani che li conducono al villaggio, ma poi li consegnano ai tedeschi. Con alcuni stratagemmi riescono a sfuggire e ad unirsi ai veri partigiani.\nQui Mallory scopre che il comandante in seconda \u00e8 il suo obiettivo, il capitano Nikolai Lescovar, che gode per\u00f2 della fiducia del maggiore jugoslavo. Decidono quindi di unirsi ai partigiani, che hanno l'ingrato compito di sorvegliare un ponte ed impedire ai tedeschi di attraversarlo. A questo punto si scopre che la missione del tenente colonnello Barnsby \u00e8 proprio far saltare quel ponte.\nMallory e il dinamitardo Miller hanno la soluzione: introdursi nel campo tedesco, rubare degli esplosivi e con questi far saltare la diga a monte, il flusso d'acqua improvviso demolir\u00e0 il ponte. Durante la missione nel campo tedesco la spia Lescovar tenta di farli cadere in trappola, ma riescono fortunosamente a fuggire e ad eliminarlo. Con le cariche di Miller, Mallory e Barnsby riescono a demolire la diga e a bloccare i tedeschi. I partigiani sono salvi e loro potrebbero finalmente tornare a casa, se non si trovassero sul lato sbagliato del fiume.\nCuriosit\u00e0.\nNel film viene pi\u00f9 volte detto che il capitano Nicolai aveva tradito il commando di Mallory e Miller nella missione di Navarone. In realt\u00e0 il personaggio di Nicolai nel primo film era l'uomo della lavanderia che veniva sorpreso dal commando a origliare alla porta della loro stanza prima della partenza per la missione.\nI fatti del film si ispirano alla battaglia della Neretva. Nel 1943 una brigata partigiana si trov\u00f2 circondata da numerose divisioni dell'Asse (non solo tedeschi e cetnici, come nella pellicola, ma anche italiani e croati); il film per\u00f2 si svincola subito dalla storia, perch\u00e9 tratta di un commando alleato che cerca di distruggere un ponte per evitare l'attacco nazifascista e salvare cos\u00ec i partigiani e le loro famiglie. Nel caso della battaglia della Neretva i partigiani comunisti, dopo duri scontri e aver perduto pi\u00f9 di met\u00e0 delle loro truppe tra morti e prigionieri, riuscirono a rompere l'accerchiamento e a fuggire oltre l'omonimo fiume. All'epoca del regime titino in Jugoslavia questo episodio del conflitto fu quasi equiparato alla Lunga Marcia di Mao in Cina e celebrato con monumenti e diverse pellicole liberamente ispirate all'evento storico.\nNel film i cetnici vengono definiti espressamente \"collaborazionisti\" e del resto tale opinione \u00e8 largamente condivisa da storici ed esperti della Seconda Guerra Mondiale. Tuttavia, i cetnici erano in realt\u00e0 un esercito partigiano composto da militari e civili fedeli a re Pietro II di Jugoslavia che combattevano contro Tedeschi, Italiani e Croati per l'indipendenza del loro Paese, riconoscendo l'autorit\u00e0 del loro governo in esilio a Londra. In numerose occasioni tuttavia combatterono contro i partigiani titini (repubblicani e comunisti) e saranno questi ultimi a bollarli come \"fascisti\" al termine della guerra.\nL'aeroplano visibile nelle prime scene del film \u00e8 uno dei soli due Avro Lancaster mantenuti in condizioni di volo ancor oggi. Uno \u00e8 il velivolo numero di serie \"PA474\", custodito dal \"Battle of Britain Memorial Flight\" presso l'aeroporto di RAF Coningsby (Gran Bretagna); l'altro, immatricolato come \"FM213\", si trova al Canadian Warplane Heritage Museum che ha sede nell'aeroporto internazionale di Hamilton (Canada). Dato che il velivolo \"PA474\" \u00e8 stato il primo dei due ad essere restaurato (negli anni '60), molto probabilmente \u00e8 proprio l'esemplare visibile nelle riprese.\nCuriosamente nessun Avro Lancaster fu mai usato per aviolanci, al contrario degli altri due bombardieri pesanti quadrimotori inglesi, lo Handley Page Halifax e lo Short Stirling, che in alcuni casi furono riconvertiti per il trasporto di paracadutisti. Fra tutti e tre, infatti, il Lancaster era quello che fu scelto per portare bombe sempre pi\u00f9 pesanti, dalla \"Cookie\" da 1.800 chilogrammi fino alla \"Grand Slam\" vicina alle 10 tonnellate di peso. Ad ogni modo, la scelta di mostrare questo aeroplano nelle riprese \u00e8 dovuta semplicemente al fatto che nessun esemplare di Halifax o Stirling era (ed \u00e8) giunto fino a noi integro, e men che meno atto al volo.\nIl motivo musicale che accompagna l'impresa di demolizione della diga \u00e8 tratto dall'overture de La sposa venduta, opera comica del compositore ceco Bed\u0159ich Smetana."}
{"id": "282026", "revid": "6558", "url": "https://it.wikipedia.org/wiki?curid=282026", "title": "Arditi del popolo", "text": ""}
{"id": "282027", "revid": "123858449", "url": "https://it.wikipedia.org/wiki?curid=282027", "title": "Albero a gomiti", "text": "L'albero a gomiti, , \u00e8 un albero motore dalla caratteristica forma dovuta alle manovelle sui cui perni s'infulcrano le bielle.\nDescrizione.\nOgni perno (alloggiamento della testa di biella) \u00e8 connesso alla sua manovella tramite i bracci di manovella e viene abbracciato dalle bronzine racchiuse fra testa di biella e cappello di biella oppure viene abbracciato da un cuscinetto sul quale ruota la testa di biella. \nL'albero trasforma cos\u00ec il moto armonico dei pistoni in moto circolare grazie al movimento trasmessogli dalle bielle e lo trasferisce alla presa di forza collocata di solito in corrispondenza del volano usato per smorzare la pulsazione tipica del motore endotermico a movimento alternativo.\nAll'uopo ogni manovella \u00e8 contrappesata da banda opposta a quella del perno di manovella; il gruppo braccio pi\u00f9 contrappeso \u00e8 detto \"maschetta\". \nAlloggia nel basamento e poggia sui supporti di banco tramite i perni di banco di cui \u00e8 dotato, generalmente l'appoggio \u00e8 su cuscinetti a guscio sottile. \nNella maggior parte dei motori un'estremit\u00e0 \u00e8 collegata al volano e l'altra alla puleggia che aziona i servizi ausiliari, che cambiano a seconda del tipo di motore, come la dinamo o l'alternatore, la pompa dell'olio, la catena o la cinghia di distribuzione per azionare l'albero a camme.\nTipi di alberi a gomiti.\nGli alberi a gomiti possono essere di due tipi:\nInoltre a seconda della peculiarit\u00e0 del motore possono essere singolo quando viene usato un solo albero motore per il motore, multipli, quando c'\u00e8 la necessit\u00e0 di pi\u00f9 alberi motore, inoltre possono essere necessari pi\u00f9 alberi motore per cilindro, come nel caso dei motori ad alberi contrapposti o due alberi motore per pistone, dove si hanno due alberi contro-rotanti per pistone in modo da ridurre al minimo le forze laterali del pistone.\nCostruzione.\nTecniche produttive.\nIl suo processo di produzione industriale pi\u00f9 classico ed utilizzato \u00e8 la fucinatura in acciaio (quale l'acciaio 18NiCrMo5) oppure la fusione in ghisa a grafite sferoidale.\nInvece per applicazioni dove sono richiesti poche unit\u00e0, come nelle competizioni si utilizza la realizzazione dal pieno, che permette anche un migliore controllo dimensionale.\nSi preferisce impiegare perni di banco e di manovella di buon diametro e limitare la corsa dei pistoni per ottenere la migliore rigidit\u00e0 dell'insieme, molto importante nei motori di elevate prestazioni.\nAccorgimenti.\nAl fine di migliorare il comfort del mezzo e le prestazioni e la durata dei componenti del motore sono necessarie le seguenti considerazioni.\nSolo per i 4T o 2T unidirezionali.\nPer i motori a quattro tempi o i motori a 2T unidirezionali a carter umido o secco ci sono degli accorgimenti specifici:\nSolo per i 2T.\nPer i motori a due tempi con carter pompa ci sono degli accorgimenti specifici:\nDisposizione nei pluricilindrici.\nNei motori pluricilindrici le varie unit\u00e0 possono lavorare in vari modi.\nQuesto perch\u00e9 l'inerzia dell'albero motore (coppia inerziale), che \u00e8 esponenziale al crescere del regime operativo ha andamenti diversi a seconda della loro disposizione, difatti tale coppia viene disturbata durante il normale funzionamento del motore.\nQuando nei motori a quattro tempi vi \u00e8 la combustione e la successiva espansione, si ha un favoreggiamento di tale coppia, mentre nella fase di scarico si ha nuovamente una resistenza dovuta al volume dei gas di scarico e alla loro inerzia, invece quando si ha l'aspirazione si ha sempre una resistenza dovuta alla depressione da generare per richiamare la miscela fresca, in questo caso la forza resistente si sviluppa poco dopo il termine dell'incrocio delle valvole (sia valvole d'aspirazione che di scarico aperte), quando comprime la miscela fresca, la coppia inerziale dell'albero motore viene contrastata dalla resistenza alla compressione della miscela fresca.\nPer quanto riguarda i motori a due tempi a carter pompa, dove l'albero \u00e8 soggetto a minori variazioni e sollecitazioni, infatti quando si ha l'espansione si ha anche la compressione nel carter pompa, avendo cos\u00ec due forze che si contrastano (la forza dell'espansione diminuisce, la forza della compressione aumenta), mentre nella fase di scarico si ha sempre ancora una forza residua della combustione, ma che decresce molto rapidamente, mentre la forza della compressione continua ad aumentare, raggiungendo il PMI (durante la fase di travaso) tale pressione nel carter riduce l'effetto dell'inerzia del pistone riducendo cos\u00ec anche la forza trasmessa alla biella e all'albero motore, durante la fase di travaso la forza di compressione del carter pompa decresce rapidamente, mentre rimane ancora un minimo di forza da parte dei gas combusti, al termine del travaso si avr\u00e0 una ridotta forza a contrastare quella dell'albero motore, ma che aumenter\u00e0 rapidamente poco prima della chiusura della luce di scarico e che aumenter\u00e0 ulteriormente fino alla fase d'espansione.\nNel confronto si avr\u00e0 che nel motore a due tempi si passer\u00e0 gradualmente da una coppia che favorir\u00e0 l'inerzia dell'albero motore a una forza che lo contrasta, per ricominciare violentemente da capo, mentre nel motore a quattro tempi si ha prima una coppia che favorir\u00e0 l'inerzia dell'albero motore, per passare pi\u00f9 o meno rapidamente -a seconda del tipo di distribuzione- ad una forza resistente, passare poi ad un'influenza ridotta (sempre resistente) ed infine ritornare ad avere una resistenza, per ricominciare violentemente da capo.\nRotazione.\nIl verso di rotazione dell'albero a gomiti \u00e8 importante soprattutto nelle motociclette per poter aumentare o diminuire l'effetto giroscopico."}
{"id": "282035", "revid": "724574", "url": "https://it.wikipedia.org/wiki?curid=282035", "title": "Nikolaj Gavrilovi\u010d \u010cerny\u0161evskij", "text": "Pur restando nella legalit\u00e0, fu arrestato a San Pietroburgo nel luglio 1862 e processato, dopo due anni di reclusione nella fortezza Pietro e Paolo, per attivit\u00e0 sovversiva. Anche se la pena iniziale gli fu ridotta, \u010cerny\u0161evskij trascorrer\u00e0 complessivamente sette anni di prigione, nel distretto minerario di Ner\u010dinsk, e diciotto di confino, di cui dodici sempre in Siberia e gli ultimi sei ad Astrachan'. Riacquistata la libert\u00e0, rientrer\u00e0 a Saratov per morirvi dopo soli quattro mesi.\nBiografia.\nOrigini familiari e primi anni.\nIl Nostro nacque a Saratov, una povera citt\u00e0 della provincia contadina sul corso inferiore del Volga, alle nove di mattina del 12 (24) luglio del 1828, da Gavriil Ivanovi\u010d \u010cerny\u0161evskij (1793-1861) e Evgenija Egorovna Golubeva (1803-1853). L'unico altro figlio della coppia, il primogenito, era morto durante le prima infanzia.\nIl nome originario della famiglia paterna non \u00e8 noto: nei documenti i membri maschi sono indicati con nome e patronimico e si pu\u00f2 risalire fino al quadrisavolo Vasilij, tutti diaconi e, a partire dal bisnonno Vasilij Savvi\u010d, originari del villaggio di Stud\u00ebnki, a 130 verste da Penza. Il nonno, Ivan Vasil'evi\u010d, nato nel 1763, a quindici anni si era trasferito con i genitori e i fratelli nel vicino villaggio di \u010cerny\u0161evo (o \u010cerny\u0161ovo) che sorgeva sulle rive del fiume Sjuvernja e che presumibilmente deve il nome a un servo della gleba di propriet\u00e0 del conte Razumovskij, suo fondatore.\nSecondo la versione del primo biografo di \u010cerny\u0161evskij, Flegont V. Duchovnikov (1844-1897), poi ripresa da altri e risalente alla tradizione orale, Gavriil Ivanovi\u010d, rimasto orfano di padre da bambino, era stato affidato dalla madre, che non aveva mezzi per garantire il suo sostentamento, al vescovo di Tambov. Pi\u00f9 tardi il ragazzo era stato trasferito al seminario di Penza, e qui aveva preso il nome dal villaggio ove era nato, nell'omonimo governatorato, \u010cerny\u0161evo. Ma le fonti documentarie raccontano una storia diversa. Nel 1803 il decenne Gavriil Ivanovi\u010d era stato raccomandato al vescovo Feofil Raev (1737-1812) dallo zio Nichanor e dal nonno paterni perch\u00e9 entrasse in seminario, nonostante il protocollo prevedesse un esame d'ammissione e il consenso genitoriale firmato. La richiesta era stata accolta dopo due suppliche \u2014 sembra per le gravi condizioni di salute del padre \u2014 e aver verificato il livello di preparazione raggiunto dal ragazzo. Non si sa invece perch\u00e9 Gavriil Ivanovi\u010d, anzich\u00e9 a Tambov, sia stato iscritto al seminario di Penza, e fu qui che, come d'uso negli istituti religiosi ortodossi, cominci\u00f2 a chiamarsi \u010cerny\u0161evskij, dal nome del villaggio natio. \nNell'aprile 1812, considerato l'ottimo profitto e la penuria di docenti al seminario, il giovane Gavriil era stato assunto, ancora studente, in qualit\u00e0 di insegnante di greco per le prime classi, mentre due anni dopo, conclusi gli studi, sarebbe passato alle classi superiori come docente di Poesia russa. Nel 1818, Egor Ivanovi\u010d Golubev (nato nel 1781), sacerdote della chiesa di Sergio, in quel di Saratov, era venuto a mancare e, stando alla versione di Duchovnikov, il governatore, Aleksej Davidovi\u010d Pan\u010dulidzev (1758-1834), aveva fatto richiesta al vescovo di Tambov che gli fosse inviato, per ricevere la carica, \u00ablo studente migliore del seminario\u00bb, il quale fosse persona dotta, degna e povera, cos\u00ec da poterlo impiegare anche come precettore per i suoi figli, e la scelta del vescovo era giocoforza caduta su Gavriil Ivanovi\u010d. Pare invece che sia stato lo stesso Gavriil Ivanovic a proporsi per l'incarico, e che il concistoro ecclesiastico di Penza abbia approvato. Poich\u00e9, secondo la tradizione, il nuovo prete doveva sposare la figlia del defunto predecessore, Gavriil Ivanovi\u010d, il 7 giugno 1818, si era unito in matrimonio con la non ancora quindicenne Evgenija Egorovna per entrare in carica un mese dopo, , e assumere anche il ruolo di precettore dei figli del governatore, tenuto in precedenza dallo stesso Golubev.\nLa carriera di Gavriil Ivanovic sarebbe avanzata rapidamente. Nel 1820 era divenuto insegnante di greco, storia sacra e aritmetica presso la Scuola Teologica, appena inaugurata a Saratov Intanto la sorella minore di Evgenija, Aleksandra, era stata maritata nel 1822 a Nikolaj Kotljarevskij, un ufficiale da cui ebbe tre figli e con cui visse vagando di provincia in provincia, fino al 1828, quando l'uomo mor\u00ec di tifo in Bessarabia. Nel 1830, la ventiquattrenne Aleksandra si rispos\u00f2 con il nobile Nikolaj Pypin e inizialmente visse con i \u010cerny\u0161evskij nello stesso appartamento, ma poi la crescita numerica della sua famiglia consigli\u00f2 il trasferimento in un'altra ala della casa, pi\u00f9 tardi conservata e convertita in museo, che s'affaccia sullo stesso cortile.\nL'infanzia di Nikolaj trascorse in questa famiglia allargata, tra l'austera delicatezza del padre, prodigo di concessioni libertarie al figlio, cui facevano da contrappunto l'amore morboso e apprensivo della madre, restia ad assecondare tanta indulgenza, e le storie narrate da nonna Golubeva, Pelageja Ivanovna (1780-1847). Costei amava ingannare il tempo giocando a dama con il nipote, e quando era impegnata a sferruzzare, gli raccontava vecchie storie di famiglia. Furono in particolare due aneddoti, tra i tanti uditi, a colpire la fantasia del piccolo \u010cerny\u0161evskij. Un lontano parente era stato catturato dai kirghisi-kazaki, mentre era lontano dal villaggio per lavoro. Riuscito poi a fuggire, era stato inseguito dai temibili cavalieri della steppa, e ci\u00f2 nonostante aveva fatto perdere le proprie tracce celandosi per ore tra le canne del fiume. La seconda storia aveva per protagonista un altro membro dei Golubevy, famiglia di lunga tradizione ecclesiastica, diacono di Saratov al tempo in cui era un villaggio quasi desertico e sovente attaccato dai lupi. L'ingegnoso ministro del culto aveva costruito nella foresta una capanna, con delle fessure in luogo delle finestre, aveva chiuso la porta dall'interno con una barra, e rafforzato il tetto con alte assi di legno. Nei pressi del fortino legava di volta in volta o un maiale o un'oca e aspettava l'arrivo dei lupi, uccidendone agevolmente diversi senza alcun rischio personale. Ma un giorno la capanna era stata messa sotto assedio da tutto un branco che per poco non ebbe la meglio sul cacciatore, salvato \"in extremis\" dall'intervento provvidenziale degli abitanti del villaggio, partiti alla ricerca del diacono di cui da troppo tempo non avevano notizie.\nVivace e loquace in famiglia, Nikolaj era timido e impacciato con gli estranei, complice una forte miopia manifestatasi gi\u00e0 nella prima infanzia. Pur avendo qualche difficolt\u00e0 a partecipare ai giochi degli altri bambini, non per questo rinunciava, nel periodo invernale, al loro passatempo preferito. In genere senza il permesso dei genitori, ospiti dei vicini nelle lunghe serate, i bambini sulle loro slitte di legno, ricavate da una mezza botte, si davano appuntamento su una stradina abbandonata e si lanciavano in discesa verso il fiume. Nikolaj amava anche passeggiare lungo le rive del Volga, costellate da capanne di fango, rigurgitanti miseria e risonanti le tristi melodie dei \"burlaki\" (gli alatori). Testimone di tanta desolazione e indigenza, vide transitare a Saratov anche centinaia di deportati, per lo pi\u00f9 contadini che avevano partecipato alle rivolte, e che suo padre volentieri ospitava a casa.\nNel 1836, all'epoca in cui Nikolaj sarebbe dovuto entrare in seminario, il genitore decise che per i primi tempi lo avrebbe educato in casa. Memore della sua personale esperienza, voleva risparmiare al figlio tante sofferenze. Il seminario di Saratov non era meno opprimente e imbarazzante di quello di Penza. Gli insegnanti facevano uso smodato della frusta e giocavano a carte; l'edificio era fatiscente, sporco e privo di riscaldamento; il rettore, beveva. Cos\u00ec, Gavriil Ivanovi\u010d iscrisse il suo ragazzo nei registri dell'Istituto religioso, ma Nikolaj non lo frequent\u00f2 quasi mai, se non per dare gli esami.\nGrande divoratore della biblioteca paterna, molto ben fornita soprattutto in materia di storia e letteratura, Nikolaj vi lesse opere di Pu\u0161kin, Gogol', \u017dukovskij. Il poeta preferito era all\u2019epoca Lermontov. Presto svilupp\u00f2 un amore appassionato per le lingue. Nel corso della sua vita avrebbe imparato a leggere in latino, greco, inglese, francese, tedesco, polacco, italiano e, in minor grado, ebraico, tataro, arabo e persiano. A parte il latino, che apprese alla perfezione dal padre, quasi tutto il resto lo assimil\u00f2 da s\u00e9, ma per la conoscenza della maggior parte delle lingue orientali sar\u00e0 debitore a un professore del seminario. Quanto alle altre, il persiano se lo fece insegnare da un commerciante di frutta persiano, con cui era entrato in rapporto e a cui in cambio diede lezioni di russo, mentre il tedesco gli fu impartito dal suo maestro di musica, madrelingua, al quale in precedenza Gavriil Ivanovi\u010d aveva trasmesso il russo. A dodici anni, nell'inverno del 1840, l\u2019occupazione principale di Nikolaj fu quella di controllare dall\u2019originale, pagina per pagina, la traduzione che Tredjakovskij aveva fatto de l\"Histoire romaine depuis la fondation de Rome jusqu'\u00e0 la bataille d'Actium\" di Charles Rollin, rintracciandovi molti errori.\nIl seminario.\nNel 1842, a quattordici anni, Nikolaj Gavrilovi\u010d entr\u00f2 in seminario dove prese a frequentare il corso di retorica, ma senza mai provare alcun genuino interesse a causa del basso livello dell\u2019insegnamento ricevuto, condizionato anche dal malanimo serpeggiante tra docenti e amministrazione. Tuttavia, uno di questi docenti, l\u2019orientalista Gordij Sem\u0451novi\u010d Sablukov (1803-1880), sar\u00e0 da lui amato e ricordato con affetto per essere stato uno studioso valido e disinteressato.\nLa disciplina era meno severa di quanto non lo fosse ai tempi di Gavriil Ivanovi\u010d, bench\u00e9 qualche insegnante ricorresse ad abusi fisici e punisse gli studenti costringendoli a mettersi in ginocchio in un angolo e a chinarsi petto a terra. In particolare, il professore di latino aveva l\u2019abitudine di sbattere i libri sulla testa dei ragazzi, di tirare loro i capelli e, una volta, per poco non ne rese uno invalido per averlo fatto ruzzolare dalle scale.\nNikolaj era molto amato e rispettato dai condiscepoli. Lui, figlio di un arciprete membro del concistoro, pi\u00f9 istruito e, sebbene non benestante, in migliori condizioni economiche, li soccorreva come poteva. Ai pi\u00f9 poveri regalava qualche soldo e dei vestiti, e a chiunque glielo chiedesse dava lezioni di latino, venendo in classe anche un\u2019ora prima del dovuto. Cos\u00ec ce lo descrive un compagno di classe: \u00abA quel tempo era un po\u2019 pi\u00f9 alto della media, con un\u2019inconsueta, dolce fisionomia femminile, capelli biondo chiari, ondulati, morbidi e belli, la sua voce era pacata, il discorso, piacevole\u2026 Sfortunatamente per lui, era molto miope; doveva tenere il libro davanti agli occhi e scrivere stando curvo sul banco\u00bb. Non pago di aiutare i compagni del seminario, Nikolaj dava una mano pure agli allievi del liceo di Saratov dove studiava il cugino, Aleksandr Nikolaevi\u010d Pypin (1833-1904).\nIl miglior amico di Nikolaj al seminario fu Michail Levickij, suo vicino di banco. Era un giovane poverissimo, molto intelligente e irruente. Di lui \u010cerny\u0161evskij conserver\u00e0 un caro e doloroso ricordo e chiamer\u00e0 con il suo nome il rivoluzionario protagonista del romanzo \"Prologo\". Mentre era ormai a San Pietroburgo per frequentare l'universit\u00e0, sar\u00e0 informato che a Levickij, avuto un diverbio con il professore di ebraico, era stato tolto il sussidio governativo, pochi rubli che gli consentivano di sopravvivere, e indovin\u00f2 che la sua disperazione avrebbe avuto sfogo nella bottiglia, come accadeva a tanti sventurati annichiliti dall'indigenza. E infatti Levickij morir\u00e0 alcolizzato in giovane et\u00e0.\nConcluso il quarto anno di corso sui sei contemplati, Gavriil Ivanovi\u010d acconsent\u00ec al desiderio del figlio di avere un'educazione laica, vale a dire pi\u00f9 completa di quella religiosa che pure, con le capacit\u00e0 di Nikolaj, assicurava una promettente carriera. Ruppe cos\u00ec con la tradizione ecclesiastica della famiglia. Non fu una scelta facile, e forse un qualche peso dovette averlo l'esclusione dal concistoro di \u010cerny\u0161evskij padre avvenuta nel 1844, per un errore compiuto nella redazione dei registri battesimali. Ma pi\u00f9 di tutto c'era la volont\u00e0 di offrire a Nikolaj la possibilit\u00e0 di realizzarsi come meglio preferiva. Un ruolo non indifferente nella scelta di proseguire gli studi a San Pietroburgo, e non a Mosca o a Kazan, lo ebbe il professor Sablukov, tanto che in un primo momento \u010cerny\u0161evskij pens\u00f2 di iscriversi alla facolt\u00e0 di Studi orientali, ma poi, nel dicembre del 1845, present\u00f2 domanda di ammissione a quella di Filosofia.\nIl 18 (30) maggio 1846 Nikolaj Gavrilovi\u010d, accompagnato dalla madre, part\u00ec da Saratov per quello che sarebbe stato un viaggio di trentadue giorni, ricco di soste e di incontri. Nel villaggio di Balanda, ora Kalininsk, il diacono Protasov, conoscente del padre, gli augur\u00f2 di poter in futuro essere utile alla Russia, di poterla educare. Queste parole colpirono \u010cerny\u0161evskij perch\u00e9, prima di mettersi in viaggio, il pope di Saratov gli aveva rivolto un analogo auspicio, di tornare cio\u00e8 a casa con la fama di \u00abprofessore e grand'uomo\u00bb, e lui inizi\u00f2 a sentirsi investito di una missione da compiere. A Mosca furono ospiti per due giorni del sacerdote Grigorij Klientov; Nikolaj si trov\u00f2 a considerare quanto fosse triste il destino della giovane Aleksandra, figlia dell'ecclesiastico, fanciulla colta e sensibile che, essendo vedova, era dovuta tornare a casa per occuparsi del padre e dei nipoti, senza avere pi\u00f9 speranza di rifarsi una vita. Volendo almeno portarle un po' di gioia, preg\u00f2 la madre di convincere l'uomo a farle fare il viaggio con loro fino a San Pietroburgo, per poi tornare indietro con Evgenija Egorovna.\nAll'alba del 19 giugno (1\u00ba luglio) i tre giunsero nella capitale. Nikolaj si sistem\u00f2 in via Gorochovaja, nella stanza abitata dal cugino di secondo grado del padre, Aleksandr Raev (1823-1901), all'epoca studente di giurisprudenza. Il 2 (14) agosto inizi\u00f2 gli esami che gli avrebbero consentito di accedere al dipartimento di Storia e Filologia della facolt\u00e0 di Filosofia. Il test d\u2019ammissione fu brillantemente superato il 14 (26) agosto con il punteggio di quarantanove, su un minimo di trentatr\u00e9 punti e un massimo di cinquantacinque. Una settimana dopo Nikolaj si separava dalla madre che tornava a casa.\nIl periodo universitario a San Pietroburgo.\nStile di vita, amicizie, primo amore, e studi.\nNegli anni dell'universit\u00e0 \u010cerny\u0161evskij fu sempre tormentato dal pensiero che non sarebbe mai riuscito a far fronte alle spese richieste dal suo soggiorno nella capitale. Potrebbe parer strano che un arciprete avesse difficolt\u00e0 a mantenere agli studi l'unico figlio, ma si d\u00e0 il caso che l'economia domestica delle famiglie \u010cerny\u0161evskij e Pypin fosse in comune, quindi parte delle risorse che Gavriil Ivanovi\u010d poteva stornare a favore di Nikolaj erano assorbite dal nucleo familiare allargato. Ci fu anzi un momento in cui fu messa in discussione l'iscrizione all'universit\u00e0 di Aleksandr Pypin per consentire a Nikolaj di completare gli studi senza problemi, ma il futuro rivoluzionario si oppose decisamente a questa soluzione che avrebbe compromesso il futuro del pi\u00f9 giovane cugino.\nQuando Raev si laure\u00f2, \u010cerny\u0161evskij and\u00f2 a vivere da sua cugina, Ljubov' Nikolaevna Kotljarevskaja (1824-1852), con la quale da piccolo era solito leggere brani di letteratura, sposa di Ivan Tersinskij (1814-1888), che nel 1846 aveva concluso gli studi all'Accademia Teologica di San Pietroburgo. La convivenza non fu delle pi\u00f9 felici. Man mano che si approfondiva il disincanto di Nikolaj per la religione, gli diventava sempre pi\u00f9 insopportabile l'ipocrisia morale della coppia che soleva sparlare di tutto e tutti. Dal momento che in casa vigeva la regola parsimoniosa di usare una sola candela, Nikolaj era ad esempio costretto a studiare in salotto, mentre i due conversavano e leggevano le riviste.\n\u00c8 altres\u00ec vero che Nikolaj condusse una vita all'insegna della frugalit\u00e0 e della rinuncia per il dovere che sentiva di dedicarsi interamente allo studio, tanto da non assistere agli amati spettacoli teatrali, e di obbedire alle massime morali che s\u2019era date. In un primo tempo emanazione diretta dei suoi principi religiosi, non si discoster\u00e0 dall\u2019osservare il suo codice etico pure quando abbraccer\u00e0 il materialismo filosofico, e rester\u00e0 fedele, tra gli altri, al precetto di astenersi dalle pratiche sessuali fino al matrimonio.\nSe in seminario Nikolaj era il punto di riferimento dei compagni, all'universit\u00e0 si trov\u00f2 nell'anomala posizione di dover essere lui ad attingere dagli altri. Nell'agosto del 1847 strinse amicizia con Michail Michajlov (1829-1865), un grande conoscitore della letteratura straniera, campo in cui aveva pochi eguali, poeta egli stesso e che poteva gi\u00e0 vantare qualche lavoro pubblicato, sia composizioni originali che traduzioni. Michajlov e \u010cerny\u0161evskij, che un decennio dopo avrebbero collaborato al \"Sovremennik\" e rivestito un ruolo centrale nel movimento rivoluzionario, erano due caratteri diversi. Quanto pi\u00f9 uno era estroverso, emotivamente mutevole, elegantissimo nel vestire, l'altro era trattenuto, pi\u00f9 fermo nelle manifestazioni dell'umore, semplice nel porsi. Quando nel '48 Michajlov dovette lasciare l'universit\u00e0 per lavorare nel pubblico impiego a Ni\u017enij Novgorod, si rafforz\u00f2 il legame che \u010cerny\u0161evskij aveva instaurato con un altro compagno, Vasilij Petrovi\u010d Lobodovskij (1823-1900).\nQuesto giovane pi\u00f9 grande parve a \u010cerny\u0161evskij persona estremamente buona e umile, maltrattata dal destino. Cacciato dal seminario per aver rivolto un'insolenza verbale a un insegnante, dettaglio che gli ricordava l'amico Levickij, Lobodovskij era stato il bistrattato precettore di un ricco proprietario terriero, aveva fatto lo scrivano, era vissuto per la strada. Istruito in filosofia, poliglotta, poteva citare a memoria poesie di Lermontov e Pu\u0161kin, aveva talento letterario e, quando conobbe \u010cerny\u0161evskij, stava lavorando alla traduzione de \"La sposa di Corinto\" di Goethe, e pensava di cimentarsi con il \"Faust\". L'impressione iniziale col tempo dovette affievolirsi, ma Nikolaj continu\u00f2 a stimare il suo amico perch\u00e9 voleva contrastare la propria inclinazione a togliere in fretta dal piedistallo chi, con la stessa celerit\u00e0, vi aveva collocato. Nondimeno, l'atteggiamento di Lobodovskij nei confronti di \u010cerny\u0161evskij era cambiato. Faceva l'indifferente, si lamentava delle avverse circostanze, e rimarcava la sorte migliore toccata al compagno, le cui spalle erano protette dalla famiglia.\nMentre viveva questa forte crisi interiore, Lobodovskij conobbe Nade\u017eda Egorovna, una giovane fanciulla figlia del capostazione e, in uno slancio dettato dall'impulsivit\u00e0, la chiese in sposa. Se ne pent\u00ec un attimo dopo, ma il senso dell'onore gli impediva di rimangiarsi la parola e and\u00f2 fino in fondo. \u010cerny\u0161evskij incontr\u00f2 la ragazza a nozze avvenute e ne rest\u00f2 affascinato. La trov\u00f2 ricca di luce interiore e di pura intelligenza, niente affatto limitata come Lobodovskij gliel'aveva invece descritta. Prov\u00f2 per lei un sentimento profondo e desider\u00f2 essere da lei amato almeno come un fratello. Da quel momento, volendo portare sollievo alle finanze dell'amico, credendo che cos\u00ec sarebbe stato un marito migliore, cominci\u00f2 a dargli del denaro, finch\u00e9 quasi non ne ebbe pi\u00f9 per s\u00e9. Il paradosso fu che la famiglia di Nadja supponeva, ignorando la verit\u00e0, che Lobodovskij non fosse troppo affidabile e frequentasse le taverne perch\u00e9 su di lui agiva la nociva influenza del giovane \u010cerny\u0161evskij. Il quale, per temperamento, soffriva in silenzio e sopportava a lungo prima di risolversi a far valere le proprie ragioni. In quella particolare circostanza, a trarlo d'impiccio fu l'approssimarsi dell'esame di laurea che assorb\u00ec tutta la sua attenzione.\nIl clima che si respirava nelle aule universitarie durante il regno di Nicola I era arido. Poche le occasioni di dialogo tra studenti e professori, i quali si contentavano di divulgare un sapere imbalsamato. E la situazione dopo il 1848 non pot\u00e9 che peggiorare, sotto la spinta di una reazione tesa solo ad arginare la penetrazione di idee sovversive provenienti dall'Occidente. Ma naturalmente ci furono delle eccezioni e \u010cerny\u0161evskij ebbe buone relazioni, anche proficue, con il professore di letteratura russa, Aleksandr Vasil'evi\u010d Nikitenko (1804-1877), e con quello di filologia slava, Izmail Ivanovi\u010d Sreznevskij (1812-1880).\nL'entusiasmo, che nel corso del primo anno lo aveva animato, and\u00f2 affievolendosi nel seguente. Allora decise che la frequenza assidua alle lezioni non era affatto necessaria, e che avrebbe impiegato meglio il suo tempo nella biblioteca pubblica. Il terzo anno i dissapori con alcuni professori si acuirono e la sua scarsa presenza in aula gli attir\u00f2 l'antipatia dell'ispettore scolastico, il colonnello Aleksej I. Fictum von \u0116k\u0161tedt, che controllava decoro e cura della divisa nonch\u00e9 l'aspetto dello studente, una nota dolente per \u010cerny\u0161evskij, amante dei capelli lunghi. La volta che fu colto con un bottone della giacca slacciato e senza spada (l'arma era parte integrante della divisa studentesca), dovette restare agli arresti dopo la fine delle lezioni.\nSu raccomandazione di Sreznevskij, lavor\u00f2 per qualche tempo come collaboratore di un ricercatore scientifico membro della Societ\u00e0 geografica, il quale stava facendo studi sulla Siberia, e compil\u00f2 centinaia di vocaboli in lingua slava medievale, un impegno certosino che porter\u00e0 alla pubblicazione nel 1853, a cura dell'Accademia Imperiale delle Scienze, di un dizionario per la \"Ipat'evskaja letopis'\" (Cronaca di Ipat'ev), una delle pi\u00f9 antiche cronache sulla storia della Russia tra il IX e il XIII secolo.\nLa sessione degli esami finali del terzo anno coincise con un sempre maggiore impegno politico di \u010cerny\u0161evskij e, parallelamente, con un netto ripensamento della sua fede religiosa, di modo che dedic\u00f2 meno tempo allo studio. Ci\u00f2 nonostante, a eccezione del greco, ottenne il punteggio massimo \u2014 il cinque \u2014 in tutti gli esami. Il 10 (22) aprile 1850, con gli esami di filosofia, psicologia e logica, iniziarono le verifiche conclusive sulle singole discipline, e a giugno present\u00f2 la sua tesi di laurea in letteratura dal titolo \u00abA proposito de \"Il brigadiere\" di Fonvizin\u00bb, con Nikitenko per relatore.\nIn estate era giunta notizia da Saratov che il professore di lettere del liceo era morto e che il posto, vacante, poteva essere occupato da lui. \u010cerny\u0161evskij inform\u00f2 Sreznevskij, e questi gli assicur\u00f2 che ne avrebbe parlato con il fiduciario del distretto scolastico di Kazan', competente sul territorio di Saratov, perch\u00e9 gli fosse conferito l'incarico. Il piano era di insegnare per uno-due anni, nella terra natia e, nel frattempo, continuare il lavoro al dizionario e preparare la tesi di dottorato, anch'essa concordata con Nikitenko. Sennonch\u00e9, parlando con Irinarch Ivanovi\u010d Vvedenskij (1813-1855), il promotore del circolo che da dicembre lo vedeva saltuariamente ospite, fu incoraggiato a inviare domanda scritta per l'insegnamento della Letteratura russa in una delle due accademie militari della capitale.\nNell'attesa, torn\u00f2 verso la fine di luglio a Saratov, passando per Mosca dove rivide Aleksandra Klientova e scopr\u00ec che da ragazza era stata amica intima della moglie di Herzen. Trascorso un mese, assieme a Aleksandr Pypin, che doveva iniziare gli studi universitari, ripart\u00ec per San Pietroburgo. Durante il viaggio fecero sosta a Ni\u017enij Novgorod, e \u010cerny\u0161evskij pot\u00e9 riabbracciare Michail Michajlov, il quale lesse in quell'occasione ai due visitatori il suo racconto \"Adam Adamy\u010d\", poi stampato e coronato dal successo, circostanza che avrebbe consentito al suo autore di lasciare la provincia per dedicarsi seriamente all'attivit\u00e0 letteraria.\nRientrato a San Pietroburgo l'11 (23) agosto, Nikolaj Gavrilovi\u010d venne presto a sapere che gli era stato assegnato il posto di insegnante al liceo di Saratov.\nIl 1848. Evoluzione del pensiero politico e filosofico.\nL'incontro con Michail Michajlov aveva avvicinato \u010cerny\u0161evskij ai problemi di ordine socio-politico discussi nei circoli degli intellettuali, ma l'evento decisivo che orient\u00f2 il suo pensiero verso il socialismo fu lo scoppio della rivoluzione di febbraio in Francia, seguita sul \"Journal des d\u00e9bats\", che riportava anche i discorsi infuocati di Louis Blanc. In estate scriveva sul suo diario che aderiva senza riserve all'ideale socialista e che era pieno d'ammirazione per l'Occidente, al cui confronto i russi non contavano nulla, essendo capaci di produrre solamente una spaventosa forza militare e il vuoto assoluto sul piano del pensiero. A quale corrente socialista sentisse di appartenere non \u00e8 chiaro. Il socialismo era per lui all'epoca un sentimento generico di fratellanza universale, un ideale che garantiva con forme eque di governo la scomparsa della miseria, e che andava oltre le libert\u00e0 politiche, di per s\u00e9 \u00abcapaci di eliminare le leggi che parlano d'ineguaglianza, ma non di toccare quell'ordine sociale nel quale nove decimi del popolo \u00e8 costituito da schiavi e proletari\u00bb. La lettura di Blanc indubbiamente lo persuase che il liberalismo e il socialismo fossero concezioni antitetiche tra loro e lo introdusse ai temi economici. L\"Histoire de dix ans\" gli fece capire quanto fosse irrazionale un sistema, quale quello capitalista, che escludeva dal benessere la maggioranza.\nTra novembre e dicembre del 1848, \u010cerny\u0161evskij entr\u00f2 in familiarit\u00e0 con Aleksandr Vladimirovi\u010d Chanykov (1825-1851), uno studente prima di Orientalistica e poi di Diritto, che, espulso per cattiva condotta, propagandava all'interno del circolo di Michail Petra\u0161evskij (1821-1866), le idee di Charles Fourier. Nikolaj si mise a studiare il filosofo francese, che lo conquist\u00f2 per la sfida alle convenzioni religiose, come moralista e psicologo in riferimento alla sua \u00abteoria delle passioni\u00bb, ma non come scrittore politico, di cui accolse unicamente il modello associazionista attuato nel falansterio, del resto comune a gran parte della tradizione socialista.\nDa Petra\u0161evskij, che aveva raccolto nella sua biblioteca varia letteratura proibita, si riunivano ogni venerd\u00ec dalle quindici alle trenta persone. Erano funzionari, sia civili che militari, e intellettuali. Fino a tarda ora discutevano dei temi scottanti all'ordine del giorno in Russia, di religione, della piaga del servaggio, della generale insoddisfazione per l'ordine esistente e della necessit\u00e0 di un cambiamento radicale. I contrasti nel circolo non tardarono a sorgere tra chi voleva creare una societ\u00e0 segreta e passare all'azione, e chi propendeva per l'immobilismo. \u010cerny\u0161evskij rest\u00f2 ai margini di questo gruppo, annientato dagli arresti nella primavera del '49. Petra\u0161evskij, Chanykov, Ippolit Matveevi\u010d Debu (1823-1890), traduttore di Marx e Engels, Ple\u0161\u010deev, Dostoevskij, furono condannati a morte, graziati sul luogo dell\u2019esecuzione, e quindi inviati ai lavori forzati e all'esilio.\nI mesi che precedettero la laurea furono per \u010cerny\u0161evskij gravidi di studio, di speranze deluse, di sofferti e profondi ripensamenti, che fecero di lui un rivoluzionario e gli permisero di acquisire il definitivo abito mentale fondato su una visione materialistica del mondo.\nTutte le speranze legate al movimento rivoluzionario caddero una dopo l'altra sotto i colpi della reazione, e ogni colpo \u010cerny\u0161evskij avvert\u00ec con dolore. Pianse alla notizia della fucilazione di Robert Blum, s'indign\u00f2 per l'intervento francese contro la repubblica romana, e per quello russo contro la rivoluzione ungherese, giungendo alla radicale conclusione che il potere dovesse andare \u00abnon \"de jure\", ma \"de facto\" nelle mani della classe pi\u00f9 bassa e pi\u00f9 numerosa: contadini, salariati e artigiani\u00bb.\nIl primo approccio di \u010cerny\u0161evskij con Hegel era stato mediato dagli autori russi che interpretavano il suo pensiero nello spirito della sinistra hegeliana, e lo aveva mosso a simpatia per il filosofo di Stoccarda. L'approfondimento fatto sul testo originale della \"Filosofia del diritto\" lo indusse, tuttavia, a rinnegare la concezione della storia elaborata da Hegel, la quale, intesa come autorealizzazione della ragione, era sempre buona e giusta. Hegel gli apparve \u00abschiavo dell'attuale struttura della societ\u00e0\u00bb, e incapace di promuovere nella realt\u00e0 viva delle cose il movimento dialettico da lui stesso teorizzato, il superamento del dualismo, ossia del conflitto, nell'unit\u00e0 superiore della sintesi, rappresentata storicamente dal passo in avanti, che \u00e8 sviluppo concreto.\nFondamentale fu la lettura de \"L'essenza del cristianesimo\" di Feuerbach, consigliata a \u010cerny\u0161evskij dal suo amico Chanykov. Da l\u00ec cominci\u00f2 il graduale e irreversibile allontanamento dalla religione che si comp\u00ec nel settembre del 1850, quando poteva scrivere sul suo diario di essere \u00abcon tutta l'anima devoto alla dottrina di Feuerbach\u00bb. A favorirne la ricezione era stato il contemporaneo studio delle opere di Herzen e, soprattutto, di Belinskij, la cui accentuazione posta sul legame inscindibile tra corpo e spirito toglie all'intelletto la possibilit\u00e0 di esistere separato dal supporto materiale, e lo rende non pi\u00f9 \"altro\" da esso, ma \"parte di esso\".\nL'occasione che consent\u00ec a \u010cerny\u0161evskij di approfondire questi due autori fu la sua partecipazione, dal dicembre del '49, ai mercoled\u00ec letterari di Irinarch Vvedenskij.\nAllievo al seminario di Saratov e studente dell'Accademia teologica di Mosca, da cui era stato espulso cinque mesi prima di poterla terminare, Vvedenskij aveva vissuto in strada a San Pietroburgo per un anno e mezzo, fino a quando non era stato ammesso all'Universit\u00e0 dove aveva conseguito la laurea. Insegnante di letteratura in entrambe le accademie militari della citt\u00e0 e traduttore di Dickens, aveva aperto le porte della sua casa a studenti, scrittori e intellettuali, molti dei quali di nobile origine, anche se non particolarmente benestanti. \u010cerny\u0161evskij non si sentiva a suo agio e non lo nascondeva. Incapace di dissimulare la propria indifferenza per le sterili preoccupazioni di quei letterati che, aspirando a far carriera, apparivano superficiali nei loro atteggiamenti e nelle loro analisi, si distingueva per l'appassionata enunciazione delle proprie idee. Un ospite anonimo delle serate lo descrive come \u00abil giovane dalla chioma fulva che con voce lamentosa e stridula difendeva accanitamente le fantasie dei comunisti e dei socialisti\u00bb. Sebbene in quest'ambiente, ancora orbitante intorno al pensiero ufficiale dell'Impero, non potesse sperare di trovare intelletti affini al suo, ebbe comunque modo di esprimersi, di confrontarsi con un pubblico sui temi che lo interessavano, e di precisare il contenuto delle proprie riflessioni in senso politicamente socialista e filosoficamente materialista.\nIl ritorno a Saratov. Insegnamento e matrimonio.\nIl professor Sreznevskij, alla vigilia della partenza di \u010cerny\u0161evskij per Saratov, gli raccomand\u00f2 di entrare in relazione con lo storico Kostomarov, ivi confinato per la sua partecipazione alla congiura ucraina di stampo nazionalista, come membro della Confraternita dei santi Cirillo e Metodio. Cos\u00ec fece Nikolaj Gavrilovi\u010d e, bench\u00e9 i due fossero divisi dalla religione e dalla fede politica \u2014 Kostomarov era credente e liberale \u2014, a unirli c'era la passione per la storia, la letteratura, gli scacchi e le conversazioni colte.\nNelle parole di Kostomarov, il destino lo aveva messo in \u00abrapporti amichevoli e tra i pi\u00f9 intimi\u00bb con \u010cerny\u0161evskij, nonostante le loro opinioni fossero \u00abnon solo discordanti, ma anche in costante antagonismo e contesa\u00bb. Nikolaj Gavrilovi\u010d \u00abera una persona estremamente dotata, che possedeva in sommo grado la capacit\u00e0 di affascinare e attrarre con la sua genuina, manifesta dolcezza, con la modestia, la ricchezza del sapere e un eccezionale ingegno\u00bb.\nLe sue lezioni trascinavano i ragazzi nelle discussioni, che scaturivano dall\u2019introduzione di un argomento ricavato dalla lettura dei libri scolastici e perfino da scritti non consentiti dalle autorit\u00e0. Uno degli studenti e pi\u00f9 tardi suo segretario e redattore al \"Sovremennik\", Michail Alekseevi\u010d Voroncov (1840-1873), ricorda che \u010cerny\u0161evskij leggeva con enfasi e sentimento le opere di Pu\u0161kin, \u017dukovskij, Gon\u010darov, Gogol' e Lermontov, come se le avesse vissute in prima persona. Le letture erano il pretesto per trattare temi d\u2019attualit\u00e0: il servaggio, la riforma della scuola, la giustizia. La letteratura veniva quindi a svolgere un concreto ruolo civile, e l'istruzione, pi\u00f9 in generale, lungi dall'esaurirsi in un'arida trasmissione di nozioni, doveva comunicare alti e nobili ideali, e preparare i giovani a combattere le dure battaglie della vita.\n\u010cerny\u0161evskij invitava gli studenti a casa sua e, in collaborazione con Kostomarov, li avviava a uno studio pi\u00f9 ragionato dei problemi discussi, prestandogli i suoi libri. Gli studenti, a loro volta, al termine delle lezioni, accompagnavano l\u2019amato insegnante a casa e lo scambio d\u2019idee poteva continuare all'aria aperta. Una peculiare caratteristica di \u010cerny\u0161evskij era che, oltre a occuparsi di letteratura, faceva frequenti intrusioni nelle altre discipline, quali le scienze, la geografia e la storia, integrando il lavoro dei colleghi che era carente, frammentario, distorto dai rigidi paletti eretti dal ministero dell'Istruzione. Emblematico, in tal senso, l'episodio di quando dovette spiegare agli studenti un elemento importante della Rivoluzione francese, ignorato dal professore di storia, e cio\u00e8 quali partiti erano rappresentati alla Convenzione nazionale del 1793, e, per rendere pi\u00f9 immediata la comprensione delle sue parole, disegn\u00f2 l'aula parlamentare con l'indicazione del settore occupato dai singoli gruppi.\nIl preside del liceo, Meyer, non sopportava l'atteggiamento scandalosamente moderno di \u010cerny\u0161evskij, il quale non rispettava le forme, trattava gli studenti come suoi pari e si prendeva la libert\u00e0 di dibattere in classe argomenti vietati. Presto la fama di svolgere propaganda rivoluzionaria tra gli studenti si fece insistente e gli valse le critiche del vescovo di Saratov, la cui casa, data la posizione della sua famiglia, frequentava. La provincia gli stava stretta e il ritorno a San Pietroburgo era cosa certa, ma forse l'incontro con Ol'ga Sokratovna Vasil'eva (1833-1918) acceler\u00f2 i tempi.\nDopo la tenerezza provata per Aleksandra Klientova e l'infatuazione per Nade\u017eda Lobodovskaja, Nikolaj Gavrilovi\u010d durante il primo anno di permanenza a Saratov e per diversi mesi si era infatuato dalla sorella di un suo allievo, ma la sua pi\u00f9 autentica e ultima passione d'amore fu quella per Ol'ga.\nLa conobbe in casa di un lontano parente dei Pypin il 26 gennaio (7 febbraio) 1853, e se ne innamor\u00f2 all'istante. Ne aveva gi\u00e0 sentito parlare da un amico come della ragazza che a una festa aveva alzato il calice e brindato alla democrazia, e questo fatto, unito all'avvenenza della fanciulla, fu decisivo. Pur di starle vicino spesso, entr\u00f2 in una comitiva di giovani che \u00aborganizzavano feste e serate danzanti\u00bb, e meno di un mese dopo averla vista, il 19 febbraio (3 marzo), a un ballo, le fece la sua proposta di matrimonio. A spingerlo verso di lei fu anche la considerazione che la ragazza non stava bene in famiglia, avendo contrasti con la madre e il fratello maggiore, malgrado fosse la beniamina del padre, un medico stravagante e dalla vita disordinata. In una pagina del suo diario \u010cerny\u0161evskij scrive: \u00abUna qualche sventura, un qualche dolore, mi muove a sentire pi\u00f9 interesse per una persona, aumenta il mio affetto per lei. Se una persona \u00e8 felice, io sono felice con lei. Ma se soffre, io condivido per intero il suo dolore, come ho condiviso la sua gioia, e la amo molto di pi\u00f9\u00bb. Le spieg\u00f2, mentre si dichiarava, che genere d'uomo fosse, come la passione politica prodottasi in lui dall'impossibilit\u00e0 di accettare l'ordine costituito delle cose lo esponesse al rischio dei lavori forzati e della forca. N\u00e9 poteva abbandonare questi pensieri, poich\u00e9 era la sua natura a parlare cos\u00ec. Dubbioso della forza riposta nel suo animo, per un eccessivo scrupolo di coscienza, si diceva di \u00abcarattere timoroso\u00bb, ma se l'incendio rivoluzionario fosse scoppiato, lui non poteva che prendervi parte.\nPoco dopo le regal\u00f2 il David Copperfield tradotto da Vvedenskij, e un libro di poesie di Kol'cov, con la seguente dedica: \u00abIl libro dell'amore, candido come il mio amore, illimitato come il mio amore; il libro, in cui l'amore \u00e8 fonte di forza e di operosit\u00e0 come il mio amore per lei, sia il simbolo del mio amore\u00bb. Il matrimonio fu fissato per il 29 aprile (11 maggio) e dovette superare l'opposizione dei genitori di \u010cerny\u0161evskij, contrari alle nozze a causa della poco invidiabile reputazione della ragazza, soprannominata l\"ussaro in gonnella\" per la sua attitudine a prediligere la compagnia maschile a quella femminile e criticata per i suoi modi di fare civettuoli. La fermezza di Nikolaj vinse prima le resistenze del padre e poi quella della madre che, colpita da una malattia dal rapido decorso fatale, mor\u00ec il 19 aprile (1\u00ba maggio). Tuttavia, il grave lutto non port\u00f2 \u010cerny\u0161evskij a posticipare le nozze, celebrate per il giorno stabilito. Poco dopo la coppia partiva alla volta di San Pietroburgo.\nDall'unione con Ol'ga, nacquero a \u010cerny\u0161evskij due figli: Aleksandr (1854-1915) e Michail (1858-1924). Aleksandr, che si laure\u00f2 in fisica e matematica all'universit\u00e0 di San Pietroburgo nel 1876, era molto dotato, ma in quanto figlio di un criminale di Stato, non pot\u00e9 in patria vedere riconosciuto il proprio talento scientifico. Soffriva di un disturbo mentale che atteneva la sfera comportamentale, con particolare riferimento ai rapporti interpersonali, e fu autore di una non irrilevante produzione letteraria. Mor\u00ec a Roma senza lasciare eredi e fu sepolto nel cimitero acattolico del Testaccio (la sua tomba non si \u00e8 conservata). Il secondo, Michail, si dedic\u00f2 alla fotografia, partecip\u00f2 a delle mostre, fu il primo direttore del museo di Saratov intitolato a suo padre ed ebbe quattro figli. Un terzo figlio, Viktor (1857-1860), gli mor\u00ec infante di scarlattina.\nLa tesi di laurea.\nI primi tempi a San Pietroburgo furono sotto il profilo economico piuttosto duri per \u010cerny\u0161evskij. La pubblicazione del dizionario di lingua slava antica per la \u00abCronaca di Ipat'ev\u00bb non gli procur\u00f2 alcun provento e serv\u00ec solo ad accrescere la sua fama negli ambienti universitari. In proposito scrisse al padre: \u00abSar\u00e0 la pi\u00f9 noiosa, la pi\u00f9 illeggibile e, insieme, quasi la pi\u00f9 complessa tra tutte le produzioni letterarie colte che abbiano visto la luce in Russia\u00bb. Visse di lavoretti letterari, come la revisione dei testi di storia della grammatica russa e slavo ecclesiastico, e insegn\u00f2 alla scuola del secondo corpo dei cadetti. Vvedenskij, infatti, in partenza per l'estero, gli aveva affidato la maggior parte delle lezioni che teneva in Teoria della poesia, Letteratura russa e Storia universale. Da questo incarico, ricevette un sostegno economico pi\u00f9 stabile, sebbene la gran parte dei cento rubli percepiti fosse spesa per vitto e alloggio. A luglio, gli sforzi di avviare una collaborazione permanente con le riviste diedero i primi frutti, e suoi scritti apparvero su \"Ote\u010destvennye Zapiski\", dell'editore Andrej Kraevskij (1810-1889), e in agosto si trasfer\u00ec, assieme al cugino, nell'appartamento lasciato da Vvedenskij.\nIn tutto questo fervore di attivit\u00e0 letteraria, s'inseriva il lavoro specialistico per il conseguimento, presso la facolt\u00e0 di Filosofia, della laurea in Scienze storiche e filologiche, che era stato concordato con il professor Nikitenko e aveva per titolo \"\u0116steti\u010deskie otno\u0161enija iskusstva k dejstvitel'nosti\" (I rapporti estetici tra arte e realt\u00e0). La critica letteraria era, durante il regno di Nicola I, l'unico campo in cui era consentito dire qualcosa e palesare, pur tra infingimenti linguistici, le proprie convinzioni. La tesi rappresent\u00f2 dunque l'esordio di \u010cerny\u0161evskij nell'arena politica, fu il luogo dove, per la prima volta, proclam\u00f2 la sua professione di fede materialistica e annunci\u00f2 il crollo dell'idealismo tedesco.\nLa prima parte della dissertazione era stata consegnata a Nikitenko gi\u00e0 nel mese di settembre del 1853, e la seconda lo fu poco dopo. La lettura completa dell'opera forn\u00ec chiaramente a Nikitenko la cifra per la corretta interpretazione dello scritto e cio\u00e8 che mirava a rovesciare la tradizionale visione dell'arte, ponendosi pericolosamente contro la posizione ufficiale. Per quasi un anno, Nikitenko fece mancare la sua approvazione e accamp\u00f2 varie scuse per giustificare il ritardo. Procur\u00f2, inoltre, che le materie da dare prima di poter presentare la tesi fossero dilazionate nel tempo, cos\u00ec che Nikolaj fu messo in condizione di fare il colloquio sull'ultimo esame solo nella primavera del 1854, ma anche allora il saggio di estetica continu\u00f2 a giacere nell'ufficio del professore.\nL'evento che consent\u00ec di superare la lunga fase di stallo fu la morte, nel bel mezzo della disastrosa guerra di Crimea, il 18 febbraio (2 marzo) 1855, di Nicola I. Finalmente, nel nuovo clima di maggiore distensione venutosi a creare all'ascesa del nuovo zar, Alessandro II, Nikitenko diede il suo assenso alla tesi di \u010cerny\u0161evskij, che provvide all'immediata stampa del manoscritto. Ottenuta l'approvazione anche del Consiglio dell'universit\u00e0, la discussione sulla dissertazione fu concordata per il 10 (22) maggio. Una settimana prima, il direttore dell'Istituto pedagogico, molti dei cui allievi erano ex studenti di \u010cerny\u0161evskij provenienti dal ginnasio di Saratov, ebbe modo di leggere una copia dell'elaborato e si affrett\u00f2 a informare il ministro dell'Istruzione Norov (1795-1869) che, non avendo tempo a disposizione per agire, si limit\u00f2 a rimproverare il rettore dell'Universit\u00e0 Pletnev.\nIl 10 (22) maggio, un'ora dopo mezzogiorno, alla presenza del furente Pletnev, di fronte a un pubblico che comprendeva Ol'ga, Pypin, Tersinskij, Vvedenskij, Raev, Nikolaj \u010cerny\u0161evskij difese il suo saggio in non pi\u00f9 di mezz'ora. Quando concluse, Pletnev non lo gratific\u00f2 delle congratulazioni di prammatica e la tesi, il cui senso profondo \u00e8 reso dalla frase \u00abla bellezza sublime \u00e8 racchiusa soltanto nella vita\u00bb, fu confinata negli archivi. Ci\u00f2 che il ministero dell'Istruzione riusc\u00ec a fare per \"punire\" l'arditezza di \u010cerny\u0161evskij, fu di accordargli il titolo di \"magister\" solo nell'ottobre del 1858, quando Norov fu sostituito da Kovalevskij (1790-1867).\nIl \"Sovremennik\".\nNel periodo in cui \u010cerny\u0161evskij cercava di lavorare per le riviste pi\u00f9 importanti, contatt\u00f2 anche il \"Sovremennik\". Era l'autunno del 1853, quando ne incontr\u00f2 il direttore, Nikolaj Nekrasov, nel suo appartamento che fungeva da redazione del giornale e che ospitava pure il condirettore Ivan Panaev. Si era recato l\u00ec per consegnare i suoi primi due articoli, l'uno, un'analisi dei romanzi e racconti di Michail Avdeev (1821-1876), e l'altro una recensione de \"Tri pory \u017eizni\" (Le tre et\u00e0 della vita), novella della scrittrice Evgenija Tur (1815-1892), nella speranza, non delusa, che fossero accettati.\nPresto le audaci opinioni espresse, anticonformiste e che non guardavano in faccia nessuno, produssero la vivace reazione dei conservatori, cui \u010cerny\u0161evskij rispose con un pezzo, \"Sulla sincerit\u00e0 della critica\", nel quale sosteneva che spesso i critici non avevano il coraggio di pronunciarsi contro un'opera artisticamente debole, se a scriverla era stata la penna di uno scrittore di fama.\nTra il 1853 e il 1854, \u010cerny\u0161evskij fu molto occupato. Ogni mese doveva scrivere almeno centoventi pagine per entrambi i giornali, il \"Sovremennik\" e le \"Ote\u010destvennye\" \"Zapiski\", e procedeva cos\u00ec: nelle prime due settimane raccoglieva il materiale, e nelle ultime due, confezionava gli articoli. L'anno successivo, Kraevskij lo costrinse a scegliere per quale rivista lavorare e lui, in aprile, opt\u00f2 per il \"Sovremennik\", nonostante allora non avesse un contorno ideologico preciso, eccettuata una tendenza filo-occidentalista.\nIn quel frangente, critico letterario della rivista era Aleksandr Dru\u017einin e il suo atteggiamento nei confronti di \u010cerny\u0161evskij fu subito negativo, tanto da spingerlo prima a collaborare con altre riviste, cosa che comport\u00f2 l'intervento risanatore di Nekrasov nell'agosto del '55, e poi ad allontanarsi definitivamente dal \"Sovremennik\", non senza lanciare strali contro Nikolaj Gavrilovi\u010d, i cui articoli \u2014 cos\u00ec si esprime in una lettera a Ivan Turgenev \u2014 \u00abemanano un odore di cadavere disseppellito\u00bb. Il disagio, misto a livore, manifestato da Dru\u017einin a lavorare con \u010cerny\u0161evskij, al quale non potevano essere perdonate le irriverenti teorie estetiche, era condiviso, sebbene con sfumature diverse, da Tolstoj, Ostrovskij, Grigorovi\u010d e Turgenev, i quattro grandi scrittori che avevano accettato di dare in esclusiva i propri scritti a Nekrasov, in cambio di una buona partecipazione agli utili. Uno alla volta, entro il 1860, tutti lasciarono il \"Sovremennik\", senza tuttavia essere rimpianti da Nekrasov che, grazie alla linea radicale impressa da \u010cerny\u0161evskij al giornale, lo aveva visto crescere fino a doppiare il numero degli abbonati del suo principale concorrente, il \"Russkoe slovo\" (La parola russa). Turgenev, l'unico ad aver tentato una qualche coesistenza con la giovane generazione e che si era sentito in dovere di rispondere alle calunnie di Dru\u017einin scrivendogli che se \u010cerny\u0161evskij \u00abcapisce male la poesia\u00bb, era comunque \u00abutile\u00bb, giacch\u00e9 comprendeva \u00able esigenze della reale vita contemporanea\u00bb, fu l'ultimo a defilarsi dalla rivista fondata da Pu\u0161kin. Su ci\u00f2 \u010cerny\u0161evskij scrisse semplicemente: \u00abCi \u00e8 parso che l'ultimo racconto di Turgenev non fosse in linea con la nostra visione delle cose, come anche prima, quando la sua tendenza non ci era cos\u00ec chiara e la nostra posizione non lo era a lui. E ci siamo separati\u00bb.\nIl primo a lasciare il \"Sovremennik\" era stato nel 1857 Tolstoj, autore di un feroce attacco personale, intriso di un certo disprezzo aristocratico. Scrisse infatti: \u00ab\u00c8 un vero fastidio avere intorno quest'uomo che puzza di cimici. Non \u00e8 possibile sopportare la sua vocetta sottile e sgradevole che dice tutte quelle sciocchezze che secondo lui sarebbero arguzie; e ci\u00f2 che lo induce a balbettare accaloratamente nelle conversazioni \u00e8 il fatto che egli non sa parlare\u00bb. Eppure \u010cerny\u0161evskij si era espresso in termini abbastanza lusinghieri su di lui, e gli aveva riconosciuto una \u00abprofonda comprensione dei moti segreti della vita psichica e l'immediata purezza del sentimento morale\u00bb, che se parevano dare allora \u00abuna peculiare fisionomia\u00bb alla sua opera, col tempo avrebbero finito col rappresentarne il tratto distintivo.\nVerso la met\u00e0 del 1856 \u010cerny\u0161evskij era un collaboratore stabile del \"Sovremennik\", ma niente di pi\u00f9. Nello stesso periodo, Nikolaj Tur\u010daninov, uno dei suoi ex studenti di Saratov che, come molti altri, era a San Pietroburgo per frequentare l'Istituto pedagogico, gli aveva mostrato un articolo dal titolo \"Sobesednike ljubitelej rossijskogo slova\" (L'interlocutore degli amanti della parola russa), opera di un amico, per capire se fosse adatto a essere edito dalla rivista. L'articolo fu accolto e \u010cerny\u0161evskij volle conoscerne l'autore, Nikolaj Dobroljubov, scoprendo che si trattava di uno dei giovani di cui gli aveva parlato, poco tempo addietro il professor Sreznevskij, uno di quelli che, trovati con un numero del \"Kolokol\" di Herzen, avevano rischiato di incorrere nella repressione del rigido direttore dell'Istituto pedagogico, Davydov, ma erano stati salvati dall'intercessione di diversi insegnanti universitari. Soprattutto Sreznevskij aveva elogiato il grande e precoce talento di Dobroljubov, come Nikolaj Gavrilovi\u010d, figlio di un prete ortodosso ed ex seminarista.\nTra questo giovane e \u010cerny\u0161evskij, bench\u00e9 ci fossero otto anni di differenza, l'intesa spirituale fu totale e l'amicizia profonda. Dobroljubov era un giovane dal pensiero estremamente maturo per la sua et\u00e0, possedeva variegata e vasta cultura, ampiezza di vedute, integrit\u00e0 morale e coerenza intellettuale, soffriva di una perenne insoddisfazione di s\u00e9. Sapendo che molto probabilmente non avrebbe vissuto a lungo per via della tisi, produceva una grande massa di lavoro e ampliava con incredibile celerit\u00e0 il volume del suo sapere. Se \u010cerny\u0161evskij cre\u00f2 l'orizzonte politico entro il quale la giovane generazione doveva muoversi, Dobroljubov fu colui che infiamm\u00f2 questo spazio col suo entusiasmo, l'estro, l'ironia. Scrittore efficace e potente, seppe comunicare le idee di \u010cerny\u0161evskij con una passione estranea al suo stile e, cos\u00ec facendo, penetrare con pi\u00f9 energia negli animi della giovent\u00f9 e farle sentire l'invincibile bisogno di tradurre in azione le idee proclamate.\nNel dicembre del 1856 Nekrasov era partito per un lungo viaggio terapeutico all'estero, e aveva lasciato la direzione del \"Sovremennik\" a \u010cerny\u0161evskij che, poco dopo la conclusione degli studi di Dobroljubov, potendo contare sul suo permanente contributo, gli affid\u00f2 la critica letteraria e riserv\u00f2 per s\u00e9 argomenti di filosofia, storia, economia e politica (estera). Con il rafforzarsi della sua posizione nella rivista, dovuto al sostegno di Nekrasov, \u010cerny\u0161evskij diede pi\u00f9 spazio a Michajlov, il quale ebbe modo di pubblicare poesie e traduzioni, specie di Heinrich Heine, e pot\u00e9 permettersi di paragonare, scrivendo a Turgenev, i letterati amanti dell'arte per l'arte a \u00abbanderuole che volgono da una parte e dall'altra come capita\u00bb. Durante la sua assenza, Nekrasov si tenne in contatto epistolare con \u010cerny\u0161evskij, il quale da parte sua ne esaltava l'opera poetica per l'alto contenuto civile, e al suo ritorno fece di Nikolaj Gavrilovi\u010d e di Dobroljubov i suoi pi\u00f9 stretti coadiutori. Intanto il \"Sovremennik\", sotto l'effettiva direzione di \u010cerny\u0161evskij, favorito in ci\u00f2 dalla morte di Nicola I e dalla conseguente pallida apertura all'opinione pubblica del suo erede, lo zar Alessandro II, si stava trasformando in una rivista precipuamente socio-politica, da letteraria che era sempre stata.\nLa lotta per l'abolizione della servit\u00f9.\nIl rescritto al governatore di Vilnius, Kovno, e di Grodno, generale Nazimov (1802-1874), del 20 novembre (2 dicembre) 1857, fu il primo passo concreto sulla via dell'emancipazione dei servi fatto da Alessandro II. In esso lo zar invitava la nobilt\u00e0 di tali province a riunirsi in comitati locali per discutere secondo quali modalit\u00e0 dovesse essere concessa la liberazione ai lavoratori della terra. Si apriva cos\u00ec un dibattito che avrebbe sensibilizzato l\"intelligencija\" del paese e messo \u010cerny\u0161evskij e il \"Sovremennik\" in prima linea nella difesa degli interessi dei contadini.\nNel primo articolo che Nikolaj Gavrilovi\u010d scrisse dopo la pubblicazione del documento, edito nel febbraio del 1858, si salutava l'iniziativa imperiale con un entusiasmo perfino maggiore a quello manifestato da Herzen in analoga occasione, e si paragonava Alessandro II a Pietro il Grande, le cui riforme avevano avuto, se non altro, il merito di far uscire la Russia dal suo stato di secolare arretratezza. In questa fase sperava che l\"intelligencija\" abbandonasse le vecchie controversie tra occidentalisti e slavofili e unisse tutte le sue forze per indurre il governo a realizzare una riforma, a un tempo in grado di non penalizzare i contadini e di promuovere la crescita economica delle campagne. Ma era un pio desiderio non solo ipotizzare l'unit\u00e0 della classe colta, quanto l'auspicio che le autorit\u00e0 si lasciassero condizionare dagli umori della societ\u00e0 civile.\nI primi entusiasmi evaporarono quando, a gennaio del 1858, apparve subito chiaro che il vero problema erano i termini in cui, verosimilmente, sarebbe stata attuata la riforma. La liberazione non avrebbe comportato il possesso della terra, che i contadini avrebbero lavorato come fittavoli o braccianti, e anche l'abitazione sarebbe stata da loro acquisita solo mediante riscatto. Inoltre, sempre riuniti nella comune agricola, avrebbero continuato a essere sottoposti alla polizia privata dell'antico padrone. Con la censura che lasciava poco spazio alla discussione e che solo saltuariamente si allentava, \u010cerny\u0161evskij inizi\u00f2 la sua battaglia in difesa dell\"ob\u0161\u010dina\" non tanto per garantirne la sopravvivenza nella sua forma attuale, quanto per spiegare i modi attraverso cui sarebbe stato possibile trasformarla in un moderno sistema cooperativistico, capace di sfruttare le \u00abconquiste tecniche\u00bb del capitalismo senza replicarne le brutture: la concorrenza spietata e la diffusa miseria. Abolita la servit\u00f9, accanto a \u00abisole piccole e grandi\u00bb di terre in mano ai privati, ci sarebbero state porzioni ancora maggiori di terre statali e collettive, che dovevano \u00absoddisfare il diritto incancellabile d'ogni cittadino\u00bb ad avere un proprio campicello da cui trarre i mezzi di sussistenza. La propriet\u00e0 collettiva avrebbe protetto i contadini dalla fame e assicurato il diritto al lavoro. Naturalmente la sua speranza era che la Russia avrebbe fatto tesoro dell'esperienza occidentale per saltare \u00abtutte le fasi intermedie\u00bb dello sviluppo capitalista, o almeno alleggerirne la drammatica portata, e passare alle forme economiche di tipo socialiste.\nGiudicando che l'emancipazione accordata senza la terra avrebbe comportato la proletarizzazione di masse enormi di contadini, con il conseguente grave rischio di sommosse, \u010cerny\u0161evskij ritenne opportuno far fronte comune con i liberali. Nell'aprile del 1858 si dichiar\u00f2 favorevole alla cessione delle terre ai contadini dietro indennizzo, nonostante il suo vero pensiero fosse che non dovesse esserci alcun riscatto, e pubblic\u00f2 sul \"Sovremennik\" un prospetto di riforma scritto dal precettore dello \"zarevi\u010d\" Nikolaj Aleksandrovi\u010d, lo storico, scrittore e giurista liberale Kavelin (1818-1885), di cui apprezzava l'accento posto sul passaggio ai contadini della terra che avevano sino ad allora coltivata, e il principio che il governo dovesse aiutare gli ex servi a pagare il riscatto. Lo zar reag\u00ec alla provocazione licenziando Kavelin in tronco, e proibendo a tutti gli organi di stampa di accennare alla questione del rimborso.\nL'azione congiunta dei liberali e dei radicali riusc\u00ec nell'intento di spingere il governo a liberare i contadini accordando loro la terra che avrebbero coltivato, e non solo la casa, ma \u010cerny\u0161evskij si avvide presto che quella ottenuta era forse una vittoria illusoria. Restava infatti da capire secondo quali criteri sarebbero stati decisi sia la ripartizione dei terreni da concedere, vista la diffusa volont\u00e0 di ridurre le dimensioni delle parcelle di terra nelle aree fertili, che il prezzo del riscatto, e la sua battaglia, nel 1858-1859, si focalizzer\u00e0 su questi temi di natura economica, mentre la costola liberale del fronte emancipazionalista si riterr\u00e0 soddisfatta del risultato politico e giuridico raggiunto con la liberazione.\nNel 1859 la riforma era nei suoi caratteri generali compiuta e non andava affatto a beneficio dei contadini, costretti a comprare le terre, il cui prezzo era esoso e gravava unicamente sulle loro spalle, secondo un principio iniquo fortemente avversato da \u010cerny\u0161evskij che aveva prospettato la partecipazione di tutte le classi sociali e dello Stato alle spese del riscatto. Costretti a pagare anche se non avevano soldi, i contadini restavano nell'orbita del padrone dal quale continuavano a dipendere, e a queste condizioni si poteva ben considerare vana, se non nociva, la liberazione. Oltre a ci\u00f2 appariva sempre pi\u00f9 evidente che l'autocrazia usciva rinsaldata dalla complessa riforma, senza aver cambiato nella sostanza gli equilibri sociali, economici e politici della Russia.\nL'editto di emancipazione fu firmato da Alessandro II il 19 febbraio (3 marzo) 1861 e reso ufficiale il 5 (17) marzo. Furono giuridicamente affrancati pressappoco quarantatr\u00e9 milioni di contadini, di cui appena pi\u00f9 della met\u00e0 di propriet\u00e0 di circa trentamila famiglie nobili, due milioni che prestavano servizio nelle terre dei Romanov, e diciannove milioni appartenenti allo Stato. La terra fu accordata a condizioni troppo gravose in termini economici, e in quantit\u00e0 notevolmente ridotta sia rispetto a quella che era stata lavorata dai contadini per conto del padrone, che rispetto a quella coltivata in proprio. In realt\u00e0, all'incirca met\u00e0 della terra rimase ai proprietari. Le disposizioni che dovevano regolare la spartizione e altre questioni inerenti alla complessa questione dei rapporti feudali, confuse e inconcludenti, divennero oggetto di contenzioso da risolversi nei due anni successivi. Nel frattempo, i contadini avrebbero continuato a fornire prestazioni di lavoro gratuito. Quando poi avrebbero cominciato a riscattare i terreni, lo avrebbero fatto ratealmente e allo Stato \u2014 che si era assunto l'onere di risarcire subito i proprietari tramite buoni del tesoro \u2014, in un periodo di quarantanove anni. Complessivamente, con gli interessi che presero ad accumularsi, i contadini finirono col pagare le terre la met\u00e0 in pi\u00f9 del loro reale valore di mercato.\nL'attivit\u00e0 politica e la prima \u00abZemlja i Volja\u00bb.\nAnche le maglie della censura, man mano che la riforma veniva precisandosi, tornarono a stringersi. Nikolaj Gavrilovi\u010d dovette di nuovo parlare di letteratura, e quando riprese a scrivere di politica, pot\u00e9 farlo solo trattando di altri paesi, quali la Francia, l'Italia e l'Inghilterra, nonostante un occhio acuto riuscisse facilmente a cogliere i riferimenti al suo paese. Nello stesso periodo, tra il 1858 e il 1859, con il venir meno delle attese in merito al progetto di abolizione del servaggio, \u010cerny\u0161evskij prese le distanze dai liberali e cominci\u00f2 con il dire quel che pensava ai letterati che collaboravano al \"Sovremennik\". In una recensione al racconto \"Asja\" di Turgenev, dichiarava che il difetto tipico dell\"intelligencija\" russa non erano tanto le idee sbagliate, quanto la \u00abmancanza d'ogni idea\u00bb, non i sentimenti malvagi, bens\u00ec la \u00abdebolezza d'ogni senso intellettuale e morale..., d'ogni interesse sociale\u00bb. Ne segu\u00ec una spiacevole polemica con Turgenev che accusava \u010cerny\u0161evskij e Dobroljubov, sempre pi\u00f9 ideologicamente vicini, \u00abdi voler cancellare dalla faccia della terra la poesia\u00bb.\nSe questo fu uno dei primi colpi sferrati da \u010cerny\u0161evskij all'indirizzo dei liberali, colpevoli di acquiescenza nei confronti della politica riformatrice di Alessandro II, uno dei pi\u00f9 devastanti, per lo scandalo che ne segu\u00ec, fu lanciato nel marzo del 1859, nella nuova rubrica da lui curata sul \"Sovremennik\", \u00abPolitica\u00bb, allorch\u00e9 derise quei liberali occidentali che accoglievano a Londra, come martiri della libert\u00e0, Poerio, Settembrini e gli altri partecipanti alla rivoluzione del 1848 dopo anni di penosa detenzione. Il re di Napoli, Ferdinando II di Borbone \u2014 spiegava \u010cerny\u0161evskij con ironia paradossale \u2014 aveva incarnato perfettamente il suo ruolo di monarca assoluto e agito come doveva nei loro riguardi. Li aveva lusingati per averli dalla propria parte, e quando il pericolo era passato, li aveva giustamente puniti e incarcerati. Erano stati poco logici, semmai, questi patrioti a fidarsi ingenuamente delle promesse liberali di un tiranno. La loro onest\u00e0 non bastava a compensare la \u00abmancanza di una visione politica chiara\u00bb, che li aveva dissuasi dall'intraprendere una lotta aperta contro il potere e ne aveva fatto degli acconci strumenti nelle sue mani. Si pu\u00f2 cogliere in questo scritto il rammarico dello stesso \u010cerny\u0161evskij, anche lui pochi anni prima reo di aver accordato credito all'imperatore autocrate.\nI feroci e ripetuti attacchi ai liberali da parte del \"Sovremennik\" apparvero insostenibili a Herzen, che rispose il 1\u00ba giugno con un velenoso articolo sul \"Kolokol\" intitolato \u00abVery dangerous!!!\u00bb. Herzen accusava la rivista di Nekrasov di fare il gioco dei reazionari e si spingeva fino a ipotizzare che presto i suoi redattori sarebbero stati stipendiati dalla polizia politica. L'allusione malevola fece indignare Dobroljubov, che pretendeva un duello riparatore, e la moltitudine dei circoli radicali gravitanti attorno al \"Sovremennik\". Herzen sembrava essersi schierato con i liberali e contro l'unico centro di reale opposizione al regime, e \u010cerny\u0161evskij, non potendo rispondere adeguatamente a causa della censura, ritenne necessario un incontro privato. I denari per il viaggio furono resi disponibili dal \"Sovremennik\" a fine giugno, e \u010cerny\u0161evskij pot\u00e9 allora partire per Londra. Vide Herzen a quanto pare non pi\u00f9 di due volte e ne ebbe un'impressione negativa. Parlando di lui disse che \u00abintelligente, era intelligente... ma anche retrogrado. Crede tuttora di fare il brillante nei salotti di Mosca... e invece il tempo passa con spaventosa rapidit\u00e0: un mese di oggi vale dieci anni di prima. E lui resta sempre un signore seduto nei salotti di Mosca\u00bb. La permanenza londinese di \u010cerny\u0161evskij fu breve: ripart\u00ec dopo soli quattro giorni, non ritenendo di aver altro da dire a un uomo che era ormai prigioniero di illusioni liberali. Certo, il viaggio non era stato inutile e Herzen, gi\u00e0 nel numero successivo del \"Kolokol\", ammise di aver espresso opinioni sbagliate sul conto dei \u00abfratelli\u00bb del \"Sovremennik\".\nNei settori radicali dell\"intelligencija\" il proclama di emancipazione dei servi aveva aperto, invece che chiudere, la questione agraria. Nell'ultimo periodo che gli restava da vivere libero, \u010cerny\u0161evskij s'adoper\u00f2 moltissimo per la causa come scrittore e \u00abguida morale\u00bb di quegli \u00abuomini nuovi\u00bb che con le sue idee aveva formato e chiamato all'azione. Se \u00e8 abbastanza sicuro in ogni caso che ebbe un ruolo di rilievo nell'organizzazione clandestina del nascente movimento rivoluzionario, l'abilit\u00e0 da lui mostrata nel celare le tracce del proprio coinvolgimento hanno reso impossibile agli storici quantificarne l'entit\u00e0, con l'esclusione della sua ovvia influenza morale. Certo \u00e8 che tutti coloro di cui conosciamo i nomi e che presero parte alla cospirazione del 1861-1863 erano legati a \u010cerny\u0161evskij e orbitavano attorno al \"Sovremennik\".\nNel gennaio del 1858 Nikolaj Gavrilovi\u010d era divenuto condirettore, insieme a Nikolaj Obru\u010dev (1829-1901) del \"Voennyj sbornik\" (la Rassegna militare), una rivista sponsorizzata dal ministero della Guerra nella persona del suo programmatore e futuro ministro, conte Dmitrij Miljutin (1816-1912). La scelta di affiancare \u010cerny\u0161evskij, la cui erudizione era nota e apprezzata, a Obru\u010dev, all'epoca un giovane capitano di Stato Maggiore e insegnante nella stessa Accademia militare, fu presa dal liberale Miljutin per allargare gli angusti orizzonti culturali degli ufficiali, reduci dalla fallimentare avventura in Crimea anche a causa della loro mancanza di comprensione della realt\u00e0. La collaborazione di \u010cerny\u0161evskij non era durata pi\u00f9 di un anno, avendo egli rassegnato le dimissioni, ma era servita a far penetrare le nuove idee sociali nell'esercito. Obru\u010dev gioc\u00f2 una parte non irrilevante nel processo rivoluzionario di quegli anni e fu l'artefice di un circolo clandestino di ufficiali a San Pietroburgo. Uno dei suoi allievi all'Accademia di Stato maggiore fu Sigizmund Serakovskij (1826-1863), un ufficiale di origine polacca bench\u00e9 ucraino di nascita, che lott\u00f2 dapprima contro le punizioni corporali nell'esercito e poi per la liberazione della sua patria. Era stato anche esiliato nel battaglione di Orenburg, per aver tentato di passare illegalmente il confine russo-austriaco in Galizia, e qui aveva conosciuto il poeta \u0160ev\u010denko, del quale diverr\u00e0 amico. Nel 1858 Serakovskij, che nel frattempo aveva studiato all'Accademia militare, aveva organizzato un circolo di ufficiali polacchi dalla mentalit\u00e0 rivoluzionaria e si era avvicinato al \"Sovremennik\". \u010cerny\u0161evskij era infatti persuaso che la ribellione polacca, indebolendo l'autocrazia, potesse contribuire al successo del movimento rivoluzionario in Russia e che questo, a sua volta, potesse guadagnare alla causa del socialismo la Polonia. Nella primavera di quell'anno giunse a San Pietroburgo \u0160ev\u010denko, e quasi certamente fu il suo vecchio amico Serakovskij a presentarlo a \u010cerny\u0161evskij. I due ebbero diversi incontri e \u0160ev\u010denko fu ospite nella dacia dei coniugi \u010cerny\u0161evskij a Ljuban', dove colse l'occasione per fare il ritratto a Ol'ga Sokratovna.\nUn cugino di Obru\u010dev, Vladimir Aleksandrovi\u010d (1836-1912), dopo aver interrotto la carriera militare per essere stato assegnato ai modesti Corpi di approvvigionamento invece che allo Stato maggiore, nonostante i brillanti studi all'Accademia, prest\u00f2 qualche collaborazione al \"Sovremennik\", dove manifest\u00f2 sincere convinzioni rivoluzionarie e un carattere deciso che gli conquistarono la stima di \u010cerny\u0161evskij, il quale lo prender\u00e0 a modello per la caratterizzazione del protagonista del racconto \"Alfer'ev\", scritto nella fortezza Pietro e Paolo. Era un abituale frequentatore della casa di Nikolaj Gavrilovi\u010d, come lo erano i fratelli Nikolaj e Aleksandr Serno-Solov'evi\u010d, organizzatori, soprattutto il primo, ideatore dello slogan \u00abTutto per il popolo e al popolo\u00bb, del nascente movimento, nonch\u00e9 un impiegato della Seconda sezione della Cancelleria imperiale, Aleksandr Slepcov (1836-1906), uomo di fiducia di Nikolaj Obru\u010dev e \"trait d'union\" tra Herzen e \u010cerny\u0161evskij.\nNell'autunno del 1861 le basi dell'organizzazione rivoluzionaria che si chiamer\u00e0 \"Zemlja i Volja\" e che legava gli ambienti radicali facenti capo al \"Sovremennik\" al centro dell'emigrazione russa rappresentato dal \"Kolokol\" di Herzen, erano state poste. Qualche timida reazione al manifesto di liberazione, che ebbe l'episodio pi\u00f9 clamoroso a Bezdna nel governatorato di Kazan', con l'intervento dell'esercito costato la morte a cinquantuno contadini, l'esplosiva questione polacca, il malcontento generale per le riforme, avevano infatti indotto a pensare che la rivoluzione fosse imminente. Proprio in previsione di ci\u00f2 erano stati stampati alcuni proclami e il \"Velikoveruss\" (Il Grande russo), primo tentativo di creare un foglio d'opposizione in patria. Il poeta Michajlov e il suo amico, lo scrittore Nikolaj \u0160elgunov (1824-1891), anch'egli editorialista del \"Sovremennik\", Nikolaj Obru\u010dev, Nikolaj Ogar\u00ebv, i fratelli Serno-Solov'evi\u010d, lo stesso \u010cerny\u0161evskij furono, per quanto se ne sa, tra gli autori dei manifesti rivoluzionari.\n\u010cerny\u0161evskij sembra abbia scritto, nel marzo del 1861, un proclama rivolto ai contadini dal titolo \"Barskim krest'janam ot ich dobro\u017eelatelej poklon\" (Il saluto ai nobili contadini da chi gli vuole bene), nel quale con un linguaggio semplice spiega quali sarebbero state per gli ex servi le reali implicazioni dell'editto di liberazione, e tenta di dimostrare la necessit\u00e0 della lotta contro l'assolutismo facendo una comparazione tra la Russia e i paesi occidentali, dove la democrazia consente al popolo di sostituire chi governa se la sua azione non convince. Il manifesto si conclude con l'invito ai contadini di non iniziare la rivolta anzitempo, prima cio\u00e8 di aver trovato agganci nell'esercito e tra i pubblici ufficiali, e prima di aver raggiunto un alto grado di organizzazione. In realt\u00e0, l'autore del proclama porta ad esempio di una societ\u00e0 libera la Francia di Napoleone III, e l'accenno a un modello prettamente dittatoriale, per di pi\u00f9 in aperto contrasto con quanto scritto in precedenza, ha indotto alcuni studiosi a ritenere che \u010cerny\u0161evskij non ne sia il vero estensore.\nQuesto volantino fu stampato nella sua casa di Mosca da Vsevolod Kostomarov (1837-1867), uno scrittore aiutato da Michail Michajlov nella carriera letteraria ai primi mesi del 1861, dopo che Aleksej Ple\u0161\u010deev lo aveva raccomandato al \"Sovremennik\". \u0160elgunov, a sua volta, lo aveva presentato a \u010cerny\u0161evskij come l'uomo che, disponendo di un torchio a mano, poteva offrire un valido contributo nello sviluppo della stampa clandestina. A lui furono dati da stampare anche due proclami indirizzati ai soldati, scritti da \u0160elgunov, mentre un terzo, diretto agli studenti, \"K molodomu pokoleniju\" (Alla giovane generazione), redatto in collaborazione con Michajlov, fu da questi portato a Londra e fatto uscire dalla tipografia di Herzen in seicento esemplari. Celati nel doppio fondo di un baule, i manifesti giunsero in Russia, ma Michajlov commise l'imprudenza di darne una copia a Kostomarov, il quale, denunciato da suo fratello Nikolaj e arrestato il 25 agosto (6 settembre) 1861, si mise subito a disposizione della polizia.\nPer quanto l'attivit\u00e0 di \"Zemlja i Volja\" si ridusse alla sola stesura e stampa di proclami rivoluzionari, pensati appositamente per le diverse categorie sociali, il che rivela l'adozione di una tattica rivoluzionaria, e sebbene non ebbe il tempo di evolvere in qualcosa di pi\u00f9 di un embrione di organizzazione, sappiamo che era composta da cellule di cinque persone e che \u2014 pare su suggerimento di \u010cerny\u0161evskij \u2014 avrebbe dovuto rappresentare le diverse regioni russe, nel rispetto della storia e delle tradizioni di ciascuna. Nikolaj Gavrilovi\u010d faceva parte della \u00abcinquina centrale\u00bb di San Pietroburgo, assieme a Nikolaj Serno-Solov'evi\u010d, Aleksandr Slepcov, Nikolaj Obru\u010dev, e da un altro elemento proveniente dallo Stato maggiore, il colonnello Aleksandr Dmitrievi\u010d Putjata (1828-1899).\nL'arresto.\nA partire dalla seconda met\u00e0 del 1861, la Terza sezione aveva iniziato la sorveglianza sistematica dell'appartamento di \u010cerny\u0161evskij, la Casa Esaulov al \u2116 6 della via Bol'\u0161aja Moskovskaja, interno 4, con la compilazione di elenchi relativi ai visitatori, e invi\u00f2 a tutti i governatorati l'ordine di non rilasciare il passaporto al sospetto, onde scongiurare l'ipotesi di una fuga all'estero. Fino al momento dell'arresto di \u010cerny\u0161evskij, furono consegnate alla Terza sezione ben 113 informative, cui devono essere aggiunti i rapporti forniti alla polizia, che lo pagava, da un servitore impiegato nella casa.\nIl 14 (26) settembre, su indicazione di Kostomarov, fu arrestato Michail Michajlov, e il 4 (16) ottobre era imprigionato Vladimir Obru\u010dev, segnalato invece alla gendarmeria dal suo vetturino. Nel mezzo, dopo che il governo aveva emanato il divieto di riunione e ridotto il numero delle borse di studio da destinare agli universitari poveri, gli studenti entrarono in agitazione e il 24 settembre (6 ottobre) organizzarono una dimostrazione cui aderirono circa novecento persone, dispersa dalla polizia che ferm\u00f2 i presunti leader. Il giorno successivo, le spie segnalavano che alcuni studenti si erano recati da \u010cerny\u0161evskij per ragguagliarlo sulla dimostrazione. Uno dei documenti che aveva eccitato la reazione degli studenti \"Pravitel'stvo brosilo nam per\u010datku\" (Il governo ci ha lanciato il guanto di sfida), fu attribuito a Nikolaj Gavrilovi\u010d, ma molto probabilmente era stato scritto da Nikolaj Utin (1841-1883). In generale, la societ\u00e0 civile e le autorit\u00e0 guardavano a \u010cerny\u0161evskij come al principale ideologo del movimento rivoluzionario, come alla mente organizzatrice e ispiratrice di qualsivoglia espressione di dissenso antigovernativo.\nLe voci su un suo imminente arresto erano cos\u00ec insistenti che in una lettera del 3 (15) ottobre, \u010cerny\u0161evskij si sent\u00ec in dovere di rassicurare il padre, malato di cuore, che non c'erano seri rischi. Venti giorni dopo, Gavriil Ivanovi\u010d mor\u00ec. Fu un periodo di gravi lutti: in quel mentre \u010cerny\u0161evskij perse anche un figlio, oltre all'amato amico Dobroljubov, che spir\u00f2 la notte tra il 16 e il 17 (28-29) novembre, lui presente. Tre giorni dopo, al funerale del giovane, che negli anni a venire non potr\u00e0 mai ricordare senza piangere di commozione, disse che la sua fine era stata affrettata dalla dolorosa visione delle ultime violenze messe in atto dalle autorit\u00e0. Intanto, la stampa reazionaria lo avversava da pi\u00f9 parti. Michail Katkov, il direttore del \"Russkijj vestnik\" (Notiziario russo), era tanto abile nel mascherare la denuncia politica con la polemica letteraria, che Marx lo accus\u00f2 di essersi cos\u00ec guadagnato un posto presso la Terza Sezione. Ma il giornale di Katkov era solo la punta di diamante di un attacco sistematico condotto dalla pubblicistica vicina al governo, che comprendeva altri periodici, tra i quali la \"Severnaja po\u010dta\" (Posta del Nord), il \"Na\u0161e vremja\" (Nostro tempo), la \"Severnaja p\u010dela\" (L'ape del Nord), la \"S. Peterburgskie vedomosti\" (Gazzetta di San Pietroburgo). \nNel mese di gennaio del 1862, \u010cerny\u0161evskij fond\u00f2, e ne fu uno dei principali animatori, nella casa Eliseev, al \u2116 15 del Nevskij Prospekt, un Club degli scacchi, che, frequentato da un centinaio di persone, era in realt\u00e0, come appurarono le autorit\u00e0, un luogo aperto alla discussione politica e che consentiva agli studenti di incontrare gli esponenti pi\u00f9 noti dell\"intelligencija\" radicale.\nPoi, dal 16 (28) maggio, San Pietroburgo con cadenza quotidiana fu teatro di una serie di incendi, l'ultimo e il pi\u00f9 devastante dei quali distrusse, nella notte tra il 28 e il 29 maggio (9-10 giugno), l'Apraksin dvor, un importante centro commerciale, e l'area limitrofa, lasciando migliaia di persone all'addiaccio. Il governo, individuata la matrice dolosa, fece ricadere la responsabilit\u00e0 dei gravi atti criminosi sulla giovent\u00f9 progressista, anche per sciogliere le mani alla neoistituita \"Commissione speciale per le indagini\" voluta dal capo della Terza sezione, il generale Vasilij Andreevi\u010d Dolgorukov (1804-1868), e che fu affidata al principe Aleksandr F\u00ebdorovi\u010d Golycin (1796-1864). Dostoevskij fu uno di quelli che diedero credito alla versione ufficiale e si rec\u00f2 personalmente da \u010cerny\u0161evskij per pregarlo di usare la sua influenza sui nichilisti, in modo da persuaderli a porre fine agli incendi.\nIl ministro per gli Affari interni, Valuev (1815-1890), il 7 (19) giugno invi\u00f2 alla Terza Sezione una nota in cui asseriva ci fosse uno stretto legame fra gli incendi e i recenti manifesti. Il riferimento era al proclama intitolato \"Molodaja Rossija\" (La giovane Russia), il cui estensore, sconosciuto alle autorit\u00e0, era il giovanissimo P\u00ebtr Zai\u010dnevskij. Si voleva quindi suggerire che i radicali fossero all'origine dei \"fuochi\" di San Pietroburgo, al fine di usare questi fatti, mai realmente chiariti, come \u00abpretesto\u00bb \u2014 cos\u00ec scriver\u00e0 l'anno successivo Valuev in un rapporto allo zar \u2014 per attuare la repressione.\nChiuso gi\u00e0 da tempo il Club degli scacchi, il 19 giugno (1\u00ba luglio) fu annunciata la sospensione per otto mesi del \"Sovremennik\" e della \"Russkoe slovo\" (la Parola russa), per aver sostenuto \u00abpericolose teorie contro la religione e il governo\u00bb. Tre giorni prima, \u010cerny\u0161evskij era stato convocato negli uffici della Terza sezione dal generale Aleksandr L'vovi\u010d Potapov (1818-1886), allora alto funzionario della polizia politica e in seguito suo massimo dirigente, apparentemente per ricomporre l'incidente con il capitano Ljubeckij, reo di aver offeso pubblicamente Ol'ga Sokratovna e sua sorella. Ma il vero motivo era il desiderio di Potapov di vedere in faccia l'uomo per il quale monitoraggio la Terza sezione stava pagando diverse spie, e che si preparava ad arrestare. \u010cerny\u0161evskij chiese se non avesse per caso qualcosa da imputargli e ricevette in risposta rassicurazioni, cui non prest\u00f2 fede, in ci\u00f2 giustificato dalla quasi immediata notifica della lunga interruzione imposta al \"Sovremennik\". La reazione di \u010cerny\u0161evskij, espressa in una lettera a Nekrasov, fu di totale rassegnazione all'inevitabile corso degli eventi, spinto sulla via della repressione e tale da rendere inutile qualsiasi tentativo di sottrarvisi.\nNonostante le informazioni raccolte in circa un anno di accurata sorveglianza, la Terza sezione non disponeva di una valida motivazione legale per procedere con l'arresto, finch\u00e9 essa non fu prodotta da una sventatezza di Herzen. L'esule londinese, infatti, consegn\u00f2 alcune lettere a Pavel Aleksandrovi\u010d Veto\u0161nikov, suo emissario in Russia, in presenza di un'altra persona, lo scrittore Grigorij Grigor'evi\u010d Peretz (1823-1883), un agente della Terza sezione. Quando Veto\u0161nikov giunse a Kron\u0161tadt, il 3 (15) luglio, a bordo della nave inglese Passifik, fu arrestato dalla polizia, messa sull'avviso da Peretz. In una delle missive sequestrate, scritta da Herzen e da Ogar\u00ebv, e indirizzata a Nikolaj Serno-Solov'evi\u010d, si leggeva: \u00abSiamo disposti a pubblicare il \"Sovremennik\" con \u010cerny\u0161evskij, qui o a Ginevra\u00bb.\nIl 7 (19) luglio 1862, mentre \u010cerny\u0161evskij era in casa con un impiegato del \"Sovremennik\", Maksim Antonovi\u010d, venuto a discutere della prossima pubblicazione degli scritti di Dobroljubov, e con il dottor P\u00ebtr Ivanovi\u010d Bokov (1835-1915), assenti la moglie e i figli, in vacanza a Saratov, comparvero in via Bol'\u0161aja Moskovskaja due ufficiali di polizia. Uno di essi, il colonnello Rakeev, che aveva nel 1837 accompagnato la salma di Aleksandr Pu\u0161kin in segreto da San Pietroburgo a Mikajlovskoe, nell'Oblast' di Pskov, ed era il responsabile degli arresti di Michajlov e di Obru\u010dev, cur\u00f2 la perquisizione dell'appartamento.\n\u010cerny\u0161evskij fu preso in custodia e condotto alla Fortezza di Pietro e Paolo, dove fu imprigionato nella cella \u2116 11 del rivellino Alekseevskij, raggiunto poco dopo da Nikolaj Serno-Solov'evi\u010d, rinchiuso nella cella \u2116 16. Alle due di notte, Potapov rifer\u00ec degli arresti al capo della Terza sezione Dolgorukov, e aggiunse che se \u00abVeto\u0161nikov e Serno-Solov'evi\u010d erano in preda a una grande confusione\u00bb, \u010cerny\u0161evskij, al contrario, \u00abse lo aspettava\u00bb.\nLa fortezza, il processo, l'esecuzione civile.\nSolo dopo quattro mesi dall'arresto, il 30 ottobre (11 novembre) 1862, Nikolaj Gavrilovi\u010d fu convocato per il primo interrogatorio e informato delle accuse a suo carico, di essere cio\u00e8 in \u00abrapporti con gli esuli russi e con altri personaggi, e di diffondere propaganda pericolosa\u00bb. Dalle domande rivoltegli, cap\u00ec che le autorit\u00e0 non avevano prove contro di lui e scrisse allo zar e al governatore generale di San Pietroburgo, perch\u00e9 si arrivasse al processo in tempi ragionevoli. A ottobre gli era stato concesso di acquistare libri di sua scelta e di riceverli dai parenti, mentre il permesso di vedere la moglie, negatogli a lungo, gli sar\u00e0 accordato a febbraio, per aver intanto intrapreso uno sciopero della fame.\nNella fortezza \u010cerny\u0161evskij lesse, tradusse e scrisse molto. Quando acquist\u00f2 e chiese il consenso a poter tradurre in russo il XVI volume della \"Storia del mondo\" di Friedrich Schlosser (1776-1861), inform\u00f2 chi di dovere che stava scrivendo un romanzo di fantasia, sentimentale, senza riferimenti politici. Le prime parole di \"Che fare?\" furono scritte il 14 (26) dicembre 1862, data emblematica che segna l'inizio della rivolta decabrista e gi\u00e0 questo era un indizio che avrebbe dovuto allarmare i censori, i quali non scorsero dietro le apparenze romantiche dell'intreccio, le forti implicanze politiche: era nato quello che sarebbe presto divenuto il vademecum delle future generazioni di rivoluzionari, la loro educazione ideologica. A gennaio era gi\u00e0 pronta la prima parte del romanzo, che, confortata dal beneplacito della Commissione preposta alla censura, fu consegnata a Nekrasov, per la stampa, dal cugino di \u010cerny\u0161evskij, Pypin. Il 6 (18 aprile) fu consegnata da \u010cerny\u0161evskij l'ultima parte del suo fondamentale scritto.\nL'accusa, non riuscendo in alcun modo a trovare riscontri che supportassero il proprio, inconsistente, impianto accusatorio, alla fine opt\u00f2 per la fabbricazione di prove false. Strumento di detta macchinazione fu Vsevolod Kostomarov. Dopo l'arresto, l'investigatore Ivan Dmitrievi\u010d Putilin (1830-1893), che dal governatore di San Pietroburgo, principe Suvorov (1804-1882), era stato affiancato al generale Potapov per contrastare la dilagante propaganda rivoluzionaria, lo aveva infatti convinto a collaborare e cos\u00ec alleggerire la propria posizione. La sua testimonianza era stata decisiva per la condanna di Michajlov e gli fu pertanto chiesto di incastrare \u010cerny\u0161evskij.\nIl 16 (28) marzo 1863 Nikolaj Gavrilovi\u010d fu dunque interrogato una seconda volta e subito si accorse che qualcosa era cambiato, che se prima le accuse erano piuttosto sommarie, ora erano formulate in termini pi\u00f9 precisi. Fu invitato a riferire dei suoi rapporti con Michajlov, \u0160elgunov e V. Kostomarov, dei manifestini editi dalla stampa clandestina e, soprattutto, di quello, mai diffuso, scritto per i contadini, la cui bozza, in ogni caso, non era di sua mano.\nL'istruttoria, a quel punto, procedette con insolita rapidit\u00e0 e a maggio era gi\u00e0 conclusa con l'invio delle carte al senato, perch\u00e9 pronunciasse la sentenza. Kostomarov aveva dichiarato di conoscere \u010cerny\u0161evskij e che con lui aveva ammesso di essere lui l'autore del proclama ai contadini. A dare manforte alla sua affermazione, fu fatto venire da Mosca un mercante che, sotto giuramento e in evidente stato d'ebrezza, senza che questa condizione fosse ritenuta dai senatori giudicanti ragione sufficiente a inficiarne le parole, conferm\u00f2 di aver ascoltato una conversazione tra i due durante una visita di \u010cerny\u0161evskij nella vecchia capitale, nell'estate del 1861, in merito appunto alla stampa di detto manifesto, ancora da rivedere. Furono poi presentate, a corollario delle deposizioni verbali, prove documentarie, dei falsi prodotti da Kostomarov imitando la grafia di \u010cerny\u0161evskij. Si trattava di \u00abun appunto che dava istruzioni a Kostomarov su alcune correzioni da apportare al testo del proclama\u00bb, e di una lettera al poeta Ple\u0161\u010deev in cui si sosteneva la necessit\u00e0 di assumersi dei rischi nella situazione attuale, quali potevano essere quelli relativi all'organizzazione di una stampa illegale. La macchinazione era fin troppo evidente, anche perch\u00e9 Kostomarov fino a pochi mesi prima, aveva attribuito la paternit\u00e0 del proclama diretto ai contadini a Michajlov. Inoltre, come faceva notare lo stesso \u010cerny\u0161evskij, che messo a confronto con Kostomarov, rest\u00f2 sulle sue posizioni e dichiar\u00f2 che poteva incanutire e morire, ma mai modificare le proprie asserzioni, era ben strano che, se ancora lavorava sul manifesto nel giugno del '61, non faceva cenno alcuno alla rivolta di Bezda, della primavera precedente.\nMa il processo era stato truccato dalle false prove addotte dalla Terza sezione e, bench\u00e9 qualche perplessit\u00e0 non manc\u00f2 tra i senatori, inevitabile era la sentenza di condanna, che fu pronunciata il 17 (29) febbraio 1864 in questi termini:\n\u00ab \u010cerny\u0161evskij, essendo un letterato e uno dei principali collaboratori del giornale \"Sovremennik\", con la sua attivit\u00e0 letteraria, ha avuto grazie ai suoi scritti un forte ascendente sulla giovane generazione, nella quale ha con perversa volont\u00e0 sviluppato idee materialiste e, in sommo grado, socialiste, che pregnano le sue opere, e, mirando al sovvertimento del governo legittimo e del presente ordine, tramite l'attuazione delle sopracitate idee, si conferma un agitatore eccezionalmente pericoloso, e pertanto il Senato reputa giusto infliggergli una pena severa... Il Senato direttivo sentenzia: il consigliere titolare dimissionario Nikolaj \u010cerny\u0161evskij, di anni trentacinque, per l'attivit\u00e0 cospiratoria volta a rovesciare l'ordine costituito, per l'adozione di misure volte alla ribellione, per la stesura dello scandaloso manifesto \"Ai nobili contadini\" e per il suo rilascio alla stampa a fini di propaganda, \u00e8 privato di tutti i diritti, dei beni ed \u00e8 inviato ai lavori forzati nelle miniere per quattordici anni e, successivamente, in Siberia per sempre\u00bb.\nAlessandro II, cui fu sottoposto il verdetto, dimezz\u00f2 in un secondo momento il periodo dei lavori forzati, da quattordici a sette anni. Il 19 (31) maggio, nei pressi di via Mytninskaja, ebbe luogo l\"esecuzione civile\" di \u010cerny\u0161evskij, ossia la cancellazione dei suoi diritti di cittadino. Nonostante la giornata di pioggia, una folla eterogenea si assiep\u00f2 intorno alla barriera fatta dai soldati, gendarmi a cavallo e guardie civiche, innalzata attorno al palco. Giunse la carrozza con il prigioniero in catene, e con la scritta \u00abGosudarstevennyj prestupnik\u00bb (Criminale di Stato) su un cartello di legno appeso al collo. Salito sul palco, fu legato alla catena che pendeva dall'alta colonna nera fissata al centro, il boia gli tolse il berretto, e un soldato inizi\u00f2 la lettura della sentenza. \u010cerny\u0161evskij si guard\u00f2 intorno, come se cercasse volti amici, e due o tre volte, chin\u00f2 il capo, in cenno di saluto. Terminata la lettura della sentenza, Nikolaj Gavrilovi\u010d fu messo in ginocchio e il boia gli spezz\u00f2 la spada sulla testa, quindi gli restitu\u00ec il berretto, gesto per cui fu ringraziato dal prigioniero che si rimise in piedi e attese, in silenzio, la fine della triste cerimonia.\nQuando fu riportato nella carrozza, la folla riusc\u00ec a rompere il cordone delle guardie e a circondare la vettura. Una ragazza lanci\u00f2 un mazzo di fiori, che fu immediatamente sequestrato, e un giovane ufficiale grid\u00f2: \"Addio \u010cerny\u0161evskij!\". Il prigioniero pot\u00e9 vedere, prima di lasciare per sempre San Pietroburgo, molti fazzoletti agitarsi e cappelli levarsi per accomiatarsi da lui.\nNel distretto minerario di Ner\u010dinsk.\nIl giorno in cui fu compiuta l'esecuzione civile, \u010cerny\u0161evskij fu visitato in carcere dalla moglie, dai cugini e da alcuni redattori del \"Sovremennik\". A Pypin disse che la condanna gli era stata utile ad avere una percezione pi\u00f9 netta dell'ingiustizia e ad Antonov espresse la sua speranza che quanto avrebbe scritto in futuro sarebbe stato pubblicato sul giornale, se non con il suo nome, con uno pseudonimo.\nLa sera del 20 maggio (1\u00ba giugno), su un carro postale e scortato da due gendarmi, \u010cerny\u0161evskij fu segretamente inviato nella prigione di Tobol'sk, dove pervenne il 5 (17) giugno con lo status di prigioniero in attesa di trasferimento. Il 2 (14) luglio era a Irkutsk dopo un viaggio durato tre settimane. Il 10 (23) fu condotto dai gendarmi nella colonia penale di Usol\u2019e-Sibirskoe sulle rive del fiume Angara, ma alle autorit\u00e0 locali parve che le condizioni detentive fossero troppo morbide per un cos\u00ec importante \"criminale di Stato\", e il 23 luglio (4 agosto) \u010cerny\u0161evskij part\u00ec in direzione di \u010cita, per giungere il 3 (15) agosto a Ner\u010dinskij Zavod, dove fu deciso che la sua destinazione finale sarebbe stata il bagno penale di Kadaja, a poca distanza dal confine con la Cina. Nel corso della visita medica cui fu sottoposto, gli furono diagnosticati lo scorbuto e uno stress nervoso con ripercussioni cardiache, incompatibili con il lavoro nelle miniere. Il giorno appresso raggiunse Kadaja e fu collocato nel piccolo ospedale locale. Qui \u010cerny\u0161evskij ritrov\u00f2 Michail Michajlov e fu assieme a lui finch\u00e9, trascorsi pochi mesi, non fu dimesso. Ma l'amico, gravemente malato di tubercolosi associata a complicanze renali, dovette restare in ospedale.\nPer alcuni mesi Nikolaj Gavrilovi\u010d abit\u00f2 in una casetta di legno dalle pareti fatiscenti insieme a due \"garibaldini\" che avevano partecipato alla rivolta polacca anti-russa del 1863: il bergamasco Luigi Caroli (1834-1865) e il francese Emile Andreoli (1835-1900) (un terzo, Alessandro Venanzio, abitava in un edificio a parte). Quando Luigi Caroli si ammal\u00f2 gravemente, \u010cerny\u0161evskij gli cedette il suo letto e su questo giaciglio Luigi Caroli spir\u00f2 all'alba dell'8 (20) giugno 1865.\nPoco tempo dopo, la notte del 3 (15) agosto 1865, \u010cerny\u0161evskij corse inutilmente in ospedale per abbracciare un'ultima volta l'amico Michajlov che per\u00f2 nel frattempo era gi\u00e0 morto.\nNella primavera del 1866, Ol'ga Sokratovna, accompagnata dal figlio minore Michail e dal dottor Pavlinov, giunse a Irkutsk e inoltr\u00f2 domanda al governatore per poter incontrare il marito. Siffatto genere di visite era permesso, ma in questo caso specifico si accumularono una serie di rinvii, e l'autorizzazione fu rilasciata solo ad agosto e per il periodo di un mese. \u010cerny\u0161evskij per\u00f2 non sopport\u00f2 il clima in cui si tenevano gli incontri con Ol'ga, sempre in presenza di una guardia, e dopo cinque giorni preg\u00f2 la moglie di partire.\nA fine settembre del 1866 Nikolaj Gavrilovi\u010d fu trasferito nel carcere del villaggio di Aleksandrovskij Zavod, dove si trovava anche una fabbrica per la lavorazione dell'argento estratto nelle miniere del distretto di Ner\u010dinsk. In questa prigione erano rinchiusi, in particolare, insorti polacchi reduci dalla rivolta anti-russa del 1863 e membri del gruppo di Dmitrij Karakozov. Tra questi ultimi, \u010cerny\u0161evskij far\u00e0 amicizia soprattutto con Vja\u010deslav \u0160aganov (1839-1902) e con P\u00ebtr Nikolaev (1844-1910). La cella in cui visse era piccola, isolata, e con sbarre di ferro. Quasi met\u00e0 del suo spazio era occupato dal tavolaccio che fungeva da giaciglio e sulla cui sponda, appoggiandosi a un tavolino, \u010cerny\u0161evskij sedeva per lavorare.\nNel giugno del 1867 ebbe il permesso di lasciare il carcere, e gli fu concesso di vivere nella casa di un diacono della chiesa, di fronte all'abitazione del comandante del carcere. \u010cerny\u0161evskij trascorreva il suo tempo in occupazioni intellettuali, ma di tanto in tanto andava a pescare lungo il fiume Gazimur, e quando gli era consentito, cio\u00e8 la domenica e nei giorni feriali, faceva visita ai prigionieri, cui leggeva i suoi scritti e parlava di storia. Aveva il dono dell'improvvisazione e sovente fingeva di leggere una storia da un quadernetto, ma in realt\u00e0 stava inventando all'impronta. Le storie create da \u010cerny\u0161evskij furono, non di rado, il soggetto di divertenti recite estemporanee.\nL'11 (23) giugno del 1868, l'ex colonnello Andrej Afanas'evi\u010d Krasovskij (1822-1868), un rivoluzionario accusato di aver diffuso tra i sottoposti del reggimento di \u017dytomyr proclami in cui li si invitava a non prendere le armi contro i contadini in caso di rivolta, e condannato a dodici anni di lavori forzati, poi scesi a otto, fugg\u00ec a cavallo da Aleksandrovskij Zavod, diretto in Cina. Tre giorni dopo fu trovato il suo cadavere nella foresta, e mai si \u00e8 potuto appurare se sia stato ucciso per rapina dal cosacco che lo aveva aiutato nell'impresa, o se si sia suicidato perch\u00e9 il suo tentativo era fallito. L'episodio ebbe, quale ripercussione immediata, l'inasprimento delle condizioni detentive di \u010cerny\u0161evskij, tanto era il timore che anche lui potesse evadere.\nSecondo un recente decreto di Alessandro II, quanti erano stati condannati ai lavori forzati per reati politici prima del gennaio 1866 potevano essere mandati in esilio a scontare il resto della pena, ma questa disposizione reale non fu applicata a \u010cerny\u0161evskij, n\u00e9 nel 1868, n\u00e9 il 10 (22 agosto) 1870, quando il periodo di detenzione giunse a termine e Nikolaj Gavrilovi\u010d gi\u00e0 accarezzava il sogno di ricongiungersi alla famiglia in una citt\u00e0 della Siberia come poteva essere Irkutsk.\nFoto di \u010cerny\u0161evskij venivano trovate tra gli effetti personali degli arrestati e le sue opere continuavano a essere diffuse clandestinamente; i giovani \u2014 cos\u00ec ragionavano le autorit\u00e0 \u2014 non lo avevano dimenticato e potevano ordire complotti finalizzati alla sua fuga. Il capo della polizia segreta, il conte \u0160uvalov, date queste premesse, espresse allo zar il proprio disagio per la scarcerazione di \u010cerny\u0161evskij, che in libert\u00e0, sebbene al confino, sarebbe certamente divenuto il fulcro del movimento rivoluzionario. Alessandro II si disse d'accordo sulla necessit\u00e0 di continuare a monitorare i movimenti del \u00abcriminale\u00bb e ordin\u00f2 di trasferirlo in un'area remota della Siberia, in modo da arginare il pericolo di evasione e da rendere impossibile alla \u00abgiovent\u00f9 scalmanata\u00bb l'organizzazione di piani diretti alla sua liberazione.\nIn effetti un progetto del genere fu arrischiato da Lopatin, che all'epoca si trovava a Londra e stava traducendo il primo libro de \"Il Capitale\" di Karl Marx. Con un passaporto intestato al cittadino turco Saki\u010d, Lopatin rientr\u00f2 in patria, a San Pietroburgo, studi\u00f2 le mappe della Siberia, si dot\u00f2 di un nuovo documento a nome di Nikolaj Ljubavin e, sotto le mentite spoglie di un membro della societ\u00e0 geografica incaricato di adempiere a una missione scientifica, si port\u00f2 a Irkutsk. Non avendo contatti con i parenti di \u010cerny\u0161evskij, non ne conosceva l'esatta ubicazione e per la raccolta delle informazioni impieg\u00f2 pressappoco un mese. Nel frattempo, agenti russi all'estero avevano allertato la Terza sezione sull'arrivo in Siberia di un emigrato e, il 1\u00ba (13) febbraio 1871, Lopatin, sospettato di preparare la fuga di \u010cerny\u0161evskij per poi farlo riparare oltre i confini dell'Impero, fu arrestato.\nNon fu per\u00f2 il generoso sforzo di Lopatin a peggiorare il destino di \u010cerny\u0161evskij, precedentemente deciso da Alessandro II. Il 21 dicembre 1871 (2 gennaio 1872), scortato dai gendarmi, dal villaggio di Aleksandrovskij Zavod fu condotto a Irkutsk e da l\u00ec a Viljujsk, un piccolo villaggio nell'estremo nord della Siberia, a da Jakutsk.\nL'esilio.\nA Viljujsk.\nIl viaggio verso Viljujsk, molto faticoso e difficile, anche per il pericolo rappresentato dalle lastre di ghiaccio, era durato ventidue giorni. La sua residenza fu stabilita nella locale prigione, al momento vuota, un grande edificio di legno recintato, nei pressi della riva del fiume Viljuj. Dal punto di vista geografico, Viljujsk era una prigione naturale, immersa nella taiga e in un reticolo di piccoli fiumi e paludi. La popolazione non contava pi\u00f9 di cinquecento abitanti, principalmente Jakuti, cosacchi e mercanti russi. Qualche funzionario e due preti costituivano l\"intelligencija\" del posto. Le merci di prima necessit\u00e0 erano vendute porta a porta, giacch\u00e9 non c'erano spacci, ma alcuni importanti beni di consumo, come il sapone, erano sconosciuti.\n\u00abViljujsk \u00e8 chiamata una citt\u00e0\u00bb, \u2014 scrive \u010cerny\u0161evskij in una lettera alla moglie del 2 (14) dicembre 1872 \u2014 \u00abma in realt\u00e0 non \u00e8 neppure un villaggio nel senso russo della parola. \u00c8 qualcosa di cos\u00ec deserto e piccolo che non v'\u00e8 nulla di simile in Russia\u00bb. Quanto agli abitanti, \u00abc'\u00e8 da chiedersi cosa siano, se gente o qualcosa di peggio di cani dimenticati, animali che non hanno nome... Non si pu\u00f2 parlare con loro, son paurosi al punto di sospettare in ogni parola qualche menzogna rovinosa per loro. E cos\u00ec si comportano non soltanto con me, ma l'un con l'altro\u00bb. La solitudine era una costante di vita pure tra gli abitanti. Non avevano altro passatempo che il solitario, e a furia di giocarci erano presi dalla malinconia e finivano con l'impiccarsi. \u010cerny\u0161evskij cos\u00ec commenta, sempre in una lettera a Ol'ga del 17 (29) maggio 1872, la condizione d\u2019isolamento peculiare alla cittadina siberiana: \u00abPer me poco male, io ho la possibilit\u00e0 di non parlare con gli uomini, di non vederli. Il libro me li sostituisce. Ma per gli altri vivere qui sarebbe impossibile\u00bb.\nIn questo distacco quasi assoluto dal mondo, \u010cerny\u0161evskij vivr\u00e0 per undici anni e sette mesi, conducendo una monotona esistenza priva di stimoli intellettuali. Si alzava tardi, verso mezzogiorno, beveva il t\u00e8, passeggiava, leggeva, fumava parecchio e tornava a letto. Una volta ogni due mesi aveva il conforto di ricevere la posta.\nNella primavera del 1872, per due giorni fecero sosta a Viljujsk, diretti in esilio a Ol\u00ebkminsk, \u0160aganov e Nikolaev. Qualche tempo dopo, un giovane traghettatore di \"pauzok\", di nome Leme\u0161evskij, si present\u00f2 a \u010cerny\u0161evskij come intermediario tra lui e gli esiliati di Ol\u00ebkminsk: avrebbe provveduto a consegnare la corrispondenza e a far giungere suoi materiali scritti nella Russia europea, ma questo poi non accadde.\nSul finire del 1873, al governatore generale di Irkutsk pervenne una lettera anonima in cui si affermava che Michail Bakunin e Nikolaj Utin (1841-1883) stavano pianificando di far evadere \u010cerny\u0161evskij. Fu inviato a Viljujsk il colonnello Kupenkov, il quale fece un'accurata ispezione, appur\u00f2 che non erano stati scavati cunicoli e simili vie di fuga, si convinse che il prigioniero era perfettamente sorvegliato e nel suo rapporto scrisse: \u00abRidotto all'osso e ingiallito, \u010cerny\u0161evskij \u00e8 eccentrico, strambo, poco comunicativo con la gente, mite e cordiale con le guardie, trascorre il suo tempo nella lettura e nella scrittura, distruggendo poi il suo lavoro. Non esegue il rituale ecclesiastico ortodosso, non va in chiesa, mangia poco, non fa uso di vino e di vodka\u00bb.\nCon il passare del tempo, Nikolaj Gavrilovi\u010d stabil\u00ec qualche contatto con i jakuti, cerc\u00f2 di venir loro incontro, anche dando qualche consiglio su come curare con semplici rimedi le malattie dei bambini, e aiutando a prosciugare aree paludose.\nNell'estate del 1874, su ordine del nuovo governatore generale della Siberia orientale, il barone Platon Aleksandrovi\u010d Frederiks (1828-1888), giunse a Viljujsk un suo emissario, G. V. Vinnikov, incaricato di convincere \u010cerny\u0161evskij a chiedere clemenza allo zar, in modo da tornare a casa. Ma, contrariamente alle attese dell'inviato governativo, il prigioniero non si pieg\u00f2 e cos\u00ec giustific\u00f2 la sua decisione: \u00abVi ringrazio. Ma vedete, per cosa dovrei chiedere la grazia? Questo \u00e8 il punto. Mi pare che sia stato inviato qui solo perch\u00e9 la mia testa e la testa del comandante della gendarmeria \u0160uvalov sono su posizioni differenti, e per questo si pu\u00f2 forse chiedere la grazia? Vi ringrazio per il disturbo. Rifiuto con fermezza la domanda di grazia\u00bb.\nL'ultimo evento di rilievo nel lungo esilio a Viljujsk, fu un altro tentativo di liberarlo, anch'esso fallito, messo in atto nell'estate del 1875. Al funzionario di polizia Ivan \u017dirkov, il 12 (24) luglio dopo mezzogiorno, si present\u00f2 il tenente della polizia Me\u0161\u010derinov con un telegramma della gendarmeria di Irkutsk, nel quale si ordinava al comandante di Viljujsk di consegnare \u010cerny\u0161evskij, oggetto di trasferimento a Blagove\u0161\u010densk. \u017dirkov subito rilev\u00f2 alcune incongruenze. Me\u0161\u010derinov non aveva con s\u00e9 la \"podoro\u017enaja\", era sprovvisto di scorta e non disponeva di una dichiarazione scritta dal governatore di Jakutsk. In queste condizioni, rifiut\u00f2 il rilascio del prigioniero e chiese a Me\u0161\u010derinov, cui affianc\u00f2 due cosacchi, di procurarsi il documento a Jakutsk. Me\u0161\u010derinov, che era in realt\u00e0 lo \"zemlevolec\" Ippolit My\u0161kin, a 352 chilometri da Viljujsk, spar\u00f2 contro uno dei cosacchi, ferendolo, e si diede alla fuga per essere catturato dopo tre giorni.\nIntanto, oltre agli appelli della famiglia, nel numero del 15 (27) gennaio 1881 il giornale liberale \"Strana\" (la Nazione) chiese per \u010cerny\u0161evskij il perdono. Poi il partito della Narodnaja volja, il 1\u00b0 (13) marzo, giustizi\u00f2 Alessandro II e il suo erede, temendo di subire la medesima sorte del padre, decise di trasferire la corte dal Palazzo d'Inverno a Gat\u010dina. Nel 1882, ci furono i primi contatti tra la \"Svja\u0161\u010dennaja dru\u017eina\" (Compagnia santa), un'organizzazione monarchica segreta della quale erano membri personaggi di primo piano del governo, (come il ministro della Corte imperiale, conte Voroncov-Da\u0161kov, il ministro per gli Affari interni, conte Ignat'ev (1832-1908), l'aiutante di campo del granduca Vladimir, conte \u0160uvalov (1847-1902), Vitte) e i rappresentanti di Narodnaja volja, miranti alla cessazione degli atti terroristici per consentire, in piena sicurezza, che la cerimonia d'incoronazione del nuovo zar, sospesa per la gravidanza della zarina avesse luogo. Mediatore nei colloqui fu il giornalista georgiano Nikolaj Jakovlevi\u010d Nikoladze (1843-1928), che a Parigi s'incontr\u00f2 con Lev Tichomirov, coadiuvato dallo scrittore Michajlovskij, che a Char'kov ebbe un colloquio con Vera Figner, e una delle concessioni richieste dai rivoluzionari fu per l'appunto il ritorno dalla Siberia di \u010cerny\u0161evskij. Il 26 novembre (8 dicembre) 1882 Alessandro III, su consiglio del nuovo ministro per gli Affari interni, conte Dmitrij Tolstoj (1823-1889), ordin\u00f2 alla Compagnia santa di sciogliersi, ma Nikoladze, \u0160uvalov e Voroncov-Da\u0161kov proseguirono nel tentativo, agendo di concerto con la famiglia di \u010cerny\u0161evskij. Il 9 (21) maggio 1883 fu firmata dai figli una domanda di grazia, dal 15 al 28 maggio (27 maggio-9 giugno) si svolsero senza inconvenienti i festeggiamenti per l'incoronazione dello zar, e il 6 (18) luglio Alessandro III approv\u00f2 un decreto che consentiva a \u010cerny\u0161evskij di rientrare nella Russia europea, disponendo il trasferimento ad Astrachan', che implicava a sua volta la restituzione dei diritti civili, ma non di quelli di propriet\u00e0.\nNegli anni vissuti in questo remoto villaggio, tenuto sempre sotto stretta sorveglianza, \u010cerny\u0161evskij riusc\u00ec a comunicare idee e pensieri solo nelle lettere ai figli. In esse ebbe modo di parlare di scienze naturali, matematica, filosofia e storia. Tutti i tentativi di far giungere i suoi manoscritti in Russia fallirono, giacch\u00e9 tutto ci\u00f2 di lui che part\u00ec da Viljujsk fu intercettato dalla Terza sezione e scomparve nei suoi archivi.\nAd Astrachan'.\nIl 24 agosto (5 settembre) 1883, \u010cerny\u0161evskij scortato da due gendarmi, inizi\u00f2 in tutta segretezza il viaggio che lo avrebbe riportato nella Russia europea, passando per Jakutsk, Irkutsk, Orenburg, Syzran' e Saratov. A Irkutsk scopr\u00ec quale sarebbe stata la sua destinazione finale, felice all'idea che si sarebbe finalmente ricongiunto con la famiglia, e durante la sosta a Saratov, il 22 ottobre (3 novembre), riabbracci\u00f2 Ol'ga. La sera stessa ripart\u00ec in barca e pervenne ad Astrachan' il 27 ottobre (8 novembre), raggiunto subito dalla moglie.\nFu portato all'hotel Smirnov, nella principale area commerciale di Astrachan', e dopo tre giorni, accompagnato da Ol'ga, si trasfer\u00ec in un appartamento di propriet\u00e0 di un armeno, dove il 1\u00b0 (13) novembre rivide i due figli, ormai adulti. Avrebbe desiderato che restassero con lui, ma questi avevano la loro vita a San Pietroburgo e, trascorsi pochi giorni, rientrarono nella capitale. Al cugino Aleksandr Pypin scrisse al riguardo: \u00abLa mia familiarit\u00e0 con i ragazzi \u00e8 ancora scarsa. Sono venute da me persone completamente sconosciute. Nei sette o otto giorni che sono stati con me, cosa potevo mai scoprire delle loro attitudini? In particolare, Mi\u0161a \u00e8 stato per tutto il tempo occupato nelle faccende di ogni giorno, e ha avuto appena due, tre volte al giorno il tempo di scambiare con me qualche parola per pochi minuti. \u00c8 arrivato, da sconosciuto a uno sconosciuto, ed \u00e8 partito da quasi sconosciuto a un quasi sconosciuto\u00bb.\nIl primo pensiero di \u010cerny\u0161evskij fu quello di lavorare, anche per pagare i debiti accumulati negli anni dalla famiglia. Inizi\u00f2 a tastare il terreno per capire se potesse fare attivit\u00e0 letteraria, magari con uno pseudonimo. Chiese consiglio a Pypin e questi gli spieg\u00f2 che ancora non c'erano le condizioni e che nel frattempo non gli restava che tradurre testi scientifici. A dicembre del 1883, gli invi\u00f2 pertanto un'opera di linguistica comparativa del filologo e storico tedesco Otto Schrader.\n\u010cerny\u0161evskij era sottoposto a una vigilanza molto stretta, attuata da tre agenti esterni, stipendiati per l'occasione e non facenti parte dell'organico delle forze di polizia, con un notevole incremento delle spese spionistiche per la citt\u00e0 di Astrachan', le quali passarono da cento a milleseicento rubli annui. L'agente capo aveva il compito di osservare il sorvegliato a casa sua, e viveva perci\u00f2 nelle sue vicinanze, in modo da riferire circa lo stile di vita, le occupazioni, i contatti. Le altre due spie pedinavano \u010cerny\u0161evskij quando usciva di casa e raccoglievano informazioni su quanti giungevano ad Astrachan' per incontrarlo. Inoltre frequentavano ristoranti e altri luoghi pubblici per prendere nota di chi manifestava simpatia per \u010cerny\u0161evskij o desiderio di conoscerlo. L'ossessione delle autorit\u00e0 restava una possibile fuga dello scrittore rivoluzionario, che fosse organizzata da lui o dall'esterno, e quando il 12 (24) gennaio 1884 gli studenti dell'universit\u00e0 di Mosca indirizzarono a \u010cerny\u0161evskij, la cui posta era intercettata, un telegramma, il direttore della polizia politica, Pleve, avvi\u00f2 subito le indagini per scoprire gli autori del gesto.\nIn questo quadro \u00e8 chiaro che l'intervista di un giornalista del \"Daily News\", fatta nella prima met\u00e0 di dicembre, fu una mossa del dipartimento di polizia. All'epoca ancora nessuno conosceva l'indirizzo di \u010cerny\u0161evskij, i russi ignoravano che fosse tornato dalla Siberia, a eccezione dei parenti, e il governo voleva presentare all'Europa il volto di uno zar benevolo e di un \u010cerny\u0161evskij che aveva rinnegato le proprie idee. Nikolaj Gavrilovi\u010d sapeva di essere sotto controllo e stette al gioco, lui che era sempre molto cauto con gli estranei. Nell'intervista disse, per fare una citazione pertinente, che ai lavori forzati aveva portato le catene \u00absolo per due giorni e per un equivoco\u00bb, mentre sappiamo che le ebbe per un periodo di sei mesi. L'articolo, stampato in Europa e in Russia, present\u00f2 \u010cerny\u0161evskij come un uomo che non nutriva \u00abla pur minima ombra di risentimento contro il governo\u00bb, e il cui solo desiderio era di \u00abvivere in pace per il resto dei suoi giorni\u00bb. Non mancava neppure un cenno alla salubrit\u00e0 del clima di Astrachan', descritta come una specie di localit\u00e0 terapeutica per gli esuli politici, qui trasferiti per rimettersi in salute, mentre era vero il contrario. Il vento caldo, l'umidit\u00e0, e il fango delle paludi, terreno di coltura della malaria, avevano effetti devastanti sul fisico, tanto che Astrachan' era uno dei posti pi\u00f9 insalubri e con pi\u00f9 alta mortalit\u00e0 dell'Impero.\nNonostante \u010cerny\u0161evskij manifestasse a Pypin il desiderio di tradurre qualcosa che potesse incontrare l'interesse del pubblico, dal valore scientifico indiscusso e che non contrastasse troppo con i suoi principi materialistici, ai primi del 1884 il cugino gli invi\u00f2 un saggio scritto da un naturalista idealista inglese, sostenendo che, per poter lavorare, non doveva badare al contenuto. A maggio e per quattro giorni, Pypin fece visita a \u010cerny\u0161evskij. I due erano amici, ma ideologicamente distanti, essendo Pypin un liberale, e Nikolaj Gavrilovi\u010d fermo sulle sue posizioni, come aveva avuto modo di spiegargli per lettera. \u010cerny\u0161evskij, in particolare, criticava il disinteresse del cugino per l'attualit\u00e0 politica.\nIl successivo lavoro di traduzione affidatogli fu l'opera di Herbert Spencer, \"Primi princ\u00ecpi\". \u010cerny\u0161evskij non amava il filosofo positivista e un\u00ec alla traduzione note di commento, che poi gli furono per\u00f2 espunte, in cui spiegava i limiti del suo pensiero. Vennero poi tre mesi di stallo, senza guadagni, finch\u00e9 alla fine di agosto del 1884, non giunse ad Astrachan' Aleksandr Vasil'evi\u010d Zachar'in (1834-1892), un conoscente di vecchia data vicino agli ambienti radicali degli anni '60. La visita allert\u00f2 Pleve che fece convocare Zachar'in, il quale illustr\u00f2 lo stile di vita adottato da \u010cerny\u0161evskij, improntato a un assoluto isolamento e dunque tale da poter tranquillizzare la polizia, e spieg\u00f2 come, essendo il suo unico interesse quello di lavorare, intendeva aiutarlo a pubblicare. Il 26 novembre (8 dicembre) 1884, fu consentita a Nikolaj Gavrilovi\u010d l'attivit\u00e0 letteraria a due condizioni: censura preventiva e uso di uno pseudonimo. Si trattava di gravi, ma prevedibili, restrizioni che consentivano a una persona di \"scrivere\" senza di fatto \"poter scrivere\", giacch\u00e9 la libert\u00e0 di espressione era annullata. Pure \u010cerny\u0161evskij sapr\u00e0 in parte esprimere le sue vere opinioni.\nA ottobre \u010cerny\u0161evskij pens\u00f2 che sarebbe stato utile tradurre \"La storia universale\" di Georg Weber (1808-1888), avanz\u00f2 la proposta ai contatti che Zachar'in gli aveva dato, e a marzo del 1885 l'ufficio censura della polizia politica gli accord\u00f2 il permesso. Fu trovato l'editore a Mosca, nella persona di Koz'ma Soldat\u00ebnkov (1818-1901), e \u010cerny\u0161evskij riuscir\u00e0 a tradurre e a pubblicare, celato dietro lo pseudonimo di Andreev, dodici dei quindici volumi di cui era composta l'opera complessiva di Weber. Questo immane lavoro, che condurr\u00e0 coadiuvato da vari segretari, primo tra tutti, Konstantin Michajlovi\u010d Fedorov (1866-1947), cui dettava la traduzione, spesso senza l'ausilio dei dizionari, lo accompagner\u00e0 fino al 1888 e gli dar\u00e0 di che vivere.\nSempre a marzo del 1885, Zachar'in fece pubblicare sul \"Russkaja mysl\"' (Il Pensiero russo) una poesia di \u010cerny\u0161evskij intitolata \"Gimn Deve Neba\" (Inno alla Vergine celeste), occasione nella quale debutt\u00f2 il nome di Andreev. I pochi che conoscevano la vera identit\u00e0 dell'autore, si diedero subito a scoprirne il sotteso significato allegorico, che a quanto anni dopo dichiarer\u00e0 uno dei redattori della rivista consisteva nell'ammonimento che, persa la battaglia, non bisognava farsi prendere dallo sconforto. Nello stesso tempo, su un'altra rivista, \"Russkie vedomosti\", usc\u00ec \"Charakter \u010delove\u010deskogo znanija\" (La natura della conoscenza umana), un articolo filosofico di matrice materialista, in cui le tesi dei conservatori erano tanto intelligentemente ridicolizzate che la censura non se ne avvide.\nA questo punto \u010cerny\u0161evskij credette di poter continuare a vedere pubblicati i suoi scritti sui giornali, ma cos\u00ec non fu e, per esempio, il \"Russkaja mysl\"i non accett\u00f2 il suo racconto \"Ve\u010dera u knjagini Starobel'skoj\" (Serate dalla principessa Starobel'skaja), probabilmente uno di quelli che aveva steso a Viljujsk e poi distrutto. Non potendo vivere senza scrivere, perch\u00e9 sentiva di impazzire, era ricorso infatti al metodo di elaborare un testo e quindi, in attesa un giorno di poterlo riscrivere e darlo alle stampe, di memorizzarlo. Riuscir\u00e0 a mandare alle rotative solo un altro articolo nel 1888, quando l'editore del \"Russkaja mysl\"', Vukol Michajlovi\u010d Lavrov (1852-1912), giunse ad Astrachan' per pregarlo di scrivere qualcosa di argomento filosofico. Ne venne fuori un pezzo, \"Proischo\u017edenie teorii blagotvornosti or'by za \u017eizn. Predislovie k nekotorym traktatam po botanike, zoologii i naukam o \u010delove\u010deskoj \u017eizni\" (Origine della teoria sulla benefica lotta per la vita. Prefazione a certi trattati di botanica, zoologia e scienze della vita umana), nel quale \u010cerny\u0161evskij critica il pensiero sociologico di Malthus, in particolare la sua proiezione del principio evolutivo ai fenomeni sociali, sia dal punto di vista scientifico che sulla base dei pi\u00f9 elementari valori morali. L'articolo, apparso a settembre del 1888 e firmato piuttosto ironicamente \"Un vecchio trasformista\", fu salutato con favore dalla pubblicistica, la quale presto scopr\u00ec che chi si celava dietro il falso appellativo era sempre Andreev, e che Andreev era \u010cerny\u0161evskij.\nIn contemporanea con la traduzione di Weber, \u010cerny\u0161evskij scrisse anche pagine di memorie. Il proposito di pubblicare una biografia di Nekrasov non giunse a termine e restano solo una serie di appunti. Maggiori risultati si videro in un analogo tentativo condotto sul suo pi\u00f9 grande amico e intellettuale a lui pi\u00f9 congeniale, ossia Nikolaj Dobroljubov. Gi\u00e0 poco dopo la morte del giovane, aveva iniziato a raccogliere materiali su di lui finalizzati a una futura biografia, ma l'arresto aveva interrotto il progetto. Ad Astrachan' lo riprese e, con l'aiuto di quanti erano a San Pietroburgo o avevano libert\u00e0 di spostamento, rientr\u00f2 in possesso delle vecchie carte e ne pot\u00e9 aggiungere di nuove. Pypin gli invi\u00f2 le lettere scritte da Dobroljubov e dai suoi corrispondenti. Il fratello dello scrittore Vladimir Korolenko, Illarion, conosciuto a met\u00e0 del 1887, si rec\u00f2 personalmente a Ni\u017enij Novgorod dai parenti di Dobroljubov per intervistarli, e anche Ol'ga Sokratovna da questa citt\u00e0 si mise alla ricerca di documenti e trov\u00f2 le epistole di Dobroljubov a Panaev. Il lavoro fu edito da Soldat\u00ebnkov e \u010cerny\u0161evskij lo firm\u00f2: \"Uno dei conoscenti di N. A. Dobroljubov\".\nAlla fine del 1885, il figlio minore di \u010cerny\u0161evskij fece domanda allo zar perch\u00e9 consentisse a suo padre di risiedere ovunque nella Russia europea e di potersi dedicare all'attivit\u00e0 letteraria, in altre parole di vivere anche in una delle due capitali e di pubblicare con il proprio nome. La richiesta fu respinta, e la sorveglianza speciale continuer\u00e0 ancora per oltre un anno, fin quando non sar\u00e0 sostituita da quella comune, con l'impiego cio\u00e8 di agenti interni, meno qualificati, l'11 (23) febbraio 1887.\nA met\u00e0 agosto del 1888 fu nominato il nuovo governatore di Astrachan', principe Leonid Dmitrievi\u010d Vjazemskij (1848-1909), e tra le prime iniziative che questi prese figura una visita a \u010cerny\u0161evskij, una mossa, apparentemente incomprensibile, che presto diverr\u00e0 una consuetudine quasi settimanale. In realt\u00e0 il principe guardava a \u010cerny\u0161evskij con un certo timore, e voleva esercitare, non fidandosi troppo dei gendarmi, una specie di controllo diretto, per avere la certezza che non ci fossero concreti rischi di fuga.\nUna nuova petizione del figlio Michail, del marzo 1889, che insisteva sul peggioramento del quadro clinico del padre, affetto da gastrite acuta, febbri reumatiche, e malaria, patologia quest'ultima che, essendo endemica ad Astrachan', costringeva la madre a soggiorni sempre pi\u00f9 frequenti a Saratov, non fu accolta dal solito rifiuto. Le autorit\u00e0 presero tempo e chiesero l'opinione di Vjazemskij, abituale frequentatore di \u010cerny\u0161evskij. Il principe diede il suo parere favorevole, confermando la gravit\u00e0 delle condizioni di salute e parlando esplicitamente di un deterioramento delle facolt\u00e0 intellettuali. Fece ci\u00f2 perch\u00e9 desiderava liberarsi da quello che riteneva un grosso problema, e sapeva che forse accennare allo stato fisico non sarebbe bastato a convincere il Dipartimento di polizia della innocuit\u00e0 di \u010cerny\u0161evskij. Il ministero per gli Affari interni, infatti, che doveva anche fare i conti con le critiche della stampa estera, ma che non poteva cedere su questo punto finch\u00e9 le capacit\u00e0 dell'esule non si fossero esaurite, diede il suo benestare e, il 24 giugno (5 luglio) 1889, Nikolaj Gavrilovi\u010d lasci\u00f2 Astrachan' per tornare nella natia Saratov.\nLa morte.\nA Saratov \u010cerny\u0161evskij port\u00f2 con s\u00e9 anche il giovane segretario Fedorov, volendo lavorare a due libri, nei quali con semplicit\u00e0 espositiva avrebbe provato a erudire il popolo in materia di economia politica e di storia, oltre che ai volumi conclusivi dell'opera di Weber.\nNon si sistem\u00f2 nella sua vecchia casa, che era stata negli anni precedenti data in affitto a un avvocato, ma in una nuova abitazione a due piani, riparata dal rumore della strada. La citt\u00e0 era molto cambiata negli ultimi tempi e Nikolaj Gavrilovi\u010d rimase soprattutto colpito dai lavori di prosciugamento di parte del letto del Volga, che a suo giudizio avrebbero avuto importanti implicazioni economiche, come spieg\u00f2 in un articolo per il \"Saratovskogo listka\" (Il foglio di Saratov).\nIl suo sogno era di rifare con il \"Russkaja mysl\"' lo stesso percorso che a suo tempo aveva sperimentato con il \"Sovremennik\", trasformando un giornale tendenzialmente progressista in una tribuna da cui parlare, seppur tra mille cautele e accorgimenti, dell'attualit\u00e0 politica, ma non ne ebbe il tempo.\nNella seconda met\u00e0 di settembre, nel corso di una passeggiata verso la stazione, fu colpito da mal di stomaco e vomito. Fu chiamato il pi\u00f9 rinomato medico di Saratov, Aleksej Varfolomeevi\u010d Brjuzgin, che constat\u00f2 un ingrossamento della milza e diagnostic\u00f2 un attacco intestinale di febbre malarica, ragion per cui prescrisse una dose elevata di chinino. Il 14 (26) ottobre Brjuzgin fu nuovamente richiamato al capezzale di \u010cerny\u0161evskij, che accusava febbre alta e bassa frequenza cardiaca, e stabil\u00ec di somministrare al paziente la stessa dose di chinino ma due volte al giorno. La mattina successiva le condizioni di salute erano migliorate, ma la sera volsero nuovamente al peggio. \u010cerny\u0161evskij delirava ed era privo di sensi, anche se di tanto in tanto riprendeva conoscenza e rispondeva lucido alle domande; negli intervalli, tuttavia, il suo stato era di torpore mentale. Brjuzgin, cui in nottata si affianc\u00f2 il dottor Krotkov, medico dell'ospedale dello \"zemstvo\", constat\u00f2 una probabile infiammazione delle meningi. Il 16 (28), fu consultato un terzo medico, un luminare, il dottor \u0116mmanuel A. Bonve\u010d. Alle due del pomeriggio sopraggiunse una parziale paralisi al lato sinistro del corpo, con ulteriore indebolimento del battito cardiaco. Lo si cur\u00f2 con ghiaccio alla testa, farmaci stimolanti e la digitale, senza apprezzabili risultati e si procedette con iniezioni sottocutanee di etere.\nFu chiamato il pope e, secondo la testimonianza dei presenti avrebbe detto in un momento di chiarezza mentale, riferendosi alla Bibbia che gli era stata messa tra le mani: \u00abPerch\u00e9 in questo libro non c'\u00e8 la parola di Dio?\u00bb. Nikolaj Gavrilovi\u010d \u010cerny\u0161evskij mor\u00ec alle 00 e 37 minuti del 17 (29) ottobre per emorragia cerebrale, venti minuti dopo l'interruzione della terapia. Per il suo funerale le autorit\u00e0 predisposero eccezionali misure per garantire l'ordine pubblico e agenti in borghese furono infiltrati tra la folla delle migliaia di persone che seguirono il suo feretro. I giornali ebbero l'ordine di non pubblicare necrologi, ma la notizia si diffuse immediatamente e da varie citt\u00e0 dell'impero giunsero corone di fiori.\n\u010cerny\u0161evskij fu sepolto nel cimitero Voskresenskoe in una cripta di famiglia, assieme ai genitori. Due anni dopo, qui fu innalzata una piccola cappella commemorativa. Il 30 ottobre 1939, nel corso delle manifestazioni per il cinquantenario della morte, fu inaugurato sulla tomba un monumento opera dello scultore Pavel Dunduk (1890-1940); contestualmente la cappella fu trasferita nel territorio della casa-museo dello scrittore (allora diretta dal figlio Michail), dove si trova tuttora. All'interno dell'arco che sovrasta il nuovo monumento, su una lastra bianca sono incise le seguenti parole: \u00abHo ben servito il mio Paese e ho diritto alla sua riconoscenza\u00bb.\nIn onore di \u010cerny\u0161evskij.\nAl riconosciuto leader del movimento rivoluzionario degli anni '60 sono stati dedicati alcuni musei e sono state intitolate vie, vicoli, piazze e prospettive in molte citt\u00e0 della Russia e in altri paesi dell'ex Unione Sovietica.\nIl museo pi\u00f9 importante \u00e8 la Casa-museo \u010cerny\u0161evskij di Saratov; altri spazi museali si trovano ad Astrachan' (nell'attuale Museo della Cultura di Astrachan') e ad Aleksandrovskij Zavod.\nIn Russia via \u010cerny\u0161evskij (ulica \u010cerny\u0161evskogo) compare, tra i tanti, negli stradari di Astrachan', Belgorod, Ekaterinburg, Irkutsk, I\u017eevsk, Kaliningrad, Lipeck, Ni\u017enij Novgorod, Or\u00ebl, Pavlovsk, Perm', Podolsk, Tula, Vologda, Vorone\u017e e Ufa. A Mosca una via \u010cerny\u0161evskij \u00e8 esistita dal 1941 al 1992, poi \u00e8 tornata al vecchio nome, via Pokrovka. Piazza \u010cerny\u0161evskij (plo\u0161\u010dad' \u010cerny\u0161evskogo) \u00e8 presente, tra le altre citt\u00e0, nella nat\u00eca Saratov e a San Pietroburgo, dove a \u010cerny\u0161evskij \u00e8 dedicato anche un viale, il prospekt \u010cerny\u0161evskogo.\nPrendono il nome da \u010cerny\u0161evskij due insediamenti urbani siberiani: il primo, \u010cerny\u0161evsk-Zabajkajl'skij si trova lungo la ferrovia Transiberiana a circa 300\u00a0km a est di \u010cit\u00e0 (fu intitolato al pensatore nella erronea convinzione che avesse trascorso alcuni anni di prigione nella vicina Kadaja, mentre visse in un'altra Kadaja che si trova pi\u00f9 a sud, vicino a Kalga); il secondo si trova nella repubblica di Sacha-Jacuzia, lungo l'argine del fiume Viljuj, vicino a Viljujsk, suo luogo d'esilio.\nFuori dalla Russia, possiamo citare le vie in ricordo di \u010cerny\u0161evskij, e a lui tuttora nominate, esistenti in Ucraina \u2014 a Odessa, Kiev, Charkiv \u2014 e in Bielorussia, a Minsk.\nIn memoria di \u010cerny\u0161evskij sono stati realizzati in Russia diversi monumenti. Il primo in assoluto comparve a Saratov nel 1918. Sul luogo dove faceva mostra di s\u00e9 un busto di Alessandro II, il nuovo governo rivoluzionario decise di erigere un monumento a \u010cerny\u0161evskij e indisse un concorso il 9 settembre 1918. \u00c8 questo un luogo simbolico, perch\u00e9 nelle vicinanze ci sono sia la casa in cui visse da fanciullo, che quella in cui trascorse gli ultimi mesi di vita. Il 7 novembre, in occasione del primo anniversario della Rivoluzione d'Ottobre, fu inaugurato il busto, opera dello scultore Pavel Dunduk, l'unico che aveva accettato di portare a termine l'incarico in un tempo tanto esiguo. Il busto, che raffigurava un \u010cerny\u0161evskij pensoso e in et\u00e0 avanzata, molto somigliante all'originale, fu lavorato in gesso e dipinto di nero per proteggerlo dall'azione corrosiva delle acque piovane. L'opera, che non \u00e8 giunta fino a noi, si presentava di modeste dimensioni rispetto al piedistallo, lo stesso che aveva sorretto il busto dello zar, n\u00e9 poteva essere diversamente dato il poco tempo concesso all'artista. Nel 1935 fu deliberato di omaggiare \u010cerny\u0161evskij con un nuovo, pi\u00f9 imponente monumento, alto pi\u00f9 di otto metri, che sarebbe stato inaugurato solo nel 1953, nell'omonima piazza, nel corso delle celebrazioni per il 125\u00ba anniversario della nascita di colui che \u00e8 soprannominato il \u00abPrometeo della Russia\u00bb. Il monumento consta di un basamento in granito, progettato dall'architetto Nikolaj Gri\u0161in (1921-1989), e della scultura a figura intera, eseguita in bronzo da Aleksandr Kibal'nikov (1912-1987), in cui l'autore ha cercato di trasfondere l'anima coraggiosa e delicata di \u010cerny\u0161evskij, qui effigiato nel pieno del suo ardore giovanile, a braccia conserte e con i lunghi capelli al vento. Una nota curiosa al riguardo \u00e8 che Stalin, cui furono mostrate le foto della statua quando era ancora in creta, prima di essere fusa nel bronzo, ordin\u00f2 di \"tagliare\" i capelli, e cos\u00ec fu fatto. Ma poi il disegno originale fu ripristinato, giacch\u00e9 la parte della chioma che era stata accorciata persisteva nel rivestimento in legno preparato per avvolgere la sagoma al momento della colata.\nSempre a Saratov, all'ingresso dell'universit\u00e0 statale che dal 1923 porta il nome di \u010cerny\u0161evskij, \u00e8 possibile osservare un altro monumento in suo onore. In realt\u00e0 la prima scultura commemorativa era un busto, in seguito andato perduto e sostituito dall'opera attuale che delinea un volitivo \u010cerny\u0161evskij a braccia che quasi s'intersecano e con un libro in mano.\nIl monumento in ricordo di \u010cerny\u0161evskij che campeggia al centro dell'omonima piazza di San Pietroburgo fu realizzato nel 1947 dall'architetto Vsevolod Jakovlev (1884-1950), ideatore del sostegno in cemento alto circa tre metri, e dallo scultore Vsevolod Li\u0161ev (1877-1960). La statua, in pietra, raffigura un giovane \u010cerny\u0161evskij seduto con lo sguardo perso in lontananza e un libro, momentaneamente lasciato scivolare in mezzo alle ginocchia e tenuto tra il pollice e l'indice della mano destra.\nA Belgorod \u00e8 stato edificato, nel 1957, un busto di \u010cerny\u0161evskij all'incrocio tra la via omonima e la via del Popolo, di fronte al mercato.\nA Mosca, in piazza Petrovskie Vorota (le Porte di Pietro), si trova il monumento pi\u00f9 recente, del 1988, alla memoria di Nikolaj \u010cerny\u0161evskij. Creato dallo scultore Jurij Nerod (1920-2006) e dall'architetto Valentin Peterbur\u017ecev (1923-1998), raffigura un \u010cerny\u0161evskij di mezza et\u00e0, seduto su una panca, con l'aria cogitabonda di chi non nutre pi\u00f9 grandi speranze nell'avvenire.\nDal 1939 al 1978 sono stati emessi in Unione Sovietica una serie di francobolli in omaggio a \u010cerny\u0161evskij."}
{"id": "282036", "revid": "6923", "url": "https://it.wikipedia.org/wiki?curid=282036", "title": "Antonio Ambrogio Alciati", "text": "Biografia.\nDopo i primi studi all'Istituto di Belle Arti di Vercelli, nel 1887 si trasferisce a Milano dove frequenta l'Accademia di Belle Arti di Brera sotto Vespasiano Bignami e Cesare Tallone, succedendogli nel 1920 alla cattedra di figura. \nSi afferm\u00f2, soprattutto come ritrattista, rivelando influenze di Tranquillo Cremona per l'impasto dei colori e di Giovanni Boldini per la frivolezza e la vaporosit\u00e0 di alcune figure femminili (Galleria d'Arte Moderna di Milano e di Roma). Numerose sue opere restano in collezioni private come il suo ritratto di Javotte Bocconi Manca di Villahermosa realizzato nel 1917, oggi conservato presso l'Universit\u00e0 Bocconi.\nFu anche autore di affreschi nella villa Pirotta di Brunate (Como) e in alcune chiese lombarde.\nFra i suoi allievi pi\u00f9 conosciuti si possono citare: Cristoforo De Amicis, Angelo Del Bon, Francesco De Rocchi, Virginio Ghiringhelli, Umberto Lilloni, Gino Meloni, Giuseppe Novello, Adriano Spilimbergo, Guido Tallone, Gianfilippo Usellini, senza dimenticare Ezio Moioli. \nFu iniziato in Massoneria il primo settembre 1914 nella Loggia \"Galileo Ferraris\" di Vercelli, appartenente al Grande Oriente d'Italia; divenne Maestro il 21 novembre 1922.\nRiposa al Rialzato AB di Ponente del Cimitero Monumentale di Milano, nella tomba 145."}
{"id": "282039", "revid": "6923", "url": "https://it.wikipedia.org/wiki?curid=282039", "title": "Antiochia Calliroe", "text": ""}
{"id": "282045", "revid": "2194416", "url": "https://it.wikipedia.org/wiki?curid=282045", "title": "Narrativa di genere", "text": "La narrativa di genere, o letteratura di genere, \u00e8 la produzione letteraria e narrativa (romanzi, racconti) scritta con l'intento di rientrare in uno specifico genere letterario. Nell'editoria contemporanea, \"genere\" \u00e8 un termine elastico usato per accomunare opere con similitudini di personaggi, temi e situazioni, ad esempio il romanzo d'appendice, il giallo, il romanzo rosa, l'horror la fantascienza, che si sono dimostrati attraenti per particolari gruppi di lettori. I generi si evolvono, dividono e combinano, man mano che i gusti dei lettori cambiano e gli autori cercano nuovi modi per raccontare storie.\nRapporto tra letteratura di genere e letteratura \"alta\".\nPer varie ragioni, la letteratura di genere \u00e8 stata spesso considerata pregiudizialmente \"di bassa qualit\u00e0\", in contrapposizione all'ipotetica \"alta qualit\u00e0\" della narrativa letteraria \"mainstream\". Questo scollamento trae origine, a partire dal XVIII secolo, dall'affermazione, in ambiente anglosassone, del \"romance\", di una forma narrativa di massa, distaccatasi dalla tradizione culturale \"alta\" del \"novel\", a cui fino ad allora quel genere di romanzo era rimasto unito.\nQuesta gerarchia si riflette sull'atteggiamento degli stessi autori di genere, portatori di una sorta di complesso di inferiorit\u00e0 rispetto alla letteratura \"alta\": questa soggezione psicologica si esprime (\u00e8 il caso, ad esempio, dello scrittore horror-fantastico Stephen King) nell'aspirazione a un riconoscimento critico e accademico, a una collocazione nella \"letteratura universale\", che superi il \"peccato originale\" consumatosi \"alle soglie del XVII secolo\".\nEsistono alcuni casi, tuttavia, in cui alcuni prodotti di genere sono riusciti ad emanciparsi dalla condizione di letteratura \"dozzinale\": alcuni autori, divenuti classici nel filone di genere, sono \"forse ormai ascritti alla 'letteratura alta'\" o, almeno, a \"una zona di confine\": \u00e8 il caso di Philip K. Dick, autore di fantascienza a cui sono stati dedicati molteplici studi critici e ormai entrato tra i classici della narrativa contemporanea; in ambito italiano, ad esempio, alcuni prodotti di un filone noir sviluppatosi tra la fine del XX e l'inizio del XXI secolo si sono rivelati capaci di esplorare il disagio della societ\u00e0 italiana e di rappresentare, attraverso una narrazione letteraria, perfino meglio di un'inchiesta giornalistica, il degrado e le miserie della vita di provincia.\nConvenzioni di genere.\nPer definizione, le opere appartenenti a un dato genere seguono, pi\u00f9 o meno, le convenzioni di quella tipologia letteraria. Robert McKee, insegnante americano di sceneggiatura, definisce le \"convenzioni di genere\" come \"specifici ambientazione, ruoli, eventi e valori che definiscono i singoli generi e i loro sottogeneri\". Queste convenzioni, sempre fluide, sono di solito implicite, ma a volte gli editori di narrativa ne fanno dei requisiti espliciti come guida per gli autori che desiderano essere pubblicati.\nPer esempio, una rivista di letteratura romantica potrebbe indicare, nelle sue direttive per gli autori, che essa desidera storie di una certa lunghezza, di tema fantascientifico, fantastico o relativo al paranormale, in cui il conflitto narrativo \u00e8 risolto per mezzo dell'attrazione reciproca tra l'eroe e l'eroina. Le direttive potrebbero stabilire che la storia deve avere un lieto fine e specificare quanto esplicite possono essere le scene d'amore. Gli autori che desiderano essere pubblicati in quella rivista dovrebbero fare in modo che le loro storie seguano le direttive; quanto maggiore la fedelt\u00e0 alle direttive, tanto maggiore la probabilit\u00e0 di essere pubblicati. L'obiettivo dell'editore, d'altra parte, \u00e8 quello di andare incontro ai desideri dei suoi lettori, che spesso hanno forti e specifiche aspettative riguardo alle storie pubblicate da quell'editore. Questa scrittura \"su misura\" \u00e8 letteratura di genere nella sua forma pi\u00f9 pura.\nLa maggior parte della narrativa, in special modo i romanzi, non si conforma cos\u00ec strettamente alle convenzioni di genere. E in verit\u00e0 non vi \u00e8 consenso su quali esattamente siano le convenzioni di un dato genere, e nemmeno su che cosa siano i generi stessi. Scrittori, editori, addetti al marketing, librai, biblioteche, accademici, critici, lettori potrebbero avere modi diversi di classificare la narrativa, e ciascuna di queste classificazioni potrebbe essere definita genere (per esempio, si potrebbe sostenere che il cosiddetto romanzo da aeroporto sia un \"genere\"; tuttavia esso \u00e8 cos\u00ec denominato non dall'argomento delle sue storie, ma dal mercato nel quale \u00e8 venduto). Non vi \u00e8 dubbio che i lettori abbiano preferenze per certi tipi di storie, e che esistano scrittori ed editori che tentano di soddisfare queste preferenze, ma il termine \"genere\" resta amorfo, e l'assegnazione di una certa opera a un dato genere resta, in certa misura, arbitraria e soggettiva.\nI generi e il marketing della narrativa.\nNella distribuzione libraria i generi sono utilizzati per suddividere le opere di narrativa tra i diversi scaffali del reparto narrativa della libreria. Tipicamente esiste una sezione (di solito ampia) di \"narrativa generale\", comprendente opere che non appartengono a un genere; ma, di fatto, molti dei titoli in questa sezione sono romanzi di genere che sono stati qui collocati perch\u00e9 i librai valutano che, per la loro qualit\u00e0 o altre caratteristiche, possano interessare a un pubblico pi\u00f9 vasto rispetto a quello lettori di quel particolare genere. Per esempio, i romanzi di Andrea Camilleri che hanno per protagonista il commissario Montalbano possono essere considerati dei polizieschi, ma spesso, in libreria, si trovano nella sezione di narrativa generale.\nNarrativa di genere e narrativa letteraria.\nIl termine \"narrativa di genere\" \u00e8 a volte usato come opposto peggiorativo di \"narrativa letteraria\", che si considera dotata di maggior valore artistico e culturale. Secondo questa posizione, a confronto con la narrativa letteraria, quella di genere sarebbe stereotipata, commerciale, sensazionale, melodrammatica e sentimentale. Per estensione, si suppone che i lettori di narrativa di genere (il pubblico di massa) abbiano gusti letterari pi\u00f9 grossolani rispetto ai lettori di narrativa letteraria. La narrativa di genere \u00e8 quindi essenzialmente vista come letteratura destinata al mercato di massa.\nQuesto \u00e8 un pregiudizio molto comune, ma non veritiero in quanto basato su luoghi comuni e stereotipi. A tal proposito \u00e8 interessante citare il critico letterario Wayne C. Booth:\n\u00c8 interessante anche il punto di vista dello scrittore Ford Madox Ford:\nLa narrativa di genere ha insomma canoni e regole, soprattutto da un punto di vista stilistico, che per molti la elevano allo stato dell'arte. Si pu\u00f2 inoltre sostenere che tutti i romanzi, non importa quanto \"letterari\", rientrino nei confini di uno o pi\u00f9 generi, magari ibridati tra loro.\nNarrativa di genere e narrativa popolare.\nIl termine \"narrativa popolare\", un tempo usato in contrasto a \"narrativa letteraria\", \u00e8 caduto in disuso. Esso \u00e8 stato sostanzialmente sostituito da \"narrativa di genere\".\nL'evoluzione dei generi.\nFin dalle origini della letteratura si riconobbe l'esistenza di diversi tipi o categorie di opere letterarie. La poesia, forma letteraria pi\u00f9 antica della prosa, era nell'antichit\u00e0 suddivisa in narrativa, drammatica e lirica.\nLa poesia narrativa, almeno in quanto era scritta (piuttosto che recitata o cantata), era primariamente epica. La poesia drammatica venne suddivisa in tragedia e commedia. Il filosofo greco Aristotele nella sua \"Poetica\" per primo defin\u00ec dei generi di narrazione, categorizzando le opere teatrali in base alle caratteristiche dei loro finali e alla struttura delle loro storie.\nMolti generi di narrativa possono essere ricondotti a poche importanti o popolari opere letterarie scritte prima che il concetto di genere fosse formulato. La narrativa \"di genere\" pu\u00f2 essere considerata come comprendente quelle opere che cercano, in qualche misura, di imitare quei modelli. La fantascienza ebbe inizio, come genere riconoscibile, con i \"romanzi scientifici\" di Jules Verne e H. G. Wells, sebbene la sua codificazione come genere di massa sia avvenuta solo dalla fine dagli anni venti del Novecento. Le storie di orrore e di mistero possono essere fatte risalire in gran parte a Edgar Allan Poe e a pochi altri.\nIl primo decennio del Novecento fu fertile per lo sviluppo, da parte di scrittori come M. P. Shiel, di generi di narrativa e tipologie di personaggi. Spesso essi apparivano in periodici, che in seguito divennero i \"Pulp magazine\" dell'inizio del XX secolo.\nI generi della narrativa di genere.\nCome si \u00e8 osservato sopra, esistono molti modi diversi di etichettare e definire i generi della narrativa. Di seguito si elencano alcuni dei generi principali come sono utilizzati nell'editoria contemporanea.\nAzione-avventura.\nLe storie di avventura, che si rivolgono principalmente a lettori maschi, sono caratterizzate da movimento, sforzo fisico e violenza, spesso nel corso di una ricerca avventurosa, un inseguimento o una missione militare ambientata in luoghi ostili o esotici come giungle, deserti o montagne. Tra i personaggi tipicamente compaiono commando, mercenari, terroristi, contrabbandieri, pirati, e simili. Le situazioni comprendono esibizioni di coraggio, forti legami tra uomini, tradimenti, oltre a conoscenze su tecnologie, armi e altri strumenti e congegni.\nCrimine.\nLe storie di crimine, incentrate su azioni criminali, sono raccontate dal punto di vista dei perpetratori. Esse variano in tono da allegre storie di \"colpi\" a trame pi\u00f9 oscure che riguardano il crimine organizzato o condannati detenuti in carcere.\nErotica.\nLa narrativa erotica, incentrata sulle vite sessuali dei personaggi e caratterizzata da descrizioni esplicite di sesso, soltanto da qualche decennio \u00e8 divenuta un genere accettato e diffuso. In precedenza era considerato un prodotto riguardante una subcultura, reperibile soltanto in librerie \"per adulti\".\nFantascienza.\nLe storie di fantascienza presentano come caratteristica fondante un uso realistico di elementi (para) scientifici includendoli in un orizzonte immaginativo gi\u00e0 noto e dunque in qualche misura la carica dirompente di determinate innovazioni viene disinnescata dall'apparente quotidianit\u00e0 di queste (cfr. Italo Calvino, \"La memoria del mondo e altre storie cosmicomiche\"). Al di l\u00e0 di ci\u00f2 non vi sono particolari indicazioni per la trama, i personaggi ecc.\nUno tra i numerosi sottogeneri della fantascienza \u00e8 costituito dall'ucron\u00eca (o \"storia alternativa\"), in cui, per qualche speciale ragione, la storia dell'umanit\u00e0 (o di una parte di essa), cos\u00ec com'\u00e8 raccontata nel romanzo, \u00e8 diversa dalla storia cos\u00ec come si \u00e8 effettivamente svolta.\nFantasy.\nLa narrativa fantasy \u00e8 sviluppata attorno al mito, al soprannaturale, all'immaginazione, all'allegoria, alla metafora, al simbolo e al surreale. In questo filone rientrano quelle storie di letteratura fantastica dove gli elementi fantastici non vengono spiegati in maniera scientifica; le storie sono spesso di carattere epico e spesso vi compare la magia.&lt;br&gt; L'enorme popolarit\u00e0 del \"Signore degli Anelli\" di J. R. R. Tolkien dimostra l'ampia diffusione di questo genere, anche se Tolkien aveva aspirazioni letterarie e puntava a scrivere un poema epico moderno.&lt;br&gt; Il fantasy \u00e8 un genere in fermento e che sta cercando di liberarsi dei propri clich\u00e9 grazie a sottogeneri pi\u00f9 sperimentali come il new weird, la bizarro fiction, il science fantasy e certe correnti dell'urban fantasy e del dark fantasy.\nNarrativa romantica.\nLa narrativa romantica (o romanzo rosa) \u00e8 uno dei generi con il pubblico pi\u00f9 vasto. Comprende un'ampia gamma di sottogeneri, il cui tema principale \u00e8 sempre l'attrazione reciproca e l'amore romantico tra due persone, spesso con varie peripezie e difficolt\u00e0 che tuttavia conducono a un lieto fine.\nNoir.\nIl noir o romanzo nero (\"noir fiction\" in inglese, \"Roman noir\" o \"polar\" in francese), da non confondere con il romanzo nero, gotico o terrifico del XVIII secolo, \u00e8 un sottogenere del giallo, apparso negli Stati Uniti attorno alla seconda guerra mondiale per opera di scrittori come Cornell Woolrich, ritenuto da molti il fondatore del genere, e James M. Cain. Molti lo considerano un tutt'uno con il genere \"hard boiled\"; altri ritengono possibile identificare delle differenze significative tra il primo, pi\u00f9 incentrato sulla costruzione della suspense, e il secondo, che d\u00e0 pi\u00f9 spazio alla personalit\u00e0 del detective.\nIn realt\u00e0 il termine \"noir\" \u00e8 venuto a indicare storie psicologiche o sociali popolate da dark lady, personaggi ambigui, outsider che si trovano in situazioni ricche di suspense e che quasi mai sono eroi positivi, ma piuttosto i classici \"cattivi\" o personaggi ambigui, spesso al di l\u00e0 del bene e del male.\nNon va trascurato che il paradosso di tali contrapposizioni persino antinomiche tra giallo e noir finisce per chiudere quest'ultimo in un recinto di regole altrettanto dogmatiche. Sono invece gli sviluppi narrativi a rivelare contenuti e qualit\u00e0 di una storia senza impostazioni aprioristiche e ingredienti posticci come sesso, violenza e denaro per fare cassetta. Era gi\u00e0 successo con il romanzo d'appendice per avvicinare i lettori.\nOrrore.\nLa narrativa dell'orrore (o \"horror\") ha l'obiettivo di suscitare nei lettori una combinazione di paura, attrattiva e ripulsione. Questo genere, come altri, \u00e8 in continua evoluzione e si \u00e8 in parte allontanato da storie a sfondo religioso o soprannaturale in favore di altre che fanno uso di concetti medici o psicologici.\nGiallo.\nQueste storie raccontano la risoluzione di un reato, di solito uno o pi\u00f9 omicidi, da parte di un protagonista che pu\u00f2 essere oppure no un investigatore professionista. Questo ampio e popolare genere ha molti sottogeneri, basati su differenze di tono, carattere e ambientazione.\nIl \"mystery\", che in senso stretto consiste in storie in cui i personaggi tentano di scoprire un'informazione vitale che \u00e8 tenuta nascosta fino al punto culminante, \u00e8 da molti considerato sinonimo di narrativa poliziesca. Nel tipico romanzo di questo genere l'elemento centrale \u00e8 l'individuazione di un colpevole.\nThriller.\nUn thriller \u00e8 una storia che ha l'obiettivo di suscitare forti emozioni di tensione e pericolo, di solito con una caccia, un inseguimento o una corsa contro il tempo. Tra gli elementi del thriller compaiono spesso spionaggio, crimine, medicina o tecnologia.\nWestern.\nLa narrativa western \u00e8 definita primariamente dall'essere ambientata in una \"certa visione\" del West americano nella seconda met\u00e0 del XIX secolo, e in via secondaria dalla presenza di eroi che sono cavalieri scontrosi e individualisti (cowboy). Altri generi, come quello romantico, hanno sottogeneri che fanno uso di ambientazioni western.\nTra narrativa di genere e narrativa letteraria.\nMolte opere di indiscusso valore letterario presentano i tratti caratteristici di un certo genere. Di conseguenza, gli appassionati di quel genere tenderanno a trattare l'opera come appartenente al genere stesso e sosterranno che dimostra il valore del genere; mentre coloro che hanno scarsa considerazione per la scrittura di genere tenderanno a negare che l'opera in questione appartenga a quel genere. \"La mano sinistra delle tenebre\" di Ursula K. Le Guin e \"Gormenghast\" di Mervyn Peake sono esempi di opere, rispettivamente di fantascienza e fantasy, che sono spesso considerate esempi di letteratura di valore anche al di fuori dei loro generi di appartenenza; e i critici esitano a classificarli in un dato genere. Un esempio pi\u00f9 estremo pu\u00f2 essere considerato \"L'arcobaleno della gravit\u00e0\" di Thomas Pynchon, che \u00e8 da molti considerato uno dei pi\u00f9 importanti romanzi del secolo. Esso non \u00e8 mai definito come fantascienza, nonostante il fatto che nella sua trama la scienza immaginaria giochi un ruolo fondamentale. Opere \"di confine\" di questo tipo spesso sono definite come appartenenti alla narrativa sperimentale, al realismo magico o alla narrativa \"slipstream\"."}
{"id": "282046", "revid": "121826662", "url": "https://it.wikipedia.org/wiki?curid=282046", "title": "Alfredo De Marsico", "text": "Biografia.\nNato nel 1888 nella provincia di Salerno, frequent\u00f2 le elementari e le medie a Rossano dove, nei registri di classe del regio ginnasio, si legge: \"de Marsico Alfredo in italiano scritto 7; a voce 10\", all'epoca non era in uso il termine \"orale\".\nLaureatosi in giurisprudenza, nel 1909, all'Universit\u00e0 di Napoli, esord\u00ec il 5 dicembre dello stesso anno in sostituzione dell'avvocato Domenico Sandulli avanti la Corte di Assise di Avellino, in un processo a carico di un imputato di duplice omicidio. Il 19 luglio 1911 fu iniziato in Massoneria nella Loggia \"Giuseppe Mazzini\" di Sala Consilina. Divenne procuratore dal 1911 al 1917, anno in cui fu iscritto nell'Albo degli avvocati. \"Pareggiato\" in Diritto e Procedura Penale gi\u00e0 nel maggio del 1915, divenne poi professore ordinario presso le Universit\u00e0 di Camerino (1922), Cagliari e Bari (1926), Bologna (1931), Napoli (1935) ed infine alla Sapienza di Roma (1938), cattedra che abbandoner\u00e0 nel 1960.\nNel fascismo.\nEletto deputato alla Camera per la prima volta nel 1924 tra le file del Listone Mussolini, var\u00f2 una legge sulla riforma del codice penale e collabor\u00f2 alla stesura del Codice Rocco. Fu rieletto alla Camera nel 1929, e confermato nel 1934. Nel 1939 divenne consigliere nazionale della Camera dei Fasci e delle Corporazioni. \nDal 1925 al 1942 fece parte della commissione parlamentare per la riforma dei codici, mentre il 6 febbraio 1943 entr\u00f2 nel governo Mussolini in qualit\u00e0 di Ministro di Grazia e Giustizia, subentrando in tale carica a Dino Grandi.\nMembro del Gran Consiglio del Fascismo, il 25 luglio del 1943 vot\u00f2 in favore della mozione Grandi che determin\u00f2 l'arresto di Benito Mussolini. Condannato a morte, in contumacia nel processo di Verona del 1944, durante gli ultimi mesi di guerra risiedette a Salerno, ormai liberata dalle truppe anglo-statunitensi.\nNella repubblica.\nPer la sua adesione al fascismo, terminata la seconda guerra mondiale, fu privato della cattedra per sette anni e allontanato dall'attivit\u00e0 forense per quattro. Nel 1953 fu eletto, come indipendente, senatore tra le file del Partito Nazionale Monarchico, per passare nel novembre 1954 nel Partito Monarchico Popolare di Achille Lauro, ove rimase fino al 1958. Venne nominato nel 1964 professore emerito dell'Universit\u00e0 La Sapienza di Roma. Numerose furono le onorificenze ricevute dal De Marsico in quel periodo: gli fu conferita, ad esempio, la cittadinanza onoraria di Avellino, divenne cavaliere di Gran Croce dell'Ordine dei Santi Maurizio e Lazzaro e gli fu consegnata una medaglia d'oro dall'Ordine degli avvocati di Lucerna.\nGrande avvocato, la sua rinomata attivit\u00e0 forense, che copr\u00ec un arco di oltre mezzo secolo, si concluse con la partecipazione al collegio difensivo che, dinanzi alla Corte d'assise d'appello di Potenza, affront\u00f2 il clamoroso caso della strage di via Caravaggio.\nFu, inoltre, otto volte presidente dell'Ordine degli avvocati di Napoli, di cui tenne la guida fino al 1980, nonch\u00e9 componente della commissione di riforma dei codici e relatore per il progetto del Codice Penale. Dopo la morte avvenuta a Napoli a novantasette anni, nel 1985 fu posto in suo onore un busto in Castel Capuano e la cerimonia fu accompagnata dal discorso funebre del presidente dell'Ordine, l'avvocato Renato Orefice. Nel 1995, un decennio dopo la morte, un altro busto in bronzo fu collocato nella sala del Consiglio dell'Ordine degli avvocati di Napoli."}
{"id": "282048", "revid": "1318658", "url": "https://it.wikipedia.org/wiki?curid=282048", "title": "Medicina pubblica", "text": "La medicina pubblica si occupa dei rapporti tra la medicina e la collettivit\u00e0, ed \u00e8 composta da medicina sociale e medicina legale.\nMedicina legale.\nA sua volta si suddivide in:\nMedicina sociale.\n\u00c8 quel ramo che tratta di problemi medici inerenti comunit\u00e0 pi\u00f9 o meno ampie di persone."}
{"id": "282051", "revid": "287204", "url": "https://it.wikipedia.org/wiki?curid=282051", "title": "Francois Rabelais", "text": ""}
{"id": "282060", "revid": "380654", "url": "https://it.wikipedia.org/wiki?curid=282060", "title": "Edge (wrestler)", "text": "Copeland fu allievo degli ex wrestler Ron Hutchinson e Sweet Daddy Siki, entrambi appartenenti alla famiglia Hart. Nel corso degli anni novanta lott\u00f2 nel circuito indipendente nordamericano, facendo coppia con Christian, suo fratello secondo la storyline. Nel 1996 firm\u00f2 un contratto di sviluppo con la World Wrestling Federation e debutt\u00f2 nel mese di giugno, rimanendovi ininterrottamente fino al ritiro avvenuto nell'aprile del 2011 a causa del sopraggiungere di una stenosi del canale vertebrale. Torn\u00f2 alla competizione attiva, nove anni dopo, al pay-per-view \"Royal Rumble 2020\".\n\u00c8 uno dei wrestler pi\u00f9 titolati di tutti i tempi, avendo vinto complessivamente trentuno titoli: in particolare \u00e8 stato undici volte campione del mondo (sette volte World Heavyweight Champion e quattro volte WWE Champion), quattordici volte campione di coppia (dodici volte World Tag Team Champion e due volte WWE Tag Team Champion), cinque volte campione intercontinentale e una volta campione degli Stati Uniti, risultando il dodicesimo wrestler ad aver completato il Grand Slam (nuovo formato); conquist\u00f2 inoltre l'edizione 2001 del torneo King of the Ring, il Money in the Bank (edizione 2005), e la Royal Rumble (edizioni 2010 e 2021) il che lo rende l'unico lottatore nella storia della federazione ad aver conseguito tali risultati. Nel 2012, un anno dopo il ritiro, fu inserito nella WWE Hall of Fame da Christian.\nBiografia.\nAdam Copeland nacque nella citt\u00e0 canadese di Orangeville (Ontario). Figlio di Judy Copeland, una mamma single che fece due lavori per mantenerlo, inizi\u00f2 ad interessarsi al wrestling professionistico in giovent\u00f9; i suoi wrestler preferiti erano Mr. Perfect, Randy Savage, Hulk Hogan, Ricky Steamboat, Shawn Michaels e Bret Hart.\nAll'et\u00e0 di 17 anni vinse un contest e venne allenato dagli ex wrestler professionisti Sweet Daddy e Ron Hutchinson.\nCarriera nel wrestling.\nCircuito indipendente (1991\u20131995).\nCopeland inizi\u00f2 la sua carriera combattendo in una federazione locale di Toronto con il ring name di Sexton Hardcastle. Verso la met\u00e0 degli anni novanta, lott\u00f2 nella federazione di Tony Condello come Adam Impact. Nel 1997, i Sex and Violence divennero parte di una grande stable chiamata Thug Life, unendosi con Christian Cage (suo amico d'infanzia), Zakk Wyld, Bill Skullion e Rhino Richards. Durante i suoi trascorsi nel circuito indipendente, vinse due volte il MWCW Tag Team Championship con Joe E. Legend e due volte il ICW Street Fight Tag Team Championship (una volta con Legend e una volta con Cage).\nIl team formato da Hardcastle e Cage divenne conosciuto come Hard Impact prima di cambiare nome in The Suicide Blondes. Hardcastle e Cage lottarono anche in Giappone con il nome di The Canadian Rockers. Copeland combatt\u00e9 nella World Championship Wrestling con il nome di Damon Striker in due occasioni separate affrontando Kevin Sullivan e Meng, in due puntate di \"WCW Pro\". Il suo potenziale fu notato dalla WWF che lo mise sotto contratto nel 1998.\nWorld Wrestling Federation/Entertainment (1996\u2013presente).\nVarie faide (1996\u20131998).\nIl 10 maggio 1996, con il nome Sexton Hardcastle, sostitu\u00ec l'avversario Bob Holly in un incontro di apertura a un house show svoltosi a Hamilton.\nNel 1996, guadagn\u00f2 inizialmente 210 dollari a settimana durante il suo periodo in WWF senza un contratto. La federazione pag\u00f2 anche i debiti che aveva in sospeso con il college, che si aggiravano intorno ai 40.000 dollari. L'anno successivo, firm\u00f2 un contratto di sviluppo con la WWF.\nNel Remembrance Day a Cornwall, con il suo vero nome, affront\u00f2 Christian ai taping di \"Shotgun\", l'incontro venne incluso nel DVD \"Edge: A Decade of Decadence\". Dopo aver completato il suo allenamento, fece il suo debutto televisivo il 22 giugno 1998 a \"Raw\" come Edge, un tipo solitario che entrava nell'arena dalla folla. Copeland dichiar\u00f2 che per la scelta del nome si ispir\u00f2 ad una radio stazione di Albany.\nNel suo primo match in pay-per-view a \"SummerSlam\", si rivel\u00f2 essere il partner misterioso di Sable e sconfisse Marc Mero e Jacqueline. A \"\", Edge venne sconfitto da Owen Hart. Nella puntata di \"Heat\" dell'11 ottobre, sconfisse Vader e a \"Capital Carnage\", perse contro Tiger Ali Singh.\nAlleanza con Christian (1998\u20132001).\nSuccessivamente, inizi\u00f2 poi una faida con Gangrel e quest'ultimo introdusse Christian (fratello di Edge nella storyline) come alleato. Gangrel e Christian lo convinsero a unirsi a loro, e i tre formarono la stable The Brood. A ', il Brood sconfisse la J.O.B. Squad in un six-man tag team match. Alla \"Royal Rumble\", prese parte al Royal Rumble match con il numero 5, ma fu eliminato da Road Dogg. Nel febbraio successivo, il Brood si un\u00ec al Ministry of Darkness di The Undertaker. L'alleanza termin\u00f2 il 19 aprile, quando Christian fu attaccato da Ken Shamrock forzandolo a dirgli il posto in cui si trovava Stephanie McMahon, che era stata rapita da The Undertaker. Ci\u00f2 port\u00f2 a una breve faida tra le due stable che si concluse a ' in un six-man tag team match vinto dal Ministry of Darkness. A \"King of the Ring\", gli Hardy Boyz sconfissero Edge e Christian in un incontro che avrebbe decretato i nuovi sfidanti al WWF Tag Team Championship.\nConquist\u00f2 l'Intercontinental Championship, suo primo titolo in singolo, il 24 luglio sconfiggendo Jeff Jarrett in un house show a Toronto, ma lo perse la notte successiva nel rematch di \"Fully Loaded\". A \"SummerSlam\", Edge e Christian presero parte a un Tag Team turmoil match dove eliminarono tre team: il New Brood (Matt e Jeff Hardy), Mideon e Viscera e Droz e Albert prima di essere eliminati dagli Acolytes. Ad \"Unforgiven\", affrontarono senza successo i New Age Outlaws (Billy Gunn e Road Dogg) per il WWF Tag Team Championship.\nNel mese di ottobre, Gangrel trad\u00ec Edge e Christian per allearsi con gli Hardy Boyz, ci\u00f2 port\u00f2 a un Ladder match tra i due team a \"No Mercy\", con in palio i servizi manageriali di Terri Runnels e 100.000 dollari, vinto da Matt e Jeff Hardy. Alle \"Survivor Series\", Edge, Christian, e gli Hardy Boyz vennero sconfitti dai Too Cool, Crush e Hardcore Holly in un four-on-four Survivor Series elimination match.\nAlla \"Royal Rumble\", partecip\u00f2 al Royal Rumble match con il numero 14, ma fu eliminato da Al Snow e Val Venis. A \"No Way Out\", sconfissero gli Hardy Boyz e diventarono gli sfidanti al WWF Tag Team Championship. e a \"WrestleMania 2000\" del 2 aprile, sconfissero gli Hardy Boyz e i Dudley Boyz (Bubba Ray e D-Von) e vinsero il WWF Tag Team Championship in un Triangle Ladder match, che port\u00f2 alla creazione del Tables, Ladders and Chairs match.\nDopo questa vittoria, Edge e Christian trovarono il successo come heel, vincendo il WWF Tag Team Championship altre sei volte (per un totale di sette). A \"Backlash\", sconfissero la D-Generation X (X-Pac e Road Dogg) mantenendo i titoli., ma li persero contro i Too Cool, per poi riconquistarli a \"King of the Ring\". A \"Fully Loaded\", persero per squalifica contro gli Acolytes Protection Agency, da stipulazione mantennero il titolo di coppia. Dopo aver mantenuto nuovamente i titoli a \"SummerSlam\", li persero contro gli Hardy Boyz ad \"Unforgiven\" in uno steel cage match, salvo riconquistarli mascherati e rinominati \"Los Conquistadores\" a \"No Mercy\". La notte successiva a \"Raw\", gli Hardy Boyz si travestirono da Los Conquistadores e sconfissero Edge in un handicap match titolato dopo che Christian fu messo fuori gioco.\nAlle \"Survivor Series\", insieme ai due membri del Right to Censor (Bull Buchanan e The Godfather), vennero battuti dai Dudley Boyz e Hardy Boyz in un four-on-four Survivor Series elimination match. Ad \"Armageddon\", difesero con successo il WWF Tag Team Championship in un fatal four-way tag team match, ma lo persero otto giorni dopo contro The Rock e The Undertaker. Edge e Christian riconquistarono i titoli alcuni giorni pi\u00f9 tardi a \"SmackDown\", ma a \"Royal Rumble\", li persero contro i Dudley Boyz. A \"No Way Out\", fallirono l'assalto al titolo di coppia contro i Dudley Boyz e i Brothers of Destruction (The Undertaker e Kane). A \"WrestleMania X-Seven\", sconfissero gli Hardy Boyz e i Dudley Boyz nel secondo TLC match della storia. Questo, insieme al match di \"WrestleMania 2000\", viene considersto uno dei pi\u00f9 belli e spettacolari match della storia dei tag team.\nKing of the Ring e regni titolati (2001\u20132003).\nEdge inizi\u00f2 a combattere da singolo e vinse l'edizione 2001 del torneo King of the Ring e divenne un beniamino del pubblico. Poco tempo dopo, Christian trad\u00ec Edge, iniziando una rivalit\u00e0 tra i due per l'Intercontinental Championship di Edge che port\u00f2 a un match tra i due a \"SummerSlam\", vinto da Edge. La rivincita si tenne ad \"Unforgiven\", dove fu Christian a prevalere. I due disputarono un ultimo match, un Ladder match a \"No Mercy\" e fu Edge a trionfare, ponendo fine alla rivalit\u00e0. Nella puntata di \"Raw\" del 5 novembre, perse ll titolo contro Test, mentre la settimana seguente vinse lo United States Championship sconfiggendo Kurt Angle.\nAlle \"Survivor Series\", sconfisse Test unificando l'Intercontinental Championship e lo United States Championship. Il mese seguente, inizi\u00f2 una rivalit\u00e0 con William Regal per l'Intercontinental Championship, che sconfisse a \"Vengeance\".: tuttavia, Regal sconfisse Edge alla \"Royal Rumble 2002\", grazie all'uso illegale di un tirapugni, conquistando il titolo, per poi perderlo nella rivincita a \"No Way Out\" in un Brass Knuckles On a Pole match.\nA seguito della \"Brand Extension\", fu asseggnato al roster di \"SmackDown!\" e inizi\u00f2 faida con Kurt Angle, e fu sconfitto dall\"'Olympic Hero\" a \"Backlash\", ma si prese la rivincita a \"Judgment Day\", in un hair vs. hair match e come da stipulazione, a fine match gli ras\u00f2 i capelli. La faida termin\u00f2 nella puntata \"SmackDown!\" del 30 maggio, quando sconfisse Angle in uno Steel Cage match, ma durante l'incontro, Edge si infortun\u00f2 al braccio dopo aver eseguito una spear dalla terza corda e rimase fuori dalle scene per un mese.\nIl 4 luglio, due mesi pi\u00f9 tardi, vinse il WWF Tag Team Championship insieme a Hulk Hogan sconfiggendo Billy e Chuck. I due mantennero i titolo fino a \"Vengeance\", quando li persero contro Lance Storm e Christian. Inizi\u00f2 poi una rivalit\u00e0 con Eddie Guerrero, che affront\u00f2 vittoriosamente a \"SummerSlam\", ma fu poi sconfitto nella rivincita di \"Unforgiven\". I due si affrontarono ancora una volta nella puntata successiva di \"SmackDown\" in un No Disqualification match, vinto da Edge ponendo fine alla faida.\nPoco dopo, form\u00f2 un team con Rey Mysterio, i due partecipano al torneo per assegnare il nuovo WWE Tag Team Championship, ma nella finale di \"No Mercy\", furono sconfitti da Kurt Angle e Chris Benoit. Dopo aver fallito la conquista del titolo, i due sconfissero i Los Guerreros in un incontro valevole per lo status di sfidanti ai titoli di coppia. Il mese successivo, al pay-per-view \"Rebellion\", Edge ebbe la sua prima opportunit\u00e0 per il WWE Championship, ma fu sconfitto da Brock Lesnar e dal suo manager Paul Heyman in un handicap match. Nella puntata di \"SmackDown!\" del 7 novembre, Edge e Mysterio vinsero il WWE Tag Team Chmpionship battendo Angle e Benoit in un two out of three falls match. Il duo mantenne le cinture fino alle \"Survivor Series\" dove affrontarono Angle e Benoit e i Los Guerreros in un triple threat elimination match, vinto da Eddie e Chavo, che si portarono a casa le cinture. Dopo questa sconfitta, il team si sciolse.\nA \"Royal Rumble\", partecip\u00f2 all'omonimo match, dove entr\u00f2 con il numero cinque, ma fu eliminato da Chris Jericho. Poco prima di \"No Way Out\" soffr\u00ec di un grave infortunio al collo che lo costrinse ad uno stop durato pi\u00f9 di un anno.\nOpportunit\u00e0 titolate (2004\u20132005).\nDurante la draft lottery 2004 torn\u00f2 dopo oltre un anno e fu trasferito nel roster di \"Raw\". A \"Backlash\", sconfisse Kane, e il 19 aprile a \"Raw\", insieme a Chris Benoit, vinse il World Tag Team Championship. I due persero i titoli il 31 maggio a \"Raw\" contro La R\u00e9sistance e nella rivincita titolata di \"Bad Blood\", vinsero per squalifica, non conquistando i titoli. Il team si sciolse quando Edge cominci\u00f2 una faida con L'Evolution, dove vinse l'Intercontinental Championship battendo uno dei membri, Randy Orton, a \"Vengeance\". Difese con successo il titolo a \"SummerSlam\", dove sconfisse Chris Jericho e Batista in un triple threat match. Poco dopo, durante un house show, si infortun\u00f2 e il General Manager di \"Raw\", Eric Bischoff fu costretto a rendere vacanteil titolo.\nPoco dopo il suo ritorno, inizi\u00f2 a mostrare alcuni comportamenti da \"heel\" e divenne ossessionato a vincere il World Heavyweight Championship e insieme a Chris Benoit e Shawn Michaels ricevette una potenziale opportunit\u00e0 titolata al World Heavyweight Championship di Triple H per \"Taboo Tuesday\", ma fu Michaels a vincere il sondaggio e Edge e Benoit lottarono per il titolo di coppia. Durante l'incontro, un Edge arrabbiato abbandon\u00f2 il suo partner (nonostante ci\u00f2 Benoit riusc\u00ec comunque a vincere il titolo) e nel main event cost\u00f2 il titolo a Michaels, interferendo nel suo match con Triple H. Nella puntata di \"Raw\" del 1\u00ba novembre, Edge e Chris Benoit persero il World Tag Team Championship in favore della R\u00e9sistance e dopo il match, Edge attacc\u00f2 Benoit compiendo un turn heel. Edge cambi\u00f2 drasticamente il suo personaggio, diventando folle e impertinente. Alle \"Survivor Series\", fece parte dello sconfitto Team Triple H insieme a Triple H, Batista e Snitsky contro il Team Orton composto da Randy Orton, Chris Benoit, Chris Jericho e Maven, rimanendo tra gli ultimi due componenti del suo team insieme a Triple H.\nNella puntata di \"Raw\" del 29 novembre, prese parte a una battle royal per determinare lo sfidante al World Heavyweight Championship, la quale termin\u00f2 in pareggio, dato che Edge e Chris Benoit toccarono il suolo contemporaneamente. Di conseguenza, Triple H venne costretto a difendere il titolo in un triple threat match. Nella contesa, Benoit sottomise Edge nella \"Crippler Crossface\", ma allo stesso tempo Edge schien\u00f2 Benoit e l'incontro termin\u00f2 in pareggio. A causa di ci\u00f2, il titolo fu reso vacante la settimana seguente a \"Raw\" e venne messo in palio a \"New Year's Revolution\" nell'Elimination Chamber match e Edge fu uno dei sei partecipanti. L'arbitro speciale Shawn Michaels, esegu\u00ec una \"Sweet Chin Music\" su Edge, in segu\u00ecto a un'accidentale spear subita, causando la sua eliminazione. Ci\u00f2 port\u00f2 a un incontro tra i due a \"Royal Rumble\", vinto da Edge. Nella stessa sera, partecip\u00f2 anche al Royal Rumble match, dove entr\u00f2 con il numero 7, ma fu eliminato da Batista e John Cena.\nWWE Champion e varie faide (2005\u20132006).\nSuccessivamente, si qualific\u00f2 al primo Money in the Bank ladder match della storia, vincendolo a \"WrestleMania 21\". Ottenne quindi un contratto che gli diede un'opportunit\u00e0 titolata al World Heavyweight Championship da sfruttare entro un anno. In un'intervista con Chris Jericho, dichiar\u00f2 che inizialmente non aveva intenzione di partecipare a questo tipo di match e aveva parlato con il management della WWE dicendogli di non inserirlo nella card di \"WrestleMania 21\", tuttavia venne convinto a partecipare all'incontro dallo stesso Jericho e da Kane. A \"Backlash\", sconfisse Chris Benoit in un Last Man Standing match ponendo fine alla rivalit\u00e0. Alcune settimane dopo, venne messo in coppia con Lita, sua fidanzata nella vita reale, in un angle nella quale Lita trad\u00ec Kane, suo marito nella storyline, durante la finale di un torneo che avrebbe garantito un'opportunit\u00e0 titolata al World Heavyweight Championship, passando al fianco di Edge e favorendo la sua vittoria, ma la settimana successiva, venne sconfitto dal campione Batista. Avvi\u00f2 poi una rivalit\u00e0 con Kane portando i due ad affrontarsi in molte occasioni tra cui un match a \"Vengeance\", vinto da Kane. La rivalit\u00e0 si concluse il 25 luglio a \"Raw\" in uno Stretcher match, vinto da Edge.\nNella puntata di \"Raw\" dell'11 luglio, nel suo match contro Kane, Edge venne interrotto da Matt Hardy facendo una sorprendente apparizione. Hardy si rifer\u00ec a Edge chiamandolo \"Adam\" e fece la stessa cosa con Lita. Continu\u00f2 la faida con Hardy, affrontandolo a \"SummerSlam\", dove fu Edge a trionfare per KO tecnico in seguito a un'eccessiva perdita di sangue dell'avversario.. Nelle settimane successive, Edge e Lita divennero vittime di veri e propri atti di stalking da parte di Hardy e la resa dei conti avvenne in uno steel cage match ad \"Unforgiven\", dove fu Hardy a vincere. La faida si concluse in un Loser Leaves Ladder match a \"Raw Homecoming\" del 3 ottobre, con la vittoria di Edge. Dopo l'incontro, Hardy abbandon\u00f2 il roster di \"Raw\" per andare in quello di \"SmackDown!\", mentre Edge soffr\u00ec di un infortunio al muscolo grande pettorale che lo costrinse al riposo per qualche mese.\nDurante il suo periodo d'assenza, inizi\u00f2 a condurre un suo talk show personale a \"Raw\" chiamato \"The Cutting Edge\", e inizi\u00f2 a soprannominarsi \"Rated-R Superstar\". Us\u00f2 inoltre il suo talk show per iniziare una faida con Ric Flair, dopo il pubblicizzato arresto di quest'ultimo. Dopo due settimane, Flair torn\u00f2 e attacc\u00f2 Edge e i due si lottarono a \"New Year's Revolution\", con in palio l'Intercontinental Championship, vinto da Flair per squalifica, dopo che Edge lo attacc\u00f2 ripetutamente con la valigetta del money in the bank. Pi\u00f9 tardi nella stessa sera, John Cena mantenne il WWE Championship nell'Elimination Chamber match, ma al termine del match, Vince McMahon annunci\u00f2 che Edge avrebbe incassato immediatamente il Money in the Bank contro un sanguinante Cena. Dopo due spear, schien\u00f2 il campione e vinse il suo primo WWE Championship. La notte seguente a \"Raw\", Edge decise di celebrare la sua vittoria facendo \"sesso sfrenato\" nel mezzo del ring insieme a Lita, per poi essere interrotti da Ric Flair. Tuttavia, Flair fu attaccato da Edge e mentre quest'ultimo stava per eseguire su di lui il con-chair-to, John Cena salv\u00f2 Flair e esegu\u00ec una \"F-U\" su Lita. Il segmento della \"Live Sex Celebration\" ottenne un indice d'ascolto di 5.2, il pi\u00f9 alto indice d'ascolto di \"Raw\" oltre un anno, portando Edge a autoproclamarsi il \"campione pi\u00f9 visto di sempre\". Nella puntata di \"Raw\" del 16 gennaio, difese con successo il titolo contro Ric Flair in un TLC match, ma a \"Royal Rumble\", perse il WWE Championship contro Cena.. Venne sconfitto anche nella rivincita della di \"Raw\" del 16 febbraio, con Mick Foley come arbitro speciale. Al termine del match, incolp\u00f2 Foley della sconfitta e lo colp\u00ec con una spear. Dopo una serie di attacchi reciproci, a \"WrestleMania 22\", sconfisse Foley in un hardcore match dopo aver eseguito una Spear su un tavolo infuocato. Al termine della rivalit\u00e0 con Foley, sfid\u00f2 nuovamente Cena per il WWE Championship, intromettendosi nella sua faida con Triple H, di conseguenza i tre si affrontarono a \"Backlash\" in un triple threat match, dove il campione mantenne il titolo.\nDopo Backlash, continu\u00f2 la sua faida con Foley affrontandolo in un triple threat hardcore match che incluse anche Tommy Dreamer, ma inaspettatamente, Foley aiut\u00f2 Edge, i due si proclamarono campioni Hardcore e nel pay-per-view \"ECW One Night Stand\", Edge, Foley e Lita sconfissero Dreamer, Terry Funk e Beulah McGillicutty in un Extreme Rules tag team match. Pi\u00f9 tardi nella stessa sera, interfer\u00ec nel match valevole per il WWE Championship tra John Cena e Rob Van Dam e aiut\u00f2 quest'ultimo a vincere il titolo dopo aver colpito Cena con una spear attraverso il tavolo.\nA \"Vengeance\", fall\u00ec la conquista del WWE Championship perdendo contro Van Dam. Due settimane pi\u00f9 tardi nella puntata di \"Raw\" del 3 luglio, Edge affronto Van Dam in un Triple Threat match che includeva anche Cena e dopo aver colpito quest'ultimo con il titolo, Edge conquist\u00f2 nuovamente il WWE Championship. Questo, riaccese nuovamente la rivalit\u00e0 tra Edge e Cena, e i due si affrontarono in un match a Saturday Night's Main Event per il WWE Championship, vinto da Cena per squalifica. A \"SummerSlam\" vinse ancora un match contro Cena dopo averlo colpito con un tirapugni quando l'arbitro era distratto. Nella puntata di \"Raw\" successiva a SummerSlam, Lita gett\u00f2 il titolo personalizzato di Cena nel Long Island Sound sotto ordine di Edge, il quale dichiar\u00f2 la fine dell'\"era di Cena\" e mostr\u00f2 la sua versione personalizzata del titolo con la dicitura \"Rated-R\". Cena interfer\u00ec nel match tra Edge e il rientrante Jeff Hardy, attaccandolo e lo gett\u00f2 nel Long Island Sound. La settimana seguente, fu annunciato un TLC match tra i due per \"Unforgiven\", e se Cena fosse stato sconfitto, avrebbe dovuto lasciare il roster di \"Raw\" e trasferirsi a \"SmackDown\". All'evento svoltosi in Canada, perse il titolo dopo aver sub\u00ecto una FU dalla scala sopra due tavoli.\nNella puntata di \"Raw\" del 2 ottobre, un'interferenza della rinata D-Generation X (Triple H e Shawn Michaels) cost\u00f2 a Edge la sua \"ultima opportunit\u00e0\" contro John Cena per il WWE Championship in in uno steel cage match.\nAlleanza con Randy Orton (2006\u20132007).\nArchiviata la faida con Cena, si alle\u00f2 con Randy Orton nel tentativo di sconfiggere la DX, formando i Rated-RKO e a \"Cyber Sunday\", sconfissero la DX, con Eric Bischoff come arbitro speciale. In poco tempo, i Rated-RKO dominarono la divisione tag team di \"Raw\" e vinsero il World Tag Team Championship, rendendolo un undici volte campione di coppia. Alle \"Survivor Series\", i Rated-RKO fecero squadra con Johnny Nitro, Mike Knox e Gregory Helms perdendo contro il team DX formato da Triple H, Shawn Michaels, gli Hardy Boyz e CM Punk.\nA \"New Year's Revolution\", affrontarono la DX in un incontro titolato, che si concluse senza un vincitore quando Triple H soffr\u00ec un infortunio durante il match. Prese poi parte alla \"Royal Rumble\", entrando col numero 5 e dopo aver eliminato cinque eliminazione per poi essere eliminato da Shawn Michaels. Nonostante l'assenza di Triple H, la faida and\u00f2 avanti con il solo Shawn Michaels che fece coppia con John Cena e il neonato tag team, gli strapp\u00f2 i World Tag Team Championship il 29 gennaio. Edge e Orton subirono una serie di sconfitte contro Cena e Michaels nei mesi successivi.\nA \"WrestleMania 23\", prese parte al Money in the Bank Ladder match, vinto da Mr. Kennedy, ma sia Edge che Orton, puntarono al WWE Championship di John Cena e lo affrontarono in un fatal four-way match, che incluse anche Shawn Michaels, a \"Backlash\", vinto dal campione.\nWorld Heavyweight Champion e \"La Familia\" (2007\u20132009).\nNella puntata di \"Raw\" del 7 maggio, interruppe Mr. Kennedy, durante un promo. Per settimane Kennedy disse di non voler incassare il contratto fino alla successiva \"WrestleMania\", ma Edge, lo sfid\u00f2 a mettere in palio la valigetta, e dopo averlo attaccato e infortunato prima del match, lo batt\u00e9 e gli stapp\u00f2 la valigetta.\nNella puntata di \"SmackDown!\" dell'11 maggio, lo Steel Cage match valido per il World Heavyweight Championship tra il campione The Undertaker e lo sfidante Batista, si concluse in pareggio. In seguito all'attacco di Mark Henry sul campione, Edge incass\u00f2 il Money in the Bank e vinse il World Heavyweight Championship e di conseguenza, divenne un membro del roster di \"SmackDown\"\nInizi\u00f2 poi una faida con Batista e lo sconfisse a \"Judgment Day\", a \"One Night Stand\" in uno Steel Cage match, e per count out in un last chance match a \"\". Inizi\u00f2 successivamente una rivalit\u00e0 con Kane dopo che quest'ultimo fu annunciato come sfidante al World Heavyweight Championship dal general manager di \"SmackDown!\" Theodore Long. Nella puntata di \"SmackDown!\" del 20 luglio, Edge fu costretto a rendere vacante il titolo a causa di un nuovo infortunio al muscolo grande pettorale sinistro.\nIl canadese torn\u00f2 dopo circa quattro mesi, nel corso delle \"Survivor Series\": intervenne nel corso dell'Hell in a Cell match tra Batista e The Undertaker, colpendo ripetutamente quest'ultimo e permettendo al primo di conquistare la vittoria. Nell'edizione successiva di \"SmackDown\" il canadese rende pubblica la sua relazione col General Manager Vickie Guerrero. Nel corso del pay-per-view \"Armageddon\", divent\u00f2 per la seconda volta World Heavyweight Champion battendo in un Triple Threat match The Undertaker ed il campione Batista, schienando quest'ultimo, grazie all'aiuto di Curt Hawkins e Zack Ryder. I tre, insieme a Chavo Guerrero e alla stessa Vickie, formano una stable, chiamata La Familia. Difese poi con successo il titolo sia a \"Royal Rumble\" che a \"No Way Out\", contro Rey Mysterio, ma lo perse a \"WrestleMania XXIV\" contro The Undertaker, che lo sottomise alla \"Hell's Gates\". Nel rematch di \"Backlash\", il \"becchino\" difese con successo il titolo, ma in seguito, fu privato della cintura da Vickie Guerrero e costretto a sfidare nuovamente Edge per il titolo prima a \"Judgment Day\" e quindi a \"One Night Stand\" in un TLC match. Il primo si \u00e8 concluso con una vittoria per count out per The Undertaker, perci\u00f2 non valida per la conquista del titolo; il secondo termin\u00f2 con la conquista del titolo da parte di Edge, costringendo The Undertaker a lasciare la WWE (keyfabe).\nIl 30 giugno a \"Raw\", mentre era impegnato in un promo sul ring, fu attaccato da Batista; immediatamente dopo, CM Punk, incass\u00f2 il Money in the Bank contract e gli soffi\u00f2 il titolo.\nDopo un periodo di assenza, torn\u00f2 alle \"Survivor Series\", come partecipante a sorpresa ad un match a tre per il WWE Championship contro Vladimir Kozlov e il campione Triple H, vincendo match e titolo, ma lo perse circa un mese dopo ad \"Armageddon\" in favore di Jeff Hardy, in un triple threat Match che comprendeva anche Triple H. A \"Royal Rumble\", affront\u00f2 Hardy in un rematch senza squalifiche e, grazie all'attacco a tradimento di Matt Hardy su suo fratello, Edge vinse l'incontro e si riprese il titolo.\nRegni titolati e ritiro (2009\u20132011).\nIl 15 febbraio 2009 a \"No Way Out\" difese la cintura in un Elimination Chamber match in cui parteciparono Jeff Hardy, Triple H, The Undertaker, Big Show e Vladimir Kozlov. Edge apr\u00ec il match insieme e fu eliminato dopo pochi minuti da Hardy. Ma la sua serata non fin\u00ec qui: Edge attacc\u00f2 con una sedia Kofi Kingston, uno dei partecipanti dell'Elimination Chamber match valido per il World Heavyweight Championship, e prese il suo posto, diventando cos\u00ec il primo wrestler a partecipare nella stessa serata a due Elimination Chamber match. Elimin\u00f2 prima il campione John Cena e poi Rey Mysterio, vincendo il titolo.\nA \"WrestleMania XXV\", perse il titolo in un triple treath match contro Big Show e John Cena. Dopo aver fallito nel rematch a tre di \"Raw\", due settimane dopo, a \"Backlash\", ottenne la rivincita titolata contro Cena in un last man standing match. Dopo un incontro molto combattuto intervenne Big Show, che gett\u00f2 Cena dentro un riflettore posizionato sullo stage, consegnando la vittoria ad Edge che conquist\u00f2 cos\u00ec il suo nono titolo mondiale. A \"Judgment Day\", difese con successo il titolo contro Jeff Hardy grazie all'aiuto determinante di Matt Hardy, ma lo perse nella rivincita di \"Extreme Rules\" in un ladder match. La sera successiva a \"Raw\" annunci\u00f2 il divorzio da Vickie Guerrero, ammettendo di averla sposata solo per il suo potere.\nA \"The Bash\", venne inserito in coppia con Chris Jericho nel match valido per il WWE Tag Team Championship detenuti da Carlito e Primo. Il duo canadese si aggiudic\u00f2 il match, ma la settimana successiva, Edge sub\u00ec un infortunio al tendine di Achille che lo costrinse ad uno stop forzato. A \"Night of Champions\", Jericho annunci\u00f2 che sarebbe stato Big Show a sostituire l'infortunato partner, e da li, nacquero i Jeri-Show.\nEdge torn\u00f2 il 31 gennaio 2010 a \"Royal Rumble\", come face, entrando nella rissa reale col numero 29, e vincendola eliminando per ultimo John Cena. A \"WrestleMania XXVI\", affront\u00f2 senza successo Chris Jericho per il World Heavyweight Championship, per poi attaccarlo nel post match. Due settimane dopo a \"Smackdown\", attacc\u00f2 ancora Jericho lasciandolo dolorante a terra e permettendo cos\u00ec a Jack Swagger di incassare il Money in the Bank contract e di vincere il titolo. La faida prosegu\u00ec a \"Extreme Rules\" in uno steel cage match, dove ne usc\u00ec vincitore.\nDurante il Draft del 2010, fu trasferito nel roster di \"Raw\", effettu\u00f2 un turn heel, attaccando l'ex alleato Christian e inizi\u00f2 una faida con Randy Orton che culmin\u00f2 a \"Over The Limit\", ma il match termin\u00f2 con un doppio count out a causa di un infortunio al braccio subito da Orton. Il giorno successivo, conquist\u00f2 un posto nel fatal 4-way match valevole per il WWE Championship, ma al pay-per-view \"Fatal 4-Way\" fu Sheamus ad ottenere la vittoria grazie all'interferenza del Nexus. Dopo aver subito altri attacchi da parte del Nexus, nella novecentesima puntata di \"Raw\" fu inserito nel vittorioso Team WWE (Edge, John Cena, The Great Khali (poi infortunatosi e sostituito da Daniel Bryan), John Morrison, Chris Jericho, R-Truth e Bret Hart) contrapposto al Nexus. Al Six Pack Challenge di \"Night of Champions\" perse la possibilit\u00e0 di diventare campione WWE. Col passare delle settimane assume sempre pi\u00f9 un atteggiamento da face e poco dopo fu trasferito a \"SmackDown\", in cambio di CM Punk. Dopo aver superato Jack Swagger a \"Hell in a Cell\" e Dolph Ziggler due settimane dopo a \"Smackdown\", entr\u00f2 a far parte del Team Smackdown (il capitano Big Show, Edge, Rey Mysterio, Alberto Del Rio, Kofi Kingston, Tyler Reks e Jack Swagger) che batt\u00e9 poi il Team Raw (il capitano The Miz, CM Punk, Sheamus, John Morrison, R-Truth, Ezekiel Jackson e Santino Marella) a \"Bragging Rights\".\nPoco dopo inizi\u00f2 quindi una faida con il World Heavyweight Champion, Kane e nella puntata di SmackDown del 29 ottobre, sconfisse Rey Mysterio e Alberto Del Rio in un triple threat diventando lo sfidante al titolo. Alle \"Survivor Series\" il match tra Edge e Kane termin\u00f2 in parit\u00e0, a causa di un doppio schienamento. A \"\" sconfisse Kane in un TLC fatal-four way match comprendente anche Rey Mysterio e Alberto Del Rio conquistando il World Heavyweight Championship. Dopo aver difeso con successo il titolo contro Kane in un last man standing match, inizi\u00f2 una faida con Dolph Ziggler e la ex moglie Vickie Guerrero e a \"Royal Rumble\" batt\u00e9 Ziggler mantenendo il titolo. Nella stessa sera il General Manager Vickie Guerrero licenzi\u00f2 Edge e incoron\u00f2 Ziggler come nuovo campione, ma Theodore Long lo riassunse.\nA \"Elimination Chamber\" difese con successo il titolo nel match omonimo che comprendeva anche Rey Mysterio, Kane, Big Show, Wade Barrett e Drew McIntyre, ma a fine match venne attaccato da Alberto Del Rio, venendo salvato dal rientrante Christian. A \"WrestleMania XXVII\" sconfisse Del Rio e conserv\u00f2 il World Heavyweight Championship e a fine match, lui e Christian distrussero con delle spranghe di ferro l'auto del messicano.\nNella puntata di \"Raw\" dell'11 aprile 2011, annunci\u00f2 il suo ritiro a causa del sopraggiungere di una stenosi del canale vertebrale, patologia che avrebbe potuto portarlo alla paralisi, il cui rischio sarebbe stato sempre pi\u00f9 elevato con il passare del tempo. In seguito, il World Heavyweight Championship venne reso vacante.\nApparizioni sporadiche (2011\u20132019).\nNonostante il ritiro, continu\u00f2 a lavorare per la WWE, svolgendo il ruolo di ambasciatore della federazione e altri ruoli extra-ring. Apparve a \"Extreme Rules\" complimentandosi con Christian per la conquista del World Heavyweight Championship ai danni di Alberto Del Rio. Partecip\u00f2 come guest host a \"SummerSlam 2011\" e durante questo PPV venne annunciato come \"asso nella manica\" da Christian, ma dopo un breve discorso, Edge and\u00f2 via dal ring, deluso dal modo in cui Christian vinse il World Heavyweight Championship a \"Money in the Bank\".\nNella puntata di \"Raw\" del 9 gennaio venne annunciato come il primo inserito nella WWE Hall of Fame, la notte prima di \"WrestleMania XXVIII\" introdotto dal suo grande amico Christian.\nTorn\u00f2 a \"Raw\", il 23 aprile 2012 per parlare con John Cena, incitandolo a vincere il suo match contro Brock Lesnar ad \"Extreme Rules\" e il 21 settembre 2012 si present\u00f2 a \"SmackDown\", parlando con i Tag Team Champion Daniel Bryan e Kane e quando sembrava che potesse iniziare una rissa con quest'ultimo, i due si abbracciarono sotto l'applauso del pubblico e allo sguardo irritato di Bryan.\nNella puntata di \"Raw\" del 29 dicembre 2014, apparve assieme a Christian e per salvarlo dall'attacco di Seth Rollins, John Cena fu costretto a ripristinare il potere dell'Authority, sospeso dalle \"Survivor Series\" proprio per via della vittoria del Team Cena.\nCondusse il \"Cutting Edge\" nella puntata di \"SmackDown\" precedente alle \"Survivor Series 2016\" con ospiti Shane McMahon, Randy Orton, Bray Wyatt, Dean Ambrose e AJ Styles, ossia i partecipanti del \"5 vs 5 Traditional Survivor Series Elimination Match\" contro il roster di \"Raw\".\nTorn\u00f2 a sorpresa durante il kick-off di \"SummerSlam 2019\", dove colp\u00ec Elias con una spear. Dopo questa apparizione, iniziarono a circolare voci circa il suo ritorno sul ring, pi\u00f9 volte smentite dallo stesso canadese.\nRitorno alla competizione attiva (2020\u2013presente).\nIl 26 gennaio, alla \"Royal Rumble 2020\", torn\u00f2 sul ring dopo nove anni partecipando al match omonimo col numero 21, ma fu eliminato da Roman Reigns dopo circa 23 minuti di permanenza. La sera dopo, a \"Raw\", dichiar\u00f2 di voler proseguire la sua carriera e in seguito all'annuncio, venne raggiunto sul ring da Randy Orton (suo ex-compagno nei Rated-RKO) il quale, inaspettatamente, lo colp\u00ec prima con una \"RKO\" e poi ripetutamente con due sedie, infortunandolo (\"kayfabe\"). Il 26 marzo, nella seconda serata di \"WrestleMania 36\", sconfisse Orton in un Last Man Standing match. La faida prosegu\u00ec a \"Backlash\", dove a trionfare fu Orton. Nel corso del match Edge sub\u00ec un infortunio ai tricipiti fu costretto a rimanere fermo per oltre sette mesi.\nIl 31 gennaio, alla \"Royal Rumble\", partecip\u00f2 al Royal Rumble match dove, entrando col numero uno e trionf\u00f2 eliminando per ultimo Randy Orton. Nella puntata di \"Raw\" del 1\u00ba febbraio sconfisse Orton grazie alla distrazione di Alexa Bliss. Nella puntata di \"NXT\" del 3 febbraio presenzi\u00f2 al confronto tra l'NXT Champion Finn B\u00e1lor e Pete Dunne, dicendosi interessato all'NXT Championship e di considerare l'idea di vincerlo. Dopo settimane di indecisione su chi sfidare a \"Wrestlemania\", al termine del match tra lo Universal Champion Roman Reigns e Daniel Bryan, attacc\u00f2 il campione con una Spear, indicando il logo di \"WrestleMania 37\". Nella puntata di \"SmackDown\" del 19 marzo Edge sconfisse Jey Uso nel suo primo match nello \"show blu\" dopo dieci anni, diventando lo special guest enforcer nel match tra Daniel Bryan e Roman Reigns di \"Fastlane\". Durante tale incontro, Edge, colpito involontariamente da Bryan, attacc\u00f2 questi e Reigns, andandosene poi via, mentre l'incontro termin\u00f2 con la vittoria di Reigns, che mantenne l'Universal Championship. L'11 aprile, nella seconda serata di \"WrestleMania 37\", partecip\u00f2 ad un triple threat match per l'Universal Championship che comprendeva anche Daniel Bryan e Roman Reigns ma l'incontro venne vinto da quest'ultimo.\nDopo qualche mese di assenza, torn\u00f2 il 25 giugno a \"SmackDown\", dove attacc\u00f2 Roman Reigns, che sfid\u00f2 per \"Money in the Bank\", con in palio lo Universal Championship, dove fu sconfitto grazie all'interferenza di Seth Rollins. Nelle settimane successive inizi\u00f2 una faida con quest'ultimo, che sfoci\u00f2 in un match a \"SummerSlam\", vinto da Edge per sottomissione. Nelle settimane successive prosegu\u00ec la faida con Seth Rollins, che sfoci\u00f2 in un match a \"SummerSlam 2021\", vinto da Edge per sottomissione, nella puntata di \"SmackDown\" del 1\u00b0 ottobre, dove fu Rollins a trionfare e infine il 21 ottobre a \"Crown Jewel\", dove Edge vinse un hell in a cell match, concludendo la faida.\nSospensione per doping.\nNell'agosto del 2007 fu sospeso per trenta giorni dalla WWE: il wrestler fu segnalato come cliente della Signature Pharmacy, una societ\u00e0 sotto inchiesta per aver venduto senza regolare ricetta medicinali e sostanze dopanti. Poich\u00e9, al momento della sospensione, risultava infortunato, fu multato di una somma pari a trenta giorni di stipendio.\nIl suo nome era presente, nel marzo del 2007, sulla lista pubblicata dal sito internet della rivista \"Sports Illustrated\", nella quale vennero fatti i nomi degli sportivi statunitensi sospettati di aver assunto sostanze dopanti: Edge, in particolare, fu accusato di aver acquistato del GH.\nCopeland ammise di aver utilizzato steroidi gi\u00e0 nel corso di un'intervista concessa ad un programma televisivo statunitense risalente al gennaio del 2005: in questa occasione, sostenne che l'assunzione degli ormoni avvene in seguito ad una delicata operazione di fusione di alcune vertebre del collo e che, immediatamente dopo il periodo in cui dovette assumerne, smise di utilizzarli poich\u00e9 riscontr\u00f2 una notevole riduzione dell'agilit\u00e0.\nStando a quanto affermato dal wrestler, prese il GH perch\u00e9 i medici gli dissero che avrebbe aiutato le ossa a crescere nella zona dove erano stati inseriti la placca e i chiodi. Afferm\u00f2 inoltre di aver effettuato diverse analisi del sangue, consultato pi\u00f9 dottori, studiato la sostanza in questione e di aver ricevuto una regolare ricetta prima di farne uso.\nLucha de Apuestas.\nRecord: 2-0\nDoppiatori italiani.\nIn italiano, \u00e8 stato doppiato da:"}
{"id": "282064", "revid": "123948853", "url": "https://it.wikipedia.org/wiki?curid=282064", "title": "Il Pordenone", "text": "Il suo stile, dopo il contatto con la grande maniera romana, di Raffaello e Michelangelo, si indirizz\u00f2 verso toni magniloquenti, in un originale equilibrio tra ricordi classici e citazioni narrative di indole popolare, soprattutto nei lavori destinati alla provincia. \u00c8 considerato il massimo pittore friulano del Rinascimento.\nBiografia.\nFu ricordato da Vasari, che gli dedic\u00f2 una biografia dove viene definito: \u00abil pi\u00f9 raro e celebre [\u2026] nell'invenzione delle storie, nel disegno, nella bravura, nella pratica de' colori, nel lavoro a fresco, nella velocit\u00e0, nel rilievo grande et in ogni altra cosa delle nostre arti\u00bb. Lo storico aretino lo present\u00f2 per\u00f2 con il nome di Giovanni Antonio \"Licinio\" da Pordenone, dando origine cos\u00ec alla confusione con il pittore Bernardino Licinio, risolta solo al principio del Novecento.\nLa sua formazione, secondo il Vasari, avvenne sotto l'influsso del Giorgione e, secondo il Ridolfi, sotto Pellegrino da San Daniele. Fu influenzato, agli inizi, oltre che dall'esempio di Andrea Mantegna, probabilmente dalla conoscenza delle incisioni del D\u00fcrer e di altri artisti nordici. Nel 1514-1515 fu a Roma, a contatto con l'opera di Raffaello e Michelangelo. Fu attivo in diversi paesi del Friuli, in Umbria, nei possedimenti dei d'Alviano, signori di Pordenone, a Venezia, dove nel 1528 perse contro Tiziano il concorso indetto per la realizzazione della \"Pala di san Pietro martire\" per la chiesa dei Santi Giovanni e Paolo, e in Emilia, tra il 1529-30. Nel 1532 fu a Genova per lavorare alla Villa del Principe di Andrea Doria.\nNegli anni 1530, il confronto tra l'artista e Tiziano anim\u00f2 la scena artistica lagunare, concludendosi con l'emarginazione del pittore e, dopo la sua morte, col silenzio sulla sua opera da parte degli scrittori veneziani.\nIl Pordenone mor\u00ec infatti a Ferrara, in circostanze misteriose, dove si era recato per fornire disegni per arazzi su commissione di Ercole II d'Este.\nEbbe come allievo Pomponio Amalteo, cui and\u00f2 in sposa anche la figlia Graziosa."}
{"id": "282071", "revid": "2163589", "url": "https://it.wikipedia.org/wiki?curid=282071", "title": "Serabend", "text": "Il serabend (o \"saraband\") \u00e8 una categoria di tappeti persiani prodotti in una regione a ovest di Malayer, il cui centro principale \u00e8 Mal-e-Mir, e a sud di Arak (Iran). &lt;br&gt; Il prodotto prende nome dalla regione montuosa del Serabend, nell\u2019Iran occidentale, come analogamente il Malayer dalla citt\u00e0 stessa.&lt;br&gt;\nLa trama e l'ordito sono in cotone grosso; l'annodatura, del tipo turco (Ghiordes), varia da 1000 a 3000 nodi per dm2. &lt;br&gt;La superficie \u00e8 rasata e la bordatura \u00e8 spesso molto ampia, con pi\u00f9 cornici, fino a sette. &lt;br&gt;Raramente presenta medaglione centrale romboidale, ma tradizionale motivo decorativo dei \"serabend\" \u00e8 il \"boteh miri\" (frasca di Mir), motivo vegetale composto in vari disegni ripetuti di colori tenui che contrastano con lo sfondo per lo pi\u00f9 rosso chiaro e le bordature dai colori vivaci. &lt;br&gt;\nTra i vari formati, il pi\u00f9 frequente \u00e8 quello lungo. \nVoci correlate.\nMalayer (tappeto)"}
{"id": "282072", "revid": "125472369", "url": "https://it.wikipedia.org/wiki?curid=282072", "title": "Fleetwood Mac", "text": "I Fleetwood Mac sono un gruppo musicale rock anglo-statunitense, che ha goduto di grande successo in tutto il mondo, vendendo pi\u00f9 di 100 milioni di album.\nNel 1998 sono stati inseriti nella Rock and Roll Hall of Fame.\nStoria.\nCon Peter Green.\nIl gruppo mosse i primi passi nell'Inghilterra della seconda met\u00e0 degli anni sessanta come gruppo british blues. Nacque quando il batterista Mick Fleetwood, il bassista John McVie e il chitarrista Peter Green lasciarono i Bluesbreakers di John Mayall e si unirono al chitarrista Jeremy Spencer. Il nome Fleetwood Mac venne coniato da Peter Green, fondendo i cognomi del bassista John e del batterista Mick. I primi lavori furono incentrati su un blues rock di stampo tipicamente britannico; tra i pezzi pi\u00f9 significativi del periodo spiccano \"Man of the World\", \"Albatross\" e \"Black Magic Woman\", quest'ultima interpretata due anni dopo da Carlos Santana. Fu molto importante il produttore Mike Vernon che con la sua casa discografica Blue Horizon fece incidere ai Peter Green's Fleetwood Mac i primi album, \"Fleetwood Mac\" e \"Mr. Wonderful\" del 1968, e il terzo \"Then Play On\" del 1969, dove si intravedono le sonorit\u00e0 che caratterizzarono il gruppo negli anni a venire.\nPeter Green lascia.\nNel 1969 Green lasci\u00f2 il gruppo e inizi\u00f2 cos\u00ec un susseguirsi di nuovi musicisti, tra cui Danny Kirwan, Bob Welch, Bob Weston e soprattutto Christine McVie, gi\u00e0 presente in \"Kiln House\", anche se non accreditata. Album come \"Future Games\" del 1971, \"Bare Trees\" del 1972, \"Penguin\" del 1973, \"Mystery to Me\" del 1973 e \"Heroes Are Hard to Find\" del 1974 non riscossero lo sperato successo commerciale.\nLindsey Buckingham e Stevie Nicks.\nLa svolta arriv\u00f2 nel 1975, quando, trovatosi nuovamente senza chitarrista, Mick Fleetwood chiese a un giovane musicista statunitense, Lindsey Buckingham, di unirsi al gruppo. Questi, al tempo, suonava in duo con l'allora compagna Stevie Nicks; i due avevano anche pubblicato, con scarso successo, l'album \"Buckingham-Nicks\", che conteneva materiale poi ripreso dai Fleetwood Mac. Buckingham pose come condizione che anche Stevie entrasse nel gruppo. I Mac accettarono ed il risultato fu l'eponimo \"Fleetwood Mac\" del 1975. L'album ottenne un grande successo, grazie anche ai singoli \"Over My Head\", \"Rhiannon\" e \"Say You Love Me\", cos\u00ec come la traccia \"Landslide\", che diventer\u00e0 ben presto una delle canzoni pi\u00f9 suonate nei loro tour e una cui interpretazione dal vivo diventer\u00e0 un grande successo vent'anni dopo nell'album \"The Dance\". \nIn particolare questi brani fecero risaltare il talento artistico dei due nuovi ingressi nel gruppo. I Fleetwood Mac inaugurarono cos\u00ec una nuova fase, caratterizzata non pi\u00f9 dal blues-rock di fine anni sessanta, ma da quello che solitamente venne definito \"Rock mainstream\", cio\u00e8 a met\u00e0 strada fra la musica dura e quella molto lenta.\nIl successo mondiale.\nIl disco di maggior successo fu il successivo \"Rumours\" (1977) che vendette oltre quaranta milioni di copie in tutto il mondo e che conteneva, tra gli altri, i successi \"Dreams\", (che raggiunse la vetta delle classifiche americane), \"Go Your Own Way\", \"The Chain\" e \"Don't Stop\". Altri album che riscossero grande popolarit\u00e0 furono \"Tusk\" del 1979, \"Mirage\" del 1982 e soprattutto \"Tango in the Night\" del 1987, quest'ultimo contenente i famosi singoli \"Big Love\", \"Seven Wonders\" e \"Little Lies\".\nNel 1987 Buckingham lasci\u00f2 il gruppo anche se, curiosamente, partecip\u00f2 come ospite ai due successivi album suonando la chitarra acustica nella \"title-track\" di \"Behind the Mask\" e cantando come voce aggiunta nel brano \"Nothing Without You\" di \"Time\".\nMolti musicisti, tra cui i chitarristi e cantanti Billy Burnette, Rick Vito e Dave Mason e la cantante Bekka Bramlett, si avvicendarono nel gruppo. La formazione con Vito e Burnette produsse un album, \"Behind the Mask\" (1990), mentre \"Time\" (1995) vide l'ingresso di Mason e Bramlett al posto di Rick Vito e Stevie Nicks. Il ritorno di Lindsey Buckingham avvenne nel 1997, con l'album live \"The Dance\", al quale partecip\u00f2 la medesima fortunata formazione degli anni da \"Rumours\" a \"Tango in the Night\". Nel 1998 Christine McVie, uno tra i membri principali del gruppo sin dal 1970, usc\u00ec dalla formazione, lasciando il nucleo dei Fleetwood Mac composto da Mick Fleetwood, John McVie, Lindsey Buckingham e Stevie Nicks.\nEventi recenti.\nL'album \"Say You Will\" usc\u00ec nel 2003. A questi fecero seguito i video \"Live in Boston\" e \"Destiny Rules\", entrambi del 2004.\nL'8 giugno 2012 Bob Welch, ex membro del gruppo, venne trovato morto nella sua casa di Nashville, in Tennessee. Apparentemente si suicid\u00f2, sparandosi un colpo di pistola al torace. Secondo quanto rifer\u00ec la polizia, il corpo del musicista, che al momento del decesso aveva sessantacinque anni, venne trovato dalla moglie Wendy. Vicino c'era anche una lettera d'addio. Welch \u00e8 stato chitarrista e cantante dei Fleetwood Mac dal 1971 al 1974.\nA distanza di dieci anni dall'ultimo lavoro in studio, il gruppo pubblic\u00f2 nel 2013, per il solo circuito del download digitale, l'ep \"Extended Play\", contenente quattro brani inediti.\nNel 2013 John McVie ha comunicato di avere un tumore al colon, ma non ha interrotto l'attivit\u00e0. L'anno successivo \u00e8 stato annunciato il rientro in formazione di Christine McVie, di ritorno nel gruppo a distanza di sedici anni.\nBuckingham e Christine McVie annunciarono un nuovo album intitolato \"Lindsey Buckingham/Christine McVie\", con la presenza di Mick Fleetwood e John McVie su alcune tracce. \"Lindsey Buckingham/Christine McVie\" venne pubblicato il 9 giugno 2017, ed \u00e8 stato preceduto dal singolo \"In My World\".\nUn tour di 38 date \u00e8 iniziato il 21 giugno 2017 e si \u00e8 concluso il 16 novembre 2017. La band \u00e8 stata l'header della seconda serata del concerto del Classic West (il 16 luglio 2017 al Dodger Stadium di Los Angeles) e della seconda notte del concerto del Classic East (al Citi Field di New York il 30 luglio 2017).\nL'8 giugno 2018 \u00e8 morto Danny Kirwan, chitarrista del gruppo tra il 1968 e il 1972.\nLa band ha ricevuto il premio \"MusiCares Person of the Year\" nel 2018 e si \u00e8 riunita per eseguire diverse canzoni al gala dei Grammy in loro onore. Nella stessa serata si esibirono anche noti artisti come Lorde, Harry Styles, Little Big Town e Miley Cyrus.\nQuel mese Buckingham lasci\u00f2 il gruppo una seconda volta, essendo stato licenziato. Si diceva che il motivo fosse un disaccordo sulla natura del tour, e in particolare la questione se sarebbe stato incluso materiale pi\u00f9 nuovo o meno noto, come voleva Buckingham. Mick Fleetwood e la band sono apparsi su CBS This Morning il 25 aprile 2018 e hanno detto che Buckingham non avrebbe partecipato al tour che il gruppo aveva pianificato per un anno e mezzo e che avevano raggiunto un \"enorme vicolo cieco\" e \"colpito un muro di mattoni\". Quando gli \u00e8 stato chiesto se Buckingham fosse stato licenziato, ha risposto: \"Beh, non usiamo quella parola perch\u00e9 penso che sia brutta\". Ha anche detto che \"Ho un enorme rispetto per Lindsey e gli faccio i complimenti per quello che ha fatto all'interno dei Fleetwood Mac\". Nell'ottobre 2018, Buckingham ha intentato una causa contro Fleetwood Mac per violazione di dovere fiduciario, violazione del contratto orale e interferenza intenzionale con un potenziale vantaggio economico, tra le altre accuse. Alla fine sono giunti a un accordo, di cui non avrebbe condiviso i termini, ma ha affermato di essere \"abbastanza soddisfatto\".\nMike Campbell e Neil Finn furono confermati per sostituire Buckingham. Su CBS This Morning, Fleetwood ha detto che i Fleetwood Mac erano rinati e che \"Questa \u00e8 la nuova formazione dei Fleetwood Mac\". A parte il tour, la band prevede di registrare nuova musica con Campbell e Finn in futuro. Il tour \"An Evening with Fleetwood Mac\" della band \u00e8 iniziato nell'ottobre 2018. La band ha lanciato il tour all'iHeartRadio Music Festival il 21 settembre 2018 presso la T-Mobile Arena di Las Vegas.\nIl 28 maggio 2020 Neil Finn, con Nicks, McVie e Campbell alla chitarra, pubblic\u00f2 la canzone \"Find Your Way Back Home\".\nIl membro fondatore Peter Green mor\u00ec il 25 luglio 2020 all'et\u00e0 di 73 anni.\nStile musicale.\nI Fleetwood Mac affondano le loro radici artistiche nella scuola di British blues di John Mayall e hanno attraversato diversi momenti stilistici, in una metamorfosi che da formazione di blues inglese li vide cambiare fisionomia e giungere per varie fasi a gruppo di musica pop di largo successo commerciale. Questo percorso musicale attravers\u00f2 stili diversi spesso in concomitanza con il cambio di membri della \"lineup\". Protagonista dei primi passi fu il chitarrista Peter Green, proveniente dai Bluesbreakers, che con la sua chitarra elettrica diede al gruppo un\u2019impronta blues rock. Fu essenziale per la maturazione la loro trasferta a Chicago, dove ebbero l\u2019opportunit\u00e0 di suonare in jam session assieme a Willie Dixon e Otis Spann, e di esibirsi in concerto a fianco dei Led Zeppelin e di figure leggendarie quali B.B. King e Chuck Berry. L\u2019abbandono di Peter Green corrispose alla sterzata verso sonorit\u00e0 pi\u00f9 leggere di tipo soul pop. Con il suo ingresso nella formazione, Lindsey Buckingham provoc\u00f2 la svolta pi\u00f9 netta: raccolse le diverse forme del pop che lo precedeva miscelandolo con gli stili a lui attuali \u2013 la new wave del punk e del gothic rock, il rock tecnologico e il roots rock, ottenendone \"Rumours\", un sofisticato prodotto di consumo, e continuando a muoversi sempre pi\u00f9 in direzione del pop con alcune deviazioni nel sound da hit parade."}
{"id": "282075", "revid": "1573940", "url": "https://it.wikipedia.org/wiki?curid=282075", "title": "Symphyta", "text": "I Symphyta sono uno dei due sottordini degli Hymenoptera (Insecta). \nDescrizione.\nSono imenotteri di dimensioni medie, raramente piccole o grandi. L'apparato boccale \u00e8 di tipo masticatore, ali con venulazione di tipo normale, torace che si continua direttamente con l'addome, senza strozzatura. Femmine con ovopositore a valve generalmente larghe; quelle del primo paio di solito denticolate (da qui il nome popolare di \"imenotteri dalla sega\"); quelle del secondo paio di solito carenate.\nLarve polipode, di rado apode, ma a volte profondamente modificate in funzione di particolari regimi di vita, fitofaghe o, molto di rado, zoofaghe. \nBiologia.\nNon poche di esse hanno abitudini e tendenze gregarie. In generale, per compiere la loro metamorfosi si tessono un bozzolo. Gli adulti sono in grande maggioranza diurni e si nutrono di nettare, ma, in qualche raro caso, si nutrono di prede vive, in particolare stadi larvali di ditteri e di altri imenotteri.\nLa loro esistenza \u00e8 di solito breve; dopo l'accoppiamento le femmine si recano sulle piante, scavano un'apertura col loro ovopositore e vi depongono in media 100 uova, ma talvolta, come nei Siricidi, anche 1000.\nIl volume di queste uova, in molti casi, pu\u00f2 notevolmente aumentare per l'assorbimento di liquidi dall'ambiente esterno.\nNei Sinfiti \u00e8 abbastanza comune la partenogenesi o arrenotoca o telitoca. \nTassonomia.\nIl sottordine comprende 9 superfamiglie e 21 famiglie:"}
{"id": "282079", "revid": "57342", "url": "https://it.wikipedia.org/wiki?curid=282079", "title": "Giovanni Marinelli", "text": "Fu, tra l'altro, sottosegretario al Ministero delle comunicazioni dal 1939 al 1943, segretario amministrativo del Partito Nazionale Fascista, deputato del Regno d'Italia e sottosegretario di Stato alle comunicazioni.\nBiografia.\nSecondo dei sei figli del Cav. Rinaldo e di Maria Angela Teresa Raule, famiglia della media borghesia agraria, Giovanni Marinelli, di posizioni inizialmente anarco-sindacaliste, aderiva alla comunione massonica della\nGran Loggia di Piazza del Ges\u00f9.\nNel 1912 entr\u00f2 nel partito socialista, dove conobbe Mussolini e nel 1914 lo segu\u00ec nella scelta interventista. Fu tra i fondatori nel 1919 del movimento fascista dove entr\u00f2 nella giunta esecutiva. Fu il primo segretario amministrativo del Partito Nazionale Fascista e fece parte del \"quadrumvirato\" che resse il PNF dal 23 aprile al 16 giugno 1924.\nFu deputato alla Camera del Regno nel 1929 e nel 1934. Nel 1939 fu consigliere nazionale della Camera dei fasci e delle corporazioni\nFu nominato sottosegretario alle comunicazioni del governo Mussolini il 5 novembre 1939 e lo rest\u00f2 fino al 13 febbraio 1943.\nMembro del Gran Consiglio del Fascismo anche in quanto a lungo segretario amministrativo del PNF, il 25 luglio del 1943 egli vot\u00f2 a favore dell'Ordine del giorno Grandi, che chiedeva al Duce di rimettere nelle mani degli organi costituzionali deputati tutti i poteri a loro spettanti secondo la legislazione fascista (tra cui il restituire il totale controllo delle forze armate al Re, secondo il relativo articolo dello Statuto Albertino mai abolito).\nArrestato, fu condannato a morte dalla RSI nel processo di Verona e venne fucilato l'11 gennaio 1944 insieme a Galeazzo Ciano, Emilio De Bono, Carluccio Pareschi e Luciano Gottardi. Nel suo diario, Giuseppe Bottai ebbe nei suoi confronti parole durissime: \"[Marinelli era] fosco d'occhio e d'anima. Che egli abbia voluto \u201ctradire\u201d Mussolini non \u00e8 immaginabile. Se non altro la sua cattiva coscienza di gerarca prepotente gliel'avrebbe impedito, ch\u00e9 solo un Mussolini poteva essere il suo degno protettore. Marinelli, piovuto per caso nella compagnia dei 19, dimostra da un punto di vista negativo l'inesistenza del tradimento, poich\u00e9 egli era di quelli che non tradiscono se non le persone dabbene\".\nTullio Cianetti, suo compagno di prigionia per tre mesi, descrisse Marinelli come un uomo talmente stanco e abbattuto da apparire quasi distratto: ad esempio, quando venne letta la sentenza, egli non la comprese e fu Ciano a dovergliela scandire. Oramai stremato e spesso piangente, al momento dell'uscita dalla cella - mentre si recava al luogo dell'esecuzione - dovette essere sorretto da due agenti.\nEbbe due figli: Beno, nato nel 1913 da Corinna Gambaro (la quale mor\u00ec prematuramente) e Giorgio nel 1930 dalla seconda moglie Giulia degli Abbati. Dopo la scomparsa prematura di due fra i suoi fratelli fu anche padre adottivo per i sette nipoti Dante, Carlo, Giuseppe, Matilde (in Marenghi), Adriana (in de Draganic Veranzio), Corinna (in Rancati), figli di Giulio, e Angelina (in Levi), figlia di Giuseppe.\nFu Caporale d'onore della Milizia Volontaria Sicurezza Nazionale, Medaglia d'oro della Marcia su Roma, Gr. Uff. dell'Ordine della Corona d'Italia, Cavaliere di Gran Croce (insignito del gran cordone) dell'Ordine dei Santi Maurizio e Lazzaro, Commendatore dell'Ordine di Isabella la Cattolica e Gr. Uff. dell'Ordine di Sant'Agata di S. Marino."}
{"id": "282096", "revid": "767487", "url": "https://it.wikipedia.org/wiki?curid=282096", "title": "Scortilla", "text": "Gli Scortilla sono un gruppo musicale formatosi a Genova nel 1979.\nStoria degli Scortilla.\n1978-1984: Gli Scortilla nella new wave italiana.\nGli Scortilla nacquero nel fermento della new wave genovese di fine anni'70 da Pivio, Marco Odino, Edo Livio Bartenor I e Mario Marchesoni con una formazione che prevedeva inizialmente due chitarre elettriche, basso, batteria e voce. Il loro primo infuocato concerto che fin\u00ec con la distruzione del palco, fu al Ludrix Club. Il loro suono era inizialmente un post-punk dalle timbriche funky, per poi dirigersi sempre pi\u00f9 verso una new wave fatta di \"chitarre taglienti a un sax ruffiano e ritmiche sintetiche autistiche, capaci di saltare dalla melodia al rumore\". Nel 1981 diffusero la loro prima cassetta autoprodotta intitolata \"Scortilla-Box\" e negli anni successivi furono effettuati numerosi concerti allo Psyco Club, con performance che comprendevano anche proiezioni di video ed immagini.\nNel 1984 gli Scortilla firmarono per la WEA, con cui realizzarono il loro primo ed unico singolo dell'epoca, intitolato \"Fahrenheit 451\", per poi separarsi subito dopo aver suonato sul palco del Festivalbar presso l'Arena di Verona. Di li a poco la band si sciolse e Pivio continu\u00f2 la carriera come fortunato autore di colonne sonore con Aldo De Scalzi e nei \"Trancendental\".\n2005-in poi: Gli Scortilla nel revival new wave.\nIntorno al 2005, sull'onda del revival post-punk e new wave italiano la musica degli Scortilla visse un momento di forte riscoperta: nel 2005 la Creuza stamp\u00f2 \"Scortilla \u2013 1980 - 2005\", un CD/DVD che conteneva molti dei brani passati della band, oltre che video ed interviste nuove e vecchie. Nel 2009 Federico Di Bonaventura che curava una serie di compilazioni di new wave italiana li inser\u00ec in \"Fred Ventura Presents Relix Vol.3: 80's Italo Wave\" edito dalla Do It Yourself Entertainment Strategic Marketing, a cui segu\u00ec l'anno dopo la pubblicazione dell'EP della band intitolato \"Invisible\" (Creuza, 2010). Sempre Fred Ventura, che intanto aveva avviato una proficua operazione di riscoperta del panorama new wave nazionale in collaborazione con la Spittle Records, li inser\u00ec nella compilazione \"Italia Synthetica 1981-1985\" (Spittle Records, 2013) con il brano dalle sonorit\u00e0 electro-cosmic intitolato \"YHW\".\nNel 2013 la Synthetic Shadows pubblic\u00f2 un nuovo album di greatest hits intitolato Fahrenheit 451, che comprendeva il meglio dei primi materiali registrati dagli Scortilla e nel 2013 furono inseriti nella compilazione \"Vol.5 Liguria - Voyage Through The Deep 80s Underground In Italy\" curata da Gianlorenzo Giovannozzi per la Spittle Records.\nNel 2020, in occasione del quarantesimo anniversario di nascita della band (concerto al Ludrix Club di Genova del 24 febbraio 1980), pubblicano l\u2019album Fahrenheit 999, tutto composto da nuovi brani che riattualizzano e idealmente concludono le tematiche degli esordi."}
{"id": "282099", "revid": "1005847", "url": "https://it.wikipedia.org/wiki?curid=282099", "title": "Alberto de' Stefani", "text": "Biografia.\nI primi anni.\nNacque a Verona il 6 ottobre 1879 da Pietro, avvocato, e Carolina Zamboni. Laureatosi in Giurisprudenza a Padova nel 1903 e perfezionatosi in Economia a Venezia, fu per vari anni docente all'istituto tecnico di Vicenza.\nNel 1914 ader\u00ec al nazionalismo corradiniano e prese parte alla prima guerra mondiale, dove arriv\u00f2 al grado di capitano. Ottenne la cattedra universitaria nel 1917, incaricato di scienza delle finanze a Padova, e nel 1922 di economia politica a Venezia.\nNel marzo 1921 ader\u00ec al Partito Nazionale Fascista, nato proprio in quell'anno. Squadrista della prima ora, fu eletto deputato del PNF nel 1921, assumendo presto il ruolo di economista ufficiale del partito e collaborando con il Popolo d'Italia.\nMinistro nel governo Mussolini.\nDopo la marcia su Roma fu ministro delle finanze (31 ottobre 1922) e poi anche del tesoro (21 dicembre 1922) del governo Mussolini, mantenendo tali incarichi in un unico ministero accorpato dal 1\u00ba gennaio 1923 fino al luglio 1925. In questa veste, e avendo ereditato un quadro economico difficile, attu\u00f2 una politica di liberalizzazione dell'economia e di riduzione delle spese con un aumento delle imposte indirette a vantaggio di quelle dirette. Semplific\u00f2, inoltre, diverse leggi derivanti dal regime di guerra nell'intento di dare vigore ai meccanismi produttivi e di alleggerire il lavoro delle pubbliche amministrazioni, poste e ferrovie in particolare.\nTra il 1922 e il 1926 si ha un periodo di rapida espansione economica, soprattutto nel settore industriale. La produzione manifatturiera cresce del 10% l'anno, contribuendo a una forte espansione delle esportazioni. In soli quattro anni la spesa pubblica passa dal 35% al 13% del PIL. I disoccupati passano da 600.000 del 1921 a 100.000 del 1926.Nel 1925 inizi\u00f2 anche a distruggere la cartamoneta al fine di frenare l'inflazione. Complessivamente furono inceneriti 320 milioni di lire. \nSebbene i risultati della sua politica fossero stati positivi, la sua posizione nella compagine governativa si venne a deteriorare per l'opposizione di gruppi diversi: la parte movimentista e radicale del fascismo, che lo vedeva come filoindustrialista ed eccessivamente liberale, i grandi proprietari terrieri meridionali, e gli esponenti pi\u00f9 rappresentativi del capitalismo familiare settentrionale poich\u00e9 entrambi non avevano interesse ad una politica di libero scambio e di tagli alle sovvenzioni di cui beneficiavano.\nEntr\u00f2 inoltre in conflitto con la Banca d'Italia \u2013 poi sfociato nella legge bancaria del 1926 - e con l'allora direttore generale Bonaldo Stringher, sia per il controllo della politica monetaria, sia in tema di discrezionalit\u00e0 nei numerosi interventi di salvataggio bancario. Inoltre, era fermamente contrario alle politiche deflazionistiche tese a portare la Lira a \"Quota 90\".\nNel 1925 emise un provvedimento che mirava a stroncare la speculazione borsistica. In conseguenza i maggiori esponenti degli industriali fecero pressioni su Mussolini perch\u00e9 De' Stefani venisse destituito. Fu in breve sostituito con il conte Giuseppe Volpi, rappresentante dell'oligopolio dell'industria elettrica.\nNello stesso anno divenne ordinario di politica economica e finanziaria dell'Universit\u00e0 di Roma e nel dicembre 1925 nominato preside della neonata Facolt\u00e0 di scienze politiche. Nel 1926 divenne notista economico del Corriere della Sera.\nDall'Accademia alla critica al regime.\nNel 1929 fu rieletto deputato alla Camera, che lasci\u00f2 nel 1932 per la sua nomina ad Accademico d'Italia.\nNel 1930 torn\u00f2 membro del Gran Consiglio del Fascismo, dal 1935 Accademico dei Lincei e dal 1939 Vicepresidente dell'Accademia d'Italia.\nNegli anni trenta il Fascismo si struttura in regime e il pensiero di de' Stefani comincia a venire visto da alcuni gerarchi con sospetto perch\u00e9 troppo autonomo. La sua attivit\u00e0 venne quindi esclusivamente permessa in ambito culturale e non politico, sebbene restasse membro del Gran consiglio del fascismo.\nNominato alto consulente del Governo Nazionale Cinese nel 1937, si dedic\u00f2 all'opera di riorganizzazione amministrativa e di mobilitazione civile della Repubblica di Cina, della quale fu nominato dal generale Chiang Kai-shek \"alto consulente economico-finanziario\" per un anno..\nFino al 1942 fu commentatore di temi economici per \"La Stampa\", dove espresse anche opinioni in contrasto con quelle del regime.\nInizi\u00f2 a manifestare insofferenza e delusione verso il regime gi\u00e0 nel 1941, pubblicando \"Confidenze e Convinzioni\" che, sebbene censurato, fu uno dei pochissimi segnali di critica ad un sistema ormai dittatoriale. Nel gennaio 1943 fu nominato presidente dell'Istituto Poligrafico dello Stato.\nNel luglio del 1943 vot\u00f2 a favore dell'ordine del giorno di Dino Grandi, che ebbe come conseguenza l'ordine di arresto del duce. Dopo l'8 settembre e la liberazione di Mussolini, si rifugi\u00f2 in un convento. Nella Repubblica Sociale Italiana venne condannato a morte in contumacia al processo di Verona nel 1944.\nFinita la guerra fu deferito all'Alta corte di giustizia ed assolto nel 1947 dall'accusa di collaborazionismo col nazismo. Riabilitato e reintegrato nelle sue cariche universitarie, fu professore emerito alla Sapienza di Roma e dedic\u00f2 gli ultimi anni della sua vita agli studi e al giornalismo."}
{"id": "282100", "revid": "1090490", "url": "https://it.wikipedia.org/wiki?curid=282100", "title": "Distribuzione Linux", "text": "Una distribuzione Linux (anche distribuzione GNU/Linux ove includa elementi GNU, gergalmente detta distro), in informatica, \u00e8 una distribuzione software del sistema operativo Linux, realizzata a partire dal kernel Linux, un sistema di base GNU e solitamente anche diversi altri applicativi (talvolta anch'essi parte di GNU). Tali distribuzioni appartengono quindi alla sotto-famiglia dei sistemi operativi GNU e, pi\u00f9 in generale, alla famiglia dei sistemi Unix-like, perch\u00e9 ispirati a Unix e in certa misura compatibili con esso.\nStoria.\nPrima della comparsa delle \"distribuzioni\", chiunque avesse voluto far uso di Linux doveva necessariamente essere un esperto dei dettagli di Unix, necessitando pertanto della conoscenza non solo di quali librerie ed eseguibili fossero necessari per far partire e funzionare correttamente il sistema, ma anche di alcuni importanti dettagli riguardanti la configurazione ed il posizionamento dei file nel sistema stesso.\nLe distribuzioni apparvero poco tempo dopo che il kernel Linux inizi\u00f2 ad essere utilizzato da persone al di fuori del team originale di sviluppatori Linux. Questi ultimi infatti erano pi\u00f9 interessati a sviluppare il sistema operativo piuttosto che programmi applicativi, interfacce utente, e comode pacchettizzazioni.\nLe prime distribuzioni furono:\nLe distribuzioni Linux si proposero come un'alternativa ai sistemi operativi MS-DOS e Microsoft Windows per i PC IBM, al sistema Mac OS per i computer Apple Macintosh, ed a altre versioni proprietarie di Unix. Molti dei primi utenti erano gi\u00e0 abituati a Unix per motivi di lavoro o studio. Questi passarono a Linux per la stabilit\u00e0, il basso (o spesso nullo) costo, e grazie all'inclusione del codice sorgente di tutto o quasi il software incluso. Le distribuzioni erano originariamente solo una questione di convenienza, ma oggi sono diventate il riferimento principale anche per i \"guru\" di Unix e Linux. Al momento, Linux \u00e8 pi\u00f9 popolare nel mercato dei server, soprattutto per i server Web e database (\"vedi anche\" LAMP), piuttosto che nel mercato dei computer da scrivania.\nAttualmente diverse societ\u00e0 come Red Hat, Novell (per SUSE), Mandriva e Canonical Ltd (per Ubuntu), e progetti di comunit\u00e0 come Debian, Slackware e Gentoo, assemblano e testano le varie componenti software rilasciando distribuzioni personalizzate e variegate, per la maggior parte gratuite. Ci sono in questo momento pi\u00f9 di 300 progetti di distribuzioni Linux in attivo sviluppo, revisione e miglioramento che si differenziano per scelte progettuali, come i vari software di mantenimento del sistema per l'installazione, la rimozione e la configurazione del software.\nDescrizione.\nTutte le distribuzioni sono sviluppate in maniera indipendente, da relative community, a partire dal kernel Linux comune (sia pur in versioni diverse e spesso personalizzate), e si differenziano tra loro per il cosiddetto \"parco software\", cio\u00e8 i pacchetti preparati e selezionati dagli sviluppatori per la distribuzione stessa, per il sistema di gestione del software, i repository e per i servizi di assistenza e manutenzione offerti. Una tipica distribuzione comprende, in ordine crescente di astrazione, le seguenti componenti software, oltre alle relative documentazioni tecniche e manuali:\nLa quasi totalit\u00e0 del software incluso \u00e8 FOSS (Free and Open Source Software - Software libero Open Source) che \u00e8 distribuito dagli sviluppatori sia in forma precompilata che come codice sorgente, cosa che permette agli utenti di modificare e ricompilare il codice originale a proprio piacimento. Una parte del software incluso in alcune distribuzioni pu\u00f2 essere proprietario e non disponibile sotto forma di sorgenti.\nMolte distribuzioni forniscono un sistema di installazione simile a quello di altri moderni sistemi operativi. Distribuzioni \"self-hosting\" come Gentoo Linux forniscono il codice sorgente di tutto il software ed includono le versioni eseguibili solo di un kernel base, compilatore e programma di installazione; questo programma compila tutto il software per la specifica architettura del computer dell'utente.\nScelta della distribuzione.\nLe differenze tra le varie distribuzioni Linux sono di carattere tecnico, organizzativo e filosofico. Le prime consistono in un diverso supporto dei dispositivi hardware e nella configurazione del sistema operativo e dei pacchetti software. Le seconde sono spesso motivate da scelte tecniche, ma anche da ragioni storiche e/o filosofiche. Il sito web DistroWatch offre una panoramica di tutte le distribuzioni Linux pi\u00f9 note, attive o meno, e mantiene una classifica delle distribuzioni, usando il \"page view\" come misura della popolarit\u00e0 relativa.\nInstallazione.\nIl pi\u00f9 comune metodo di installazione avviene tramite bootstrap da un CD contenente il programma di installazione ed altro software. Questi CD possono essere masterizzati a partire da un file di immagine ISO, comprati a piccolo costo, o ottenuti come parte di un pacchetto che include anche manuali e software commerciale addizionale. Alcune distribuzioni come Debian possono essere installate a partire da un ristretto numero di floppy disk. In seguito, una volta installato il sistema di base, \u00e8 possibile integrarlo ottenendo i restanti pacchetti da internet o da CD. L'installer Anaconda, uno dei programmi di installazione pi\u00f9 usati, \u00e8 implementato in Red Hat, Fedora ed altre distribuzioni per semplificare il processo di installazione.\nAncora un altro modo per installare Linux \u00e8 installarlo su un potente computer che funga da server ed usare macchine meno potenti (magari senza disco rigido, con meno memoria ed una CPU pi\u00f9 lenta) come client \"stupido\" della rete. I client possono eseguire il bootstrap attraverso la rete, mostrando i risultati e passando informazioni al server sul quale girano tutte le applicazioni. I client possono essere normali PC con l'aggiunta di un bootloader di rete sotto forma di software inserito in un drive oppure integrato nel controller di rete, cosicch\u00e9 parte del carico del server pu\u00f2 essere trasferito sulla macchina client. Il risparmio economico derivante invece dall'uso di client stupidi pu\u00f2 invece essere sfruttato per incrementare lo potenza di elaborazione o di immagazzinamento dati del server.\nAlcune distribuzioni offrono grandi possibilit\u00e0 di configurare e personalizzare praticamente tutto il software incluso, ma non tutte. Alcune distribuzioni includono strumenti di configurazione per coadiuvare questo processo, ma \u00e8 importante ricordare che tali personalizzazioni sono tipicamente cos\u00ec specifiche che non \u00e8 possibile per nessuno, inclusi i progettisti delle distribuzioni, preconfigurare il software fornito per le specifiche esigenze di ognuno. Come tutti i sistemi operativi, Linux e le sue distribuzioni richiedono delle operazioni di amministrazione e configurazione ai propri utenti/operatori/proprietari. Quello in cui i soggetto che creano distribuzioni di Linux differiscono dai venditori degli altri sistemi operativi consiste nel che i primi non affermano esplicitamente che \"nessuna operazione di amministrazione \u00e8 richiesta\". Questa onest\u00e0 pu\u00f2 preoccupare utenti potenziali che vengono convinti dalle dichiarazioni pubblicitarie degli altri sistemi.\nSostituendo \"tutto\" ci\u00f2 che \u00e8 contenuto in una distribuzione, un amministratore pu\u00f2 raggiungere uno stato \"distribution-less\", cio\u00e8 privo di distribuzione, nel senso che tutto viene cos\u00ec distribuito sotto forma di sorgenti, compilato, configurato ed installato localmente. \u00c8 possibile costruire un sistema di questo tipo da zero, senza bisogno di alcuna distribuzione di partenza. C'\u00e8 solo bisogno di un modo di generare i primi binari finch\u00e9 il sistema non diventa \"self-hosting\" (capace di generare se stesso). Questo pu\u00f2 essere fatto tramite la compilazione su un altro sistema capace di produrre codice eseguibile per la macchina di destinazione (anche attraverso la cross-compilazione). Una guida per costruire un sistema simile \u00e8 ad esempio Linux From Scratch.\nCi sono anche alcune distro pensate per risiedere su una memoria USB, permettendo all'utente la portabilit\u00e0 totale del proprio sistema in uno spazio minuscolo (una chiave USB, ad esempio) senza la necessit\u00e0 di portarsi in giro altro hardware. Ovviamente per poter usare tali sistemi \u00e8 comunque necessario un PC che permetta il boot dalle porte USB. Alcune, tra le pi\u00f9 diffuse, distribuzioni di questo tipo sono Puppy Linux e Damn Small Linux.\nInstallazione su piattaforma preesistente.\nAlcune distribuzioni, come WinLinux, permettono all'utente di installare Linux su un sistema operativo preesistente. Linux viene installato su una partizione Windows dell'hard-disk e viene eseguito all'interno di Windows stesso. Un altro esempio di questo tipo di approccio \u00e8 rappresentato da coLinux.\nAnche le Macchine virtuali (ad esempio VirtualBox, Virtual PC, qemu o VMware Workstation) consentono l'esecuzione di Linux dall'interno di un altro sistema operativo. I software VM simulano una macchina nel quale viene installato Linux. Dopo aver fatto ci\u00f2, la macchina virtuale pu\u00f2 essere avviata proprio come fosse un computer indipendente.\nInterfacce grafiche.\nTra le interfacce grafiche pi\u00f9 comuni utilizzate troviamo GNOME, KDE, MATE, LXDE, Xfce ecc...\nGestione dei pacchetti software.\nLe distribuzioni sono normalmente composte da \"pacchetti\" (\"packages\"), ed ognuno di essi contiene una specifica applicazione o componente: ad esempio, ci possono essere pacchetti contenenti una libreria per la gestione del formato di immagini PNG, oppure una serie di font, o un browser web.\nUn pacchetto \u00e8 normalmente fornito come codice compilato, e la sua installazione o rimozione \u00e8 gestita in maniera pi\u00f9 sofisticata rispetto a un semplice programma di archiviazione come tar. Il programma preposto a queste funzioni \u00e8 detto il sistema di gestione dei pacchetti (\"package management system\" o \"PMS\") della distribuzione. Ogni pacchetto dedicato a un PMS contiene delle meta-informazioni come descrizione, versione, dipendenze, ecc. Il sistema di gestione dei pacchetti tiene in considerazione queste meta-informazioni per permettere ricerche, aggiornamenti automatici a versioni pi\u00f9 aggiornate, per controllare che tutte le dipendenze di un pacchetto siano soddisfatte e/o soddisfarle automaticamente.\nI formati dei pacchetti nelle distribuzioni GNU/Linux sono generalmente:\n\u00c8 presente inoltre la possibilit\u00e0 di compilare in proprio le applicazioni direttamente dal sorgente disponibili, qualora non siano disponibili i binari precompilati. Sebbene la compilazione spesso comporti alcune difficolt\u00e0 \u00e8 possibile che l'applicazione mostri un incremento delle prestazioni. Seguendo questa logica alcune distribuzioni (es. Gentoo) offrono la possibilit\u00e0 di compilare l'intero sistema operativo\nAnche se le distribuzioni Linux tipicamente contengono molto pi\u00f9 software dei sistemi operativi proprietari, \u00e8 pratica comune per gli amministratori di sistema installare del software non incluso nella distribuzione. Un esempio potrebbe essere una versione di un'applicazione pi\u00f9 nuova rispetto a quella fornita con la distribuzione, oppure un'applicazione alternativa rispetto a quella predefinita (ad es. KDE invece di GNOME o viceversa). Se il software da installare \u00e8 fornito sotto forma di sorgenti, \u00e8 necessaria una compilazione locale. Tuttavia, se viene installato del software aggiuntivo, lo \"stato\" del sistema locale pu\u00f2 perdere la sincronia con lo stato del database del sistema di gestione dei pacchetti. Se questo avviene, l'amministratore locale deve prendere dei provvedimenti per assicurare che tutto il sistema si mantenga correttamente aggiornato, in quanto il package manager non sar\u00e0 pi\u00f9 in grado di farlo automaticamente.\nMolte distribuzioni installano i pacchetti, inclusi il kernel ed altre componenti del sistema operativo, in una configurazione predeterminata. Poche ormai richiedono o addirittura permettono modifiche alla configurazione al momento della prima installazione. Questo rende l'installazione stessa meno complessa, specialmente per gli utenti pi\u00f9 inesperti, ma non \u00e8 sempre accettabile. Per alcuni scopi specifici, parte del software deve essere configurato con accuratezza per essere utilizzato, per lavorare correttamente insieme ad altri programmi, o per essere sicuro. Per questo motivo gli amministratori locali sono spesso obbligati a spendere del tempo per controllare e riconfigurare il software.\nRepository.\nCiascuna distribuzione si appoggia a propri repository o a repository comuni a pi\u00f9 distribuzioni, utilizzati congiuntamente al gestore di pacchetti per l'aggiunta di software.\nInteroperabilit\u00e0 e compatibilit\u00e0 tra distribuzioni.\nIl Free Standards Group \u00e8 un'organizzazione formata dai maggiori produttori di software ed hardware il cui obiettivo \u00e8 di migliorare l'interoperabilit\u00e0 tra le diverse distribuzioni. Tra gli standard proposti c'\u00e8 il Linux Standard Base che definisce una comune ABI (Interfaccia Binaria per le Applicazioni), un unico sistema di pacchettizzazione ed una struttura per il file system che preveda le stesse convenzioni sui nomi e le stesse directory basiliari in ogni sistema Linux. Questi standard, al momento, restano comunque poco diffusi anche tra le distribuzioni sviluppate dagli stessi produttori membri dell'organizzazione.\nEsempi.\nDistribuzioni pi\u00f9 popolari.\nDi seguito \u00e8 riportata una lista delle distribuzioni pi\u00f9 popolari.\nDistribuzioni completamente libere.\nLa maggioranza delle distribuzioni Linux non contiene esclusivamente software libero, ma anche, in misura ridotta, software proprietario (ad esempio driver, codec, tool e applicazioni), spesso per mancanza di software libero ugualmente funzionale. Tuttavia alcune distribuzioni hanno scelto di non includere software proprietario e di utilizzare Linux-libre, una versione del kernel Linux completamente libera. Infatti Linux contiene parti di codice oscurate e sotto licenze non libere.\nLa Free Software Foundation (FSF), sulla base delle \"Guidelines for Free System Distributions,\" ha stilato una lista di distribuzioni Linux che contengono esclusivamente software libero.\nLista in ordine alfabetico:\nDistribuzioni per bambini.\nSi tratta di distribuzioni che forniscono raccolte preinstallate di giochi educativi in ambienti adatti a bambini a partire dall'et\u00e0 prescolare (in alcuni casi a partire dai due anni) fino agli inizi dell'adolescenza. Tutte le distribuzioni di questo tipo adattano l'ambiente da un punto di vista grafico, ed alcune semplificano anche in maniera consistente le modalit\u00e0 di utilizzo dell'ambiente. Normalmente vengono fornite anche delle raccolte di giochi di esclusivo divertimento, ma a volte vengono preinstallati anche dei programmi per sviluppare la creativit\u00e0.\nNon di rado vengono integrati dei filtri famiglia per proteggere i bambini dall'ottenimento di pagine inappropriate durante la navigazione in Internet. I giochi educativi inclusi non differiscono molto tra una distribuzione e l'altra, e comprendono giochi per l'apprendimento dell'uso del mouse e della tastiera, dell'alfabeto e delle sillabe, dei numeri e delle operazioni, di abilit\u00e0 di memorizzazione e ragionamento, fino ad attivit\u00e0 pi\u00f9 complesse come lo studio della geografia e delle scienze.\nEcco alcune delle distribuzioni per bambini attualmente esistenti:\nAnche pensate per i bambini sono le distribuzioni appositamente concepite per le scuole, ma esse non sono espressamente concepite per l'uso sul singolo calcolatore domestico, ma piuttosto su reti scolastiche di calcolatori ed inoltre si rivolgono a bambini in et\u00e0 scolare. A tal proposito si veda la pagina Edutainment, dove si trover\u00e0 anche una lista delle distribuzioni ad uso scolastico.\nDistribuzioni \"Live CD\".\nA partire dalla seconda met\u00e0 degli anni 2000 hanno cominciato a diffondersi notevolmente anche distribuzioni cosiddette \"Live CD\", che non richiedono necessariamente un'installazione per l'utilizzo, e il cui bootstrap pu\u00f2 avvenire direttamente da un supporto come CD, DVD o anche pen drive, tipicamente usate anche come \"testing\" del sistema da parte degli utenti o per indagini di Computer Forensics. Le distribuzioni \"live\" per uso server generalmente non hanno interfaccia grafica, ma solo interfaccia a riga di comando.\nDistribuzioni embedded.\n \nLa possibilit\u00e0 di intervenire sul kernel Linux e la comparsa di molti appassionati ne hanno suggerito l'utilizzo nell'elettronica dei dispositivi integrati. Infatti a partire dal 2009, \u00e8 possibile reperire apparecchiature commerciali (quali router, smartphone o tablet) dotate di sistemi Linux fortemente ridotti. Esistono anche distribuzioni Linux pensate per essere utilizzate su tali sistemi embedded, ad esempio OpenWRT, FreeWRT, Android (sviluppato da Google), MeeGo o \u00c5ngstr\u00f6m."}
{"id": "282101", "revid": "2175", "url": "https://it.wikipedia.org/wiki?curid=282101", "title": "Sigma di Hammett", "text": ""}
{"id": "282103", "revid": "1529788", "url": "https://it.wikipedia.org/wiki?curid=282103", "title": "Pisellino", "text": "Pisellino (in inglese \"Swee'Pea\" e, occasionalmente in italiano, \"Betulla\") \u00e8 un personaggio di \"Braccio di Ferro\", creato nel 1929 dal disegnatore Elzie Crisler Segar.\nIl Personaggio.\nFiglio adottivo di Braccio di Ferro, Pisellino fa la sua comparsa nel fumetto il 24 luglio 1933, quando viene consegnato, all'interno di un pacco postale, alla redazione del quotidiano \"The Daily Blast\", di cui Braccio di Ferro \u00e8 comproprietario e capocronista. Il marinaio si affeziona immediatamente al bimbo e lo battezza con un mastello di spinaci imponendogli il nome di \"Scooner Seawell Georgia Washenting Christiffer Columbia Daniel Boom\"; tale nome lascia presto spazio al soprannome \"Swee'Pea\", che accompagner\u00e0 per sempre il personaggio. In seguito la madre torner\u00e0 a reclamare il bambino, che tuttavia decider\u00e0 di rimanere con Braccio di Ferro. Si scoprir\u00e0 che Pisellino \u00e8 in realt\u00e0 il principe erede di un reame chiamato \"Demonia\", del quale \u00e8 il legittimo erede al trono: la madre lo aveva abbandonato in seguito all'assassinio del padre, per proteggerlo dai suoi nemici; il bambino rinuncer\u00e0 a trono e titolo nobiliare pur di rimanere col suo padre adottivo.\nInizialmente Pisellino \u00e8 rappresentato come un neonato, indossa sempre una tutina da gattonamento e non \u00e8 in grado di parlare; in seguito al suo abbigliamento sar\u00e0 aggiunto un berretto da marinaio come quello di Braccio di Ferro e il bambino sar\u00e0 in grado di esprimersi a parole (pur restando comunque un lattante nell'aspetto). Spesso dimostra inoltre una grandissima forza, ed \u00e8 in grado di mettere al tappeto avversari pi\u00f9 grossi di lui. Ma Pisellino \u00e8 anche un bambino dolce e sensibile: quando la Strega del Mare gli metter\u00e0 contro Alice the Goon, riuscir\u00e0 a conquistare il suo cuore e a farsela amica.\nIn altri media.\nPisellino debutta nel cartone animato del 1936 dal titolo \"Popeye and little Sweet Pea\", e in seguito comparir\u00e0 in una decina di cortometraggi. Il personaggio \u00e8 presente anche nel film live action statunitense del 1980 \"Popeye - Braccio di ferro\", dove viene interpretato da Wesley Ivan Hurt."}
{"id": "282105", "revid": "1921867", "url": "https://it.wikipedia.org/wiki?curid=282105", "title": "Matthew Bellamy", "text": "Il suo stile vocale \u00e8 caratterizzato da un frequente utilizzo del falsetto. Il 31 dicembre 2009 fu nominato dalla rivista inglese \"Total Guitar\" \"chitarrista del decennio\", annoverando diversi pareri di altri chitarristi tra i quali Grant Nicholas, leader dei Feeder, ed elencando una lista di ragioni tra le quali il miglior album di debutto per un giovane artista con \"Showbiz\" (1999). Il 28 febbraio 2012 vinse agli NME Awards il premio \"Hero of the Year\" e nello stesso anno viene eletto, dopo un sondaggio indetto dalla radio inglese Xfm London, come quinto pi\u00f9 grande frontman della storia.\nBiografia.\nPrimi anni.\nNasce a Cambridge da madre di Belfast (Irlanda del Nord) e padre scozzese. Nel 1970 la madre Marilyn si trasfer\u00ec in Inghilterra dove conobbe George Bellamy, famoso negli anni sessanta e settanta per essere stato il chitarrista ritmico del gruppo musicale strumentale The Tornados, il cui singolo \"Telstar\" (1962) fu la prima canzone inglese a raggiungere la vetta nelle classifiche negli Stati Uniti.\nLa famiglia si trasfer\u00ec successivamente a Teignmouth, nel Devon, dove Matthew, spinto dal padre, all'et\u00e0 di dieci anni cominci\u00f2 a studiare pianoforte. Quando ebbe quattordici anni, i genitori divorziarono e Matthew venne mandato a vivere con i nonni. In quegli anni cominci\u00f2 ad avvicinarsi anche alla chitarra e inizi\u00f2 a suonare in diversi gruppi scolastici fino all'incontro con Dominic Howard e con Chris Wolstenholme con i quali fond\u00f2 un gruppo chiamato inizialmente Gothic Plague e successivamente Rocket Baby Dolls.\nPer dieci anni \u00e8 stato fidanzato con la psicologa italiana Gaia Polloni. Il 9 luglio 2011 Bellamy \u00e8 diventato padre di un bambino di nome Bingham \"Bing\" Hawn Bellamy dato alla luce dalla sua compagna, l'attrice statunitense Kate Hudson, dalla quale si \u00e8 separato nel dicembre 2014. Dal febbraio 2015 \u00e8 impegnato con l'attrice e modella statunitense Elle Evans, la quale ha preso parte nel video del singolo \"Mercy\".\nMuse.\nNel 1994 i Rocket Baby Dolls parteciparono ad una competizione per gruppi musicali locali dove presentano pezzi rock rispetto alla corrente pop degli altri partecipanti. Sicuro di non assicurarsi la vittoria per le loro diverse idee musicali, Matthew decise di stupire il pubblico presentandosi sul palco con un pesante trucco e mantenendo un atteggiamento violento ed aggressivo, arrivando a distruggere il palco dopo l'esibizione. Il suo comportamento convinse la giuria che fece aggiudicare ai Rocket Baby Dolls il primo premio; da quel momento si consolid\u00f2 il rapporto con gli altri due membri del gruppo. I tre amici decisero di cambiare il loro nome definitivamente in Muse. Spesso condizionato dal fervore politico mondiale e dalle teorie complottiste, Bellamy riporta spesso i propri pensieri riguardanti il mondo e il futuro dell'umanit\u00e0 nei testi delle canzoni, lasciando come esercizio al lettore l'interpretazione di queste ipotesi, che vengono spesso portate a scherzosi estremi nelle interviste che rilascer\u00e0 dopo la pubblicazione di \"Origin of Symmetry\".\nNel 1995 il produttore e DJ Dennis Smith assistette ad un concerto che il gruppo tenne in Cornovaglia e rimase colpito dal talento che Bellamy dimostr\u00f2 sul palco nonostante non avesse ancora vent'anni. Due anni dopo decise di dedicare del tempo al gruppo concedendogli il suo studio di registrazione, mettendoli prima sotto contratto con la Dangerous Records (con la quale pubblicarono l'EP omonimo e \"Muscle Museum EP\") e successivamente con la Taste Media.\nNel 2006 il gruppo fond\u00f2 la propria etichetta discografica, la Helium-3, mentre nel 2009 allestirono presso la residenza di Bellamy situata sul Lago di Como uno studio di registrazione denominato \"Studio Bellini\" ed utilizzato per la registrazione del quinto album in studio \"The Resistance\". Lo studio prende il nome dal compositore siciliano dell'Ottocento Vincenzo Bellini, in passato proprietario dell'abitazione dove ora risiede Bellamy.\nAttivit\u00e0 da solista.\nParallelamente ai Muse, Bellamy \u00e8 attivo anche come artista solista. Nel 2009 ha composto il tema musicale orchestrale dei titoli di coda del film del 2009 \"The International\" diretto dal regista tedesco Tom Tykwer che vede come protagonisti Clive Owen e Naomi Watts. Dieci anni pi\u00f9 tardi ha composto il brano \"Pray (High Valyrian)\" per la colonna sonora \"For the Throne\" della serie televisiva \"Il Trono di Spade\"; tale brano \u00e8 stato inoltre eseguito dal vivo durante i concerti del \"Simulation Theory World Tour\" dei Muse.\nL'8 maggio 2020 Bellamy ha pubblicato il singolo di debutto \"Tomorrow's World\", scritto durante il lockdown imposto a causa della pandemia di COVID-19. Il 26 giugno \u00e8 stata la volta di \"Unintended (Acoustic Version)\", rifacimento dell'omonimo singolo dei Muse del 2000, mentre il 28 agosto \u00e8 stato presentato \"Behold, the Glove\", singolo tratto dal film \"Muse - Simulation Theory\".\nStile.\nBellamy \u00e8 solito avvalersi del falsetto: durante uno dei primi tour con la band, dovette fermarsi per un paio di settimane a causa di un'impostazione canora non particolarmente curata che gli aveva causato un restringimento della laringe e, durante le visite mediche, i dottori asserirono di non avere mai visto delle corde vocali cos\u00ec femminee in una laringe maschile. All'inizio della sua carriera il suo tono di canto gli causava spesso una forte inibizione, cosa che lo faceva sforzare a cantare con un tono pi\u00f9 basso. Bellamy \u00e8 inoltre noto per l'atteggiamento irruente e distruttivo sul palco durante le performance dal vivo: in un concerto dei Muse spacc\u00f2 inavvertitamente il sopracciglio di Dominic Howard lanciandogli addosso la propria chitarra, che sarebbe dovuta finire (come spesso accadeva) sullo strumento del batterista; il 9 aprile 2004 i Muse si esibirono all'Atlanta Cotton Club della citt\u00e0 omonima e, durante l'esecuzione del brano \"Citizen Erased\", Bellamy si infortun\u00f2 al volto con la sua chitarra a sette corde \"Seven String Manson\" rompendosi un incisivo con una chiave del manico durante un salto.\nPensiero politico.\nBellamy espresse pubblicamente il proprio fascino per il Georgismo; Molte sue canzoni, come \"Assassin\" o \"Uprising\", mostrano una visione rivoluzionaria e in un'intervista con la rivista \"Q\" Bellamy afferm\u00f2 di essere un libertario ma di auspicare una Costituzione per il Regno Unito in grado di limitare il potere del Governo. Bellamy inoltre afferm\u00f2 in un'intervista alla televisione tedesca 3sat di essere stato influenzato politicamente dalla lettura di \"Confessioni di un sicario dell'economia\" di John Perkins e di essere convinto che i lobbisti influenzino il sistema politico."}
{"id": "282108", "revid": "306856", "url": "https://it.wikipedia.org/wiki?curid=282108", "title": "Guido Buffarini Guidi", "text": "Esponente politico fascista, \u00e8 stato sindaco di Pisa, dove fu anche podest\u00e0 e federale, deputato al Parlamento, membro del Gran consiglio del fascismo, sottosegretario al ministero dell'interno per il decennio 1933-1943 e in seguito ministro sempre dell'Interno nel governo della Repubblica Sociale Italiana. Fu condannato a morte e fucilato alla fine della guerra.\nBiografia.\nPartecipa come volontario alla prima guerra mondiale come sottotenente di complemento in un reggimento d'artiglieria, trascorre quattro anni al fronte, e riuscir\u00e0 ad essere promosso capitano nel 1917 e in seguito per meriti speciali pass\u00f2 in servizio permanente effettivo guadagnandosi tre croci al valor militare. Inaspettatamente al termine della guerra lasci\u00f2 la carriera militare per proseguire gli studi laureandosi nel marzo del 1920 in Giurisprudenza all'Universit\u00e0 di Pisa e incominciando a svolgere la professione di avvocato.\nNel 1919 ader\u00ec ai Fasci italiani di combattimento dedicandosi attivamente alla politica e prendendo parte alle azioni del nascente squadrismo. Nell'aprile del 1923 fu eletto sindaco di Pisa per il Partito Nazionale Fascista. L'anno seguente diventa deputato e verr\u00e0 nominato podest\u00e0 e segretario federale del partito.\n\u00c8 nominato presidente del Comitato pisano di azione Dalmata e console onorario della MVSN.\nIl 30 novembre 1920 fu iniziato in massoneria nella loggia \"Carlo Darwin\" di Pisa.\nSottosegretario all'Interno.\nDal maggio 1933 al febbraio 1943 \u00e8 sottosegretario di stato all'Interno subentrando al dimissionario Leandro Arpinati. Essendo rimasta la titolarit\u00e0 del ministero allo stesso Mussolini, Buffarini assunse di fatto il ruolo di ministro. Come capo gabinetto fu inizialmente affiancato dal prefetto Giuseppe Mormino, forse per desiderio del capo della polizia Arturo Bocchini.\nNonostante le incomprensioni Guido Leto, figura di rilievo dell'OVRA, ne tracci\u00f2, nel dopoguerra, un generoso ritratto. Inoltre sempre secondo Leto la costante frequentazione con Mussolini, presso il quale si recava giornalmente per riferire, accredit\u00f2 inizialmente la voce che ne fosse diventato uno dei principali consiglieri; la diceria lo port\u00f2 poi a divenire effettivamente uno dei politici pi\u00f9 influenti in Italia - come riferito anche dallo stesso Eugen Dollmann - subito dopo Galeazzo Ciano. Durante il suo sottosegretariato Buffarini estese il proprio potere sul territorio con la nomina di prefetti a lui fedeli e riuscendo a bilanciare maggiormente le spinte autonomistiche sia degli enti locali sia la burocratizzazione del partito. Il 9 aprile 1935 eman\u00f2 una circolare ai prefetti che vietava il culto pentecostale in tutto il territorio nazionale in quanto, veniva affermato, nocivo all'equilibrio psico-fisico della razza.\nNel 1938 a seguito della promulgazione delle leggi razziali assunse un atteggiamento antisemita discostandosi da altri gerarchi frondisti come Balbo, De Bono e Federzoni. Nel 1940 presso il Ministero dell'interno, soprattutto per le pressioni vaticane, cominciarono a farsi strada le prime problematiche circa le leggi razziali; in particolare la situazione in cui si trovarono le \"famiglie miste\" in cui il coniuge di fede ebraica si era convertito al Cristianesimo. Buffarini Guidi, in qualit\u00e0 di sottosegretario, si fece portavoce delle preoccupazioni del Vaticano presso Mussolini. A questo proposito Buffarini Guidi propose una soluzione che avrebbe ridotto questo aspetto della questione ebraica in Italia parificando giuridicamente ai cittadini \"ariani\" tutti quegli ebrei che, per matrimonio o per meriti personali, avessero offerto garanzie sufficienti, ed espellendo dall'Italia tutti gli altri.\nNel 1939 fu inizialmente favorevole all'entrata in guerra a fianco della Germania, salvo rallegrarsi poche settimane dopo che l'Italia fosse rimasta fuori dal conflitto: l'alleanza politica con Galeazzo Ciano, propugnatore della medesima posizione, si mantenne in un rapporto strettissimo ancora fino al 1942.\nDopo l'allontanamento di Mormino, Buffarini Guidi si era mantenuto rispettoso delle prerogative del capo della polizia Bocchini, ma questo non gli aveva evitato di entrarvi comunque in urto. Ciononostante alla morte di Bocchini nel novembre 1940 ne favor\u00ec la successione a capo della polizia del suo stesso vice, il monarchico Carmine Senise. La scelta di sostenere Senise si rivel\u00f2 in seguito sbagliata per il fascismo: Buffarini si ritrov\u00f2 in breve un avversario che in seguito assunse anche parte attiva nell'arresto di Mussolini.\nIl 5 febbraio 1943, comunque, nel corso di un importante rimpasto di governo Buffarini non fu riconfermato e la carica a sottosegretario fu assunta dal prefetto di Napoli Umberto Albini.\nGi\u00e0 in confidenza con Dollmann prima della guerra, si leg\u00f2 molto a quest'ultimo tanto da diventarne confidente. Membro di diritto del Gran Consiglio del Fascismo, pur non facendosi illusioni sull'andamento della guerra, il 25 luglio 1943 diede voto contrario all'Ordine del giorno Grandi. Nello stesso pomeriggio diffidando del Re si rec\u00f2 con Dollmann presso l'ambasciatore tedesco Hans Georg von Mackensen, facendogli un resoconto dei recenti eventi e tentando invano di convincerlo ad intervenire per evitare che Mussolini si recasse all'udienza reale. Il primo resoconto sulla seduta del Gran Consiglio telegrafato a Berlino era basato unicamente sulle informazioni ottenute da Buffarini. La sera stessa si rec\u00f2 da Rachele Mussolini a villa Torlonia ad attendere Mussolini di ritorno dall'udienza reale, ma, allarmato per il ritardo di Mussolini, cerc\u00f2 di raggiungerlo telefonicamente, finch\u00e9 non gli fu comunicato che si trovava in stato di arresto. Buffarini pass\u00f2 la notte nella villa e il 26 luglio mattina fu arrestato e recluso nel carcere di forte Boccea, dal quale fu liberato il 12 settembre dai tedeschi in seguito all'occupazione di Roma.\nMinistro dell'Interno.\nDopo essere stato liberato da forte Boccea Buffarini fu trasferito a Monaco di Baviera e alloggiato al Vierjahrszeiten Hotel. Avendo appreso della liberazione di Mussolini scrisse un memorandum da sottoporgli, in cui proponeva l'abolizione della Monarchia in Italia e la proclamazione di una \"Repubblica socialfascista con a capo il Duce\".\nAder\u00ec alla Repubblica Sociale Italiana ed entr\u00f2 nel nuovo governo Mussolini ricoprendo la carica di ministro dell'Interno. In questo fu avvantaggiato anche dall'amicizia di Eugen Dollmann che gli aveva procurato anche il beneplacito del suo omologo tedesco Heinrich Himmler: infatti, quando Roberto Farinacci si propose come titolare del dicastero, Mussolini gli rispose che \"aveva dovuto promettere\" quel ruolo all'avvocato pisano. Buffarini si leg\u00f2 anche a Karl Wolff che era comandante delle SS e della polizia nel nord Italia. I rapporti con Wolff risalivano gi\u00e0 ad alcuni anni prima quando i due si erano trovati a gestire per i rispettivi governi la questione delle opzioni in Alto Adige.\nCome riferisce Giorgio Pini, lo stesso Buffarini non si faceva alcuna illusione su come sarebbe finita la guerra, ma aveva accettato l'incarico forse per il suo desiderio di rimanere comunque al centro del gioco politico, ma anche l'idea di poter svolgere un'opera mediatrice tra i tedeschi con cui aveva ottimi rapporti e il governo della Repubblica Sociale Italiana. All'interno del governo invece medi\u00f2 costantemente tra le correnti estremiste di Farinacci e Pavolini e i moderati come Tarchi e Biggini. Nell'azione di governo fu spesso ondivago, accordando la sua protezione alla banda Koch e al contempo facendo arrestare dalla polizia repubblicana i membri della famigerata Guardia Armata di Palazzo Braschi a Roma. Quando l'attivit\u00e0 svolta da Koch divenne nota a Milano e si levarono le proteste, il 7 ottobre diede l'ordine di arrestare tutti i componenti del gruppo.\nIl 16 settembre 1943, insieme a Pavolini, rientr\u00f2 a Roma con l'obiettivo di completare i membri del nuovo governo che ancora mancavano. Il 19 ottobre ordina l\u2019abolizione di tutti i titoli regi, a partire dalla Gazzetta ufficiale.\nIl Corpo di Polizia Repubblicana.\nBuffarini si impegn\u00f2 per ottenere lo scioglimento delle squadre di polizia federali che dopo l'armistizio dell'8 settembre 1943 si erano costituite autonomamente e di portare la responsabilit\u00e0 di far rispettare l'ordine pubblico alle forze di polizia dipendenti dal ministero dell'interno, al riguardo in agosto diram\u00f2 anche una circolare destinata ai questori in cui \"non intende autorizzare attivit\u00e0 di polizia che non siano regolarmente inquadrate in quella della polizia repubblicana\". Inoltre il 16 novembre present\u00f2 un decreto per suddividere i compiti della Polizia e dei Carabinieri che sarebbero dovuti confluire rispettivamente nella Guardia di Polizia destinata al presidio delle citt\u00e0 e nella Gendarmeria Rurale da destinarsi nelle aree rurali.\nL'azione del ministro fu subito avversata e infine fatta fallire dalla concorrenza della costituenda Guardia Nazionale Repubblicana di Renato Ricci, che non intendeva rinunciare all'autonomia della Milizia Volontaria per la Sicurezza Nazionale. Alla fine il 20 novembre fu costituito il Corpo di Polizia Repubblicana dipendente dal ministero dell'interno, mentre la GNR rimase un corpo separato in cui confluirono i Reali Carabinieri e la MVSN. Nel dicembre un attentato gappista contro il corteo funebre del federale di Milano Aldo Resega aveva provocato come reazione una caotica sparatoria nella strada e Buffarini ne approfitt\u00f2 per criticare duramente le indisciplinate formazioni autonome, ma sottolineando la buona condotta della Legione Muti di Milano. La poca disciplina delle squadre fasciste spinse Buffarini Guidi a richiedere pi\u00f9 armi per la questura di Milano che era carente.\nAncora nel giugno 1944, per contrastare le altre formazioni di polizia autonome, ribad\u00ec ai capi delle Provincie che formalmente dipendevano tutti dal ministero dell'interno, che tutte le azioni di polizia fossero coordinate esclusivamente da loro e che solo a loro spettava la possibilit\u00e0 di effettuare il fermo di polizia con un limite di sette giorni senza regolare denuncia. Subito dopo un mese dalla costituzione delle Brigate Nere, che in realt\u00e0 avrebbe voluto eliminare, Buffarini telegraf\u00f2 ai capi delle Provincie l'ordine di arginarne l'attivit\u00e0 soprattutto se svolta in ambito di polizia e presso l'ambasciatore Rudolf Rahn protest\u00f2 per le continue interferenze della polizia d'ordinanza tedesca in Italia e riguardo ai tentativi di snazionalizzazione in atto nella OZAK e OZAV. Nell'ottobre 1944 sostenne il nuovo capo della polizia Renzo Montagna nel liquidare alcune delle polizie autonome come la banda Koch dopo averla inizialmente usata, nell'ambito di un pi\u00f9 vasto progetto che prevedeva l'incorporazione nella polizia repubblicana delle milizie speciali (confinaria, portuale, ferroviaria, stradale e postelegrafonica) dipendenti dalla GNR, ma a questo si ribellarono i corpi destinati a passare alle dipendenze delle questure. Il progetto fu poi portato avanti da Paolo Zerbino, successore di Buffarini Guidi al Ministero, ma si aren\u00f2 definitivamente.\nI contrasti con Preziosi.\nImmediatamente la nomina di Buffarini a ministro dell'Interno fu avversata da Giovanni Preziosi, il quale invi\u00f2 relazioni in Germania dove lo accusava di essere \"amico degli ebrei e dei massoni\" e replicando con Mussolini stesso.\nIl 30 novembre 1943 Buffarini eman\u00f2 l'ordine di Polizia n\u00b05 in cui si disponeva di internare tutti i gli ebrei sia italiani sia stranieri nei vari campi di concentramento provinciali in attesa di essere concentrati in campi preparati appositamente, tra cui il pi\u00f9 importante fu il campo di Fossoli. L'obiettivo di Buffarini, il quale non aveva mai calcato la mano contro gli ebrei, era di permettere la concentrazione degli ebrei in territorio italiano, ed evitarne quindi la deportazione in Germania. Ma il tentativo si rivel\u00f2 un fallimento e i tedeschi, trovandosi tutti gli ebrei gi\u00e0 concentrati nei campi, scavalcando i capi delle Provincie, ebbero gioco facile nel catturarli e a deportarli.\nGli attacchi di Preziosi contro Buffarini non si fermarono e l'8 gennaio 1944 coinvolsero anche Tamburini, Apollonio e Leto, tutti accusati di contrabbando di moneta. Nella primavera del 1944 Buffarini Guidi si oppose, e fu forse determinante nell'impedire un progetto di legge redatto dal Preziosi, che appena nominato \"Ispettore generale per la razza\", il 15 maggio 1944 intendeva estendere lo \"status\" di ebreo a un numero maggiore di cittadini italiani con un nuovo progetto di legge. Buffarini riusc\u00ec a ottenere copia del testo scritto da Preziosi prima che fosse ufficialmente presentato a Mussolini, cos\u00ec pass\u00f2 l'intera notte a studiarlo e a stendere una relazione intitolata \"Alcune osservazioni sulla legge razziale\", in cui demol\u00ec ogni singolo punto del progetto mettendone in evidenza le incongruenze.\nIl giorno seguente invi\u00f2 la proposta di Preziosi a Mussolini allegandovi la propria relazione con un biglietto: \"Mi permetto di sottometterVi alcune osservazioni formulate affrettatamente stanotte sulla nuova legge razziale. Vi prego, Duce, degnarle della Vostra alta attenzione, in quanto, mettono in evidenza, a mio subordinato avviso, alcune deficienze della Legge che suggeriscono indispensabili modifiche\". Dopo l'intervento di Buffarini Guidi la legge non fu pi\u00f9 approvata. Oltre che sul contrasto a Preziosi si espose anche nell'aiutare quando poteva la popolazione e presso il ministero fu costituito un ufficio passaporti che si dedicava alla falsificazione di questi ultimi e permise cos\u00ec l'espatrio di alcuni perseguitati come Guido Donegani e Giovanni Balella. Analoghe iniziative di Preziosi volte a porre fuori legge la massoneria e perseguitare i massoni furono fatte fallire da Buffarini Guidi.\nLe responsabilit\u00e0 nell'eccidio delle Fosse Ardeatine.\nSubito dopo l'attentato di via Rasella, i comandi tedeschi stabilirono di operare la rappresaglia con la fucilazione di tutti i prigionieri che erano gi\u00e0 stati condannati a morte, all'ergastolo o che erano sotto processo per reati passibili di condanna capitale. Verificato un numero insufficiente di prigionieri nelle carceri tedesche di via Tasso, il Questore di Roma Pietro Caruso fu chiamato da Herbert Kappler, comandante tedesco della Gestapo di Roma, a stilare un elenco di almeno 80 persone da giustiziare. Caruso protest\u00f2 per l'elevato numero di vittime richieste e sugger\u00ec di portarne il numero a 50. Nonostante il parere negativo di Kappler, Caruso replic\u00f2 che per il momento si sarebbe dovuto accontentare di 50 nominativi. Nel processo a suo carico svoltosi dopo la liberazione di Roma, Caruso dichiar\u00f2, nell'udienza del 20 settembre 1944, che in ogni caso avrebbe dovuto parlarne con il Ministro dell'interno Guido Buffarini Guidi, che sapeva essere a Roma all'Hotel Excelsior.\nPietro Caruso, nella sua deposizione al processo, cos\u00ec ricostru\u00ec gli accadimenti: \"Nelle prime ore del mattino per scaricarmi da questa grave responsabilit\u00e0 andai da Buffarini Guidi all'Albergo Excelsior. L\u00e0 ci furono delle difficolt\u00e0 perch\u00e9 il ministro dormiva. Forzai la consegna. Egli mi ricevette a letto. Gli dissi quello che era successo, cio\u00e8 che Kappler mi aveva chiesto prima 80 poi 50 uomini da far fucilare per l'attentato di via Rasella. \u00abIo mi rimetto a voi\u00bb dissi. Speravo che il Ministro avesse provveduto direttamente con Kappler. Mi disse \"Che cosa posso fare? Bisogna che tu glieli dia se no chiss\u00e0 cosa succede. S\u00ec, s\u00ec, dalli\".\nIl dimissionamento.\nIl 24 ottobre 1944 fu affiancato a Buffarini come sottosegretario di stato Giorgio Pini con il quale i rapporti furono sempre pessimi. Considerato uno degli esponenti di governo della RSI pi\u00f9 filotedesco per l'amicizia con Dollmann e Wolff, il 21 febbraio 1945, anche a seguito del deteriorarsi dei rapporti tra i due alleati, fu improvvisamente sollevato dall'incarico dallo stesso Mussolini e sostituito da Paolo Zerbino (inizialmente il dittatore aveva pensato allo stesso Pini, ma non aveva ottenuto il gradimento tedesco). Il 22 febbraio Mussolini propose a Buffarini Guidi un nuovo incarico come coordinatore tra i ministeri italiani e gli organismi tedeschi preposti all'economia: i tedeschi per\u00f2 protestano vigorosamente e Wolff, colto di sorpresa dalla sostituzione e dopo aver inutilmente richiesto al Duce una proroga, procedette arbitrariamente all'arresto di Tullio Tamburini e Eugenio Apollonio accusati di essere antitedeschi.\nSembra che la determinazione dei tedeschi nel mantenere Buffarini al ministero dell'interno fosse dovuta al timore di un voltafaccia italiano e il ministro dell'Interno era considerato un uomo di loro fiducia. Secondo il generale Wolff il Duce aveva da poco iniziato, attraverso l'alto clero, trattive segrete volte alla resa con gli Alleati verso le quali l'avvocato pisano, noto per la sua germanofilia, rappresentava un ostacolo. Lo stesso Mussolini spieg\u00f2 a Mellini riguardo al dimissionamento: \"C'\u00e8 una questione molto importante e che richiede un energico intervento: la situazione con i tedeschi non va. Da tempo avevo deciso di mandar via Buffarini Guidi ed essi sapevano bene perch\u00e9: \u00e8 un uomo che ha molti meriti ma \u00e8 odiato da tutti, antifascisti e fascisti. \u00c8 odiato persino pi\u00f9 di me. Non discuto le sue capacit\u00e0 tecniche, ma i fascisti non lo possono pi\u00f9 vedere e mi chiedono da tempo la sua testa\". Rileva lo storico Deakin che il giorno seguente Wolff e Rudolf Rahn incominciarono trattative segrete con gli Alleati e che proprio Buffarini Guidi se non fosse stato destituito sarebbe probabilmente stato in grado di scoprirle e informarne Mussolini.\nCattura ed esecuzione.\nDopo il dimissionamento Buffarini si trasfer\u00ec nei pressi di Gargnano dove pass\u00f2 gli ultimi mesi di guerra. Nell'aprile, temendo per la sua vita il figlio Glauco esort\u00f2 il padre a nascondersi ma Buffarini si rifiut\u00f2 rispondendo con una battuta \"Come si fa a lasciare il tavolo da poker quando si perde?\". Il 25 aprile segu\u00ec Mussolini fino a Como dove, resosi conto dell'inconsistenza del Ridotto alpino repubblicano, insistette a lungo e inutilmente per convincere il Duce ad espatriare in Svizzera. Al riguardo dichiar\u00f2: \"Non importa se non ci danno il visto. Sfondiamo la sbarra di confine con l'automobile e una volta di l\u00e0 ci tengono\".\nIl giorno seguente, intorno alle 15:00, insieme al ministro dell'economia corporativa Angelo Tarchi tent\u00f2 di raggiungere la frontiera svizzera ma fu arrestato dalla Guardia di Finanza, che era passata agli ordini del CLN, presso Porlezza.\nRilasciati entrambi, Buffarini fu nuovamente arrestato, in seguito fu processato e condannato a morte da una Corte d'Assise straordinaria il 29 maggio 1945; la sentenza (assieme a quella dell'aviatore Giovanni Folchi l'unica delle 36 emesse dalla Corte ad essere attuata) fu eseguita per fucilazione nel campo sportivo \"Giuriati\", zona Citt\u00e0 Studi a Milano il 10 luglio 1945, poco dopo aver sventato un suo tentativo di suicidarsi con dei barbiturici.\nDopo la morte.\nAnni dopo alla vedova di Buffarini Guidi fu riconosciuta la pensione riferita al grado di colonnello di artiglieria del marito.\nIl figlio di Buffarini Guidi, Glauco, nel 1970 pubblic\u00f2 il libro sulla figura del padre \"La vera verit\u00e0: I documenti dell'archivio segreto del ministro degli interni Guido Buffarini Guidi dal 1938 al 1945\", utilizzando, in modo apologetico, le notizie desunte dall'archivio di famiglia."}
{"id": "282109", "revid": "1901105", "url": "https://it.wikipedia.org/wiki?curid=282109", "title": "Guido Buffarini-Guidi", "text": ""}
{"id": "282114", "revid": "486946", "url": "https://it.wikipedia.org/wiki?curid=282114", "title": "Sigma di hammett", "text": ""}
{"id": "282115", "revid": "640091", "url": "https://it.wikipedia.org/wiki?curid=282115", "title": "Paolo Zerbino", "text": " Fu ministro dell'Interno della Repubblica sociale italiana.\nBiografia.\nAder\u00ec giovanissimo al movimento fascista, quindi si laure\u00f2 in giurisprudenza all'Universit\u00e0 di Pisa. Terminati gli studi, si trasfer\u00ec in Tripolitania dove si occup\u00f2 della gestione di diverse aziende.\nFederale a Vercelli e Alessandria.\nRicopr\u00ec gli incarichi di segretario federale sia a Vercelli dal 28 novembre 1935 al 27 febbraio 1940, sia ad Alessandria dal 28 febbraio successivo al 14 giugno 1941.\nNel 1941 fu nominato prefetto della nuova provincia di Spalato.\nRepubblica Sociale Italiana.\nNel settembre del 1943 aderisce al Partito Fascista Repubblicano di cui \u00e8 commissario speciale presso la Federazione di Roma. Il 30 settembre Zerbino fu nominato capo della Provincia di Torino e assunse ufficialmente l'incarico il 21 ottobre 1943 si insedia come Capo della Provincia di Torino, il 7 maggio 1944 viene nominato sottosegretario agli Interni della Repubblica sociale italiana. Il 21 settembre 1944 fu inoltre nominato commissario straordinario per il Piemonte. Lasci\u00f2 l'incarico di sottosegretario il 21 febbraio 1945, quando assunse la carica di Ministro dell'Interno al posto di Guido Buffarini Guidi. Nell'aprile del 1945 i partigiani lo presero prigioniero a Dongo e, insieme ad altri membri del governo della Repubblica Sociale Italiana, fu fucilato il 28 aprile 1945."}
{"id": "282118", "revid": "6066", "url": "https://it.wikipedia.org/wiki?curid=282118", "title": "Pig destroyer", "text": ""}
{"id": "282119", "revid": "180559", "url": "https://it.wikipedia.org/wiki?curid=282119", "title": "Alberto Rossini", "text": "\u00c8 soprannominato \"Lupo\": questo nome gli \u00e8 stato dato dal suo coach in nazionale italiana cadetti, Mario Blasone, che lo paragon\u00f2 appunto ad un lupo per il modo aggressivo di difendere. Faceva dell'anticipare gli avversari e della difesa senza palla le sue doti migliori.\nCarriera.\nGiocatore.\nClub.\nCant\u00f9.\nCestisticamente nasce sotto l'ala di Pierluigi Marzorati e con la guida tecnica di Carlo Recalcati che lo lancia in massima serie. Il 4 ottobre 1987 il suo esordio in serie A \u00e8 in una gara molto delicata come il derby Cant\u00f9-Varese. In quel suo primo campionato nel 1987-88 disputa gi\u00e0 34 incontri con 3,3 punti, 1,3 rimbalzi e 1 assist in 14,1 minuti di media gara.\nAlberto Rossini resta nella cittadina brianzola per 11 anni e ne diviene il capitano e l'emblema. 1988-89: 13,1 minuti, 3,6 punti e 1,3 rimbalzi. 1989-90: 16,2 minuti, 6,2 punti, 1,6 rimbalzi.\nNella stagione 1990-91 nella panchina canturina subentra Fabrizio Frates, fin a quel momento assistente di Recalcati, ma l'impiego di Lupo \u00e8 sempre in crescendo: 20,6 minuti, 6,8 punti, 1,5 rimbalzi. In quella stagione Cant\u00f9 vince anche la sua quarta Coppa Kora\u0107. Nel 1991-92: 35,6 minuti, 9,9 punti, 2,9 rimbalzi.\n1992-93: 35,3 minuti, 13,2 punti e 3 rimbalzi. Il 1993-94 \u00e8 un'annata sfortunata per \"Lupo\" Rossini che con la sua Cant\u00f9, guidata da Arrigoni e sponsorizzata da Shampoo Clear, retrocede in A2: per lui ci sono 36,4 minuti, 12,7 punti, 3,3 rimbalzi. Nella stagione seguente realizza 11,9 punti e cattura 2,8 rimbalzi in 32,4 minuti distribuiti in 44 gare. Il ritorno in A1, sfiorato l'anno prima, per la Polti Cant\u00f9 arriva nel 1995-96, quando Rossini tocca i 36,8 minuti, 14,2 punti, 3,6 rimbalzi e ben 4 assist per gara. 1996-97: 37,5 minuti, 10,5 punti, 3 rimbalzi e 3,5 assistenze. Nel 1997-98 Alberto Rossini dice addio a Cant\u00f9 con 29 minuti, 7,8 punti, 2,3 rimbalzi.\nRoma.\nL'anno sportivo seguente approda a Roma, dove vive due stagioni tra luci e ombre. Nel 1998-99 Rossini fa registrare 29 presenze, 25,6 minuti, 6,6 punti e 1,8 rimbalzi. Il 1999-2000 \u00e8 la stagione in cui il play trevigliese gioca meno, con solo 12,2 minuti in media in 29 presenze e 3,1 punti con 1,2 rimbalzi. Da qui la decisione di una nuova scommessa e un nuovo progetto per rilanciare la sua carriera.\nJesi.\nLa scelta ricade su Jesi, piazza che in quegli anni ha programmi ambiziosi e che \u00e8 molto simile, come realt\u00e0 sociale, a quella canturina. Nel primo anno all'Aurora, sotto la gestione di Andrea Mazzon, \u00e8 gi\u00e0 una colonna del quintetto e colleziona 40 presenze con 33,3 minuti, 10,4 punti, 1,6 assist e 4,1 rimbalzi. Nella stagione 2001-02 Rossini (divenuto capitano) gioca 41 gare, segna 8,8 punti a sera, catturando anche 4 rimbalzi e smazzando quasi 2 assistenze ai compagni.\nNella stagione 2002-03 le partite giocate sono 39, nonostante il 18 novembre si fratturi il piede in un incredibile incidente stradale in autostrada (un sasso gli perfora la carrozzeria conficcandoglisi nel pedale della frizione). Dopo soltanto tre gare torna alla regia della squadra, la quale arriva alla semifinale play-off, persa con Teramo. Per \"Lupo\" Rossini in quell'anno ci sono 26,6 minuti e 7,9 punti.\nIl 2003-04 \u00e8 l'anno del suo ritorno in massima serie, al termine di un play-off in cui risulta l'uomo chiave per la vittoria della Sicc Bpa. Sono 43 i match disputati, con 7,3 punti (ma quasi 10 nel play-off con il 50% da tre) in 33,1 minuti giocati mediamente.\nNel 2004, avendo ormai 35 anni, c'\u00e8 chi lo ritiene ormai inadeguato per Lega A, ma Rossini smentisce tutti, disputando una stagione sportiva a livelli molto buoni e risultando uno dei migliori difensori del torneo. Per lui si registrano 30 minuti giocati ogni sera, con un bottino medio di 5,6 punti (56% da due), 2,3 rimbalzi e 2,6 assist. L'8 giugno 2005, due giorni prima del suo trentaseiesimo compleanno, \"Lupo\" Alberto Rossini rinnova il contratto con l'Aurora Basket Jesi per altri due anni.\nNazionale.\nRossini ha fatto parte della selezione maggiore della Nazionale italiana con la cui maglia ha disputato nel 1990 il Campionato mondiale in Argentina e i Goodwill Games di Seattle, ma nel suo palmar\u00e8s azzurro vi sono due sole vittorie di prestigio:\nIn nazionale maggiore vanta 56 presenze.\nAllenatore e dirigente.\nDopo un primo anno trascorso da assistente di Stefano Cioppi a Jesi, nell'estate del 2011 assume l'incarico di vice allenatore di Sergio Scariolo all'Olimpia Milano.\nNel gennaio 2015 prende la guida del Veroli Basket in Serie A2 Gold con il ruolo di capo allenatore, tuttavia il successivo 13 febbraio la squadra si ritira dal campionato a causa dei problemi economici e societari.\nIl 30 giugno 2015 viene annunciato il suo ingaggio come team manager addetto alla prima squadra dell'Olimpia Milano per la stagione 2015-16. A partire dall'annata 2018-19 viene promosso al ruolo di direttore sportivo, ereditando la carica da Flavio Portaluppi."}
{"id": "282121", "revid": "107275910", "url": "https://it.wikipedia.org/wiki?curid=282121", "title": "XXIX dinastia egizia", "text": "La XXIX dinastia si inquadra nel periodo della Storia dell'Antico Egitto detto periodo tardo e copre un arco di tempo dal 399 a.C. al 380 a.C."}
{"id": "282124", "revid": "712828", "url": "https://it.wikipedia.org/wiki?curid=282124", "title": "Depa Billaba", "text": ""}
{"id": "282125", "revid": "2076813", "url": "https://it.wikipedia.org/wiki?curid=282125", "title": "Filippo Parlatore", "text": "Biografia.\nLaureatosi in medicina a Palermo, fece le sue prime esperienze scientifiche nel campo dell'anatomia.\nIl suo interesse per la botanica nacque dalla conoscenza di botanici palermitani come Vincenzo Tineo, direttore dell'Orto botanico di Palermo, e Antonino Bivona Bernardi.\nNel 1840 lasci\u00f2 la sua citt\u00e0 natale per approfondire le sue conoscenze botaniche. Gir\u00f2 l'Italia, la Svizzera, si ferm\u00f2 per un anno a Parigi, dove ebbe come maestri de Candolle, Jaume Saint-Hilaire, Brogniart, ed entr\u00f2 in amicizia con Webb e von Humboldt.\nNel 1842 il Granduca Leopoldo II gli confer\u00ec la cattedra di botanica all'Universit\u00e0 di Firenze, e lo nomin\u00f2 direttore del Giardino dei Semplici di Firenze, annesso al locale Museo Botanico. Nel 1844 fond\u00f2 il \"Giornale botanico italiano\" e, l'anno dopo, l'Erbario Centrale Italiano. Diresse il Museo di Storia Naturale di Firenze dal 1868 fino alla morte, quando il neonato Museo degli strumenti antichi di astronomia e di fisica fu affidato alle cure di Ferdinando Meucci.\nSi deve al suo impegno la rinascita dell'associazionismo scientifico in campo botanico che condurr\u00e0, nel 1854 alla nascita della Societ\u00e0 Toscana di Orticultura (di cui diverr\u00e0 il primo presidente) e, nel 1888, alla nascita della Societ\u00e0 Botanica Italiana. \u00c8 stato socio dell'Accademia Nazionale delle Scienze detta dei XL.\nLa morte lo colse alle 6.34 del 9 settembre 1877, mentre si trovava in una cantina. Per volere suo e dei suoi congiunti le sue spoglie mortali vennero inumate in una fossa comune. Non una cerimonia, non una croce in suo ricordo.\nOpere.\nA soli 22 anni pubblic\u00f2 la prima parte dell'opera \"Flora Panormitana\", uno studio sulla flora siciliana, rimasto incompleto.\nNel 1848 inizi\u00f2 a scrivere il primo volume della \"Flora Italiana\". L'opera \u00e8 concepita in dieci volumi ma Parlatore riusc\u00ec a scriverne interamente solo i primi quattro, mentre gli altri sono parzialmente opera di Th\u00e9odore Caruel.\nOltre alla \"Flora Italiana\", meritano una menzione anche le \"Lezioni di botanica comparata\" (Firenze, 1843) e la \"Monografia delle fumarie\" (Firenze, 1844).\nContribu\u00ec inoltre al sedicesimo volume del \"Prodromus systematis naturalis regni vegetabilis\" di de Candolle, di cui scrisse i capitoli su conifere e gnetacee, nonch\u00e9 alla \"Histoire naturelle des \u00eeles Canarie\" di Philip Barker Webb (Parigi, 1836-50)."}
{"id": "282131", "revid": "101236254", "url": "https://it.wikipedia.org/wiki?curid=282131", "title": "Cruciverba", "text": ""}
{"id": "282134", "revid": "481349", "url": "https://it.wikipedia.org/wiki?curid=282134", "title": "Parole crociate", "text": "Le parole crociate (o parole incrociate o cruciverba) sono uno dei giochi enigmistici pi\u00f9 diffusi al mondo.\nNella sua versione base, il gioco si svolge su una griglia quadrata o rettangolare di caselle bianche e nere. Le caselle nere - non sempre disposte secondo una geometria regolare - rappresentano le interruzioni tra le parole che vanno a riempire le caselle bianche, una lettera per casella.\nLe parole vengono scritte nelle caselle bianche sia in senso orizzontale (da sinistra a destra), sia in senso verticale (dall'alto in basso), partendo dalle caselle numerate che si trovano sui bordi e negli angoli creati dalle caselle nere. Le parole inserite, che vengono suggerite da apposite \"definizioni\", devono rispettare gli incroci che si vengono reciprocamente a creare nello schema tra parole orizzontali e parole verticali.\nUno schema di parole crociate \u00e8 risolto quando tutte le caselle bianche sono state riempite e tutte le parole corrispondono alle definizioni date.\nEsistono parole crociate di diversi livelli di difficolt\u00e0, determinata sia dalle parole scelte, sia dall'ermeticit\u00e0 o dalla genericit\u00e0 delle definizioni usate per descriverle, sia dallo schema di gioco sopra indicato che pu\u00f2 essere anche pi\u00f9 complesso.\nStoria.\nSebbene la prima attestazione storica del gioco sia riconducibile a Giuseppe Airoldi (che pubblic\u00f2 il 14 settembre 1890 sul numero 50 de \u201cIl Secolo Illustrato della Domenica\u201d - rivista edita da Edoardo Sonzogno - uno schema 4 per 4 che chiam\u00f2 \u201cParole incrociate\u201d), la paternit\u00e0 delle prime parole crociate \u00e8 attribuita ad Arthur Wynne. Il \"New York World\", giornale edito a New York dal 1860 al 1931, nel supplemento domenicale \"Fun\", il 21 dicembre 1913 pubblic\u00f2 un nuovo gioco denominato \"word-cross puzzle\" realizzato da Wynne, giornalista inglese di Liverpool.\nIl gioco aveva forma di losanga senza caselle nere, che furono introdotte solo successivamente dando cos\u00ec la possibilit\u00e0 di avere pi\u00f9 definizioni. Nel 1924 sempre negli Stati Uniti esce il primo libro di cruciverba da risolvere che, per un errore tipografico, fu poi cambiato in \"crossword\", poi rimasto.\nIn Italia, la prima attestazione sicura del gioco \u00e8 del 1925 e la prima attestazione della locuzione \"parole incrociate\" \u00e8 del 1927. A Valentino Bompiani si deve invece il nome cruciverba. La dicitura \"Parole crociate\" \u00e8 un marchio registrato dalla rivista La Settimana Enigmistica.\nTra gli autori italiani \u00e8 stato famoso per i suoi schemi particolarmente difficili da risolvere Piero Bartezzaghi (il suo cruciverba pubblicato settimanalmente dalla rivista \"La Settimana Enigmistica\" era chiamato per antonomasia \"il Bartezzaghi\"), il cui testimone \u00e8 stato raccolto dal figlio Alessandro. I migliori schemi sono difficili, ma non devono essere \"astrusi\": Bartezzaghi, infatti, sosteneva che l'abilit\u00e0 del creatore di parole crociate consiste nell'impegnare il solutore in una sfida leale, lasciandogli aperte le strade per completare il gioco. Particolarmente ostico \u00e8 anche \"il cruciverba pi\u00f9 difficile del mondo\" redatto annualmente da Ennio Peres.\nDefinizioni e \"clues\".\nLe parole crociate in Italia contengono \"definizioni\": la parola da inserire \u00e8 la risposta alla domanda implicita ivi presente (esempio: \"Il fiume di Roma\" che ha come soluzione \"codice_1\"). Per i gruppi di due lettere \u00e8 per\u00f2 comune la possibilit\u00e0 di sfruttare il doppio senso tra il significato di una parola e la parola stessa intesa come entit\u00e0 linguistica. \"La fine del giorno\", ad esempio, ha talvolta soluzione \"codice_2\": del termine \"giorno\" va considerato solo il significante (allo stesso modo \"In mezzo all'Arno\": \"codice_3\"; \"canile senza cane\": \"codice_4\"; \"I confini del Venezuela\": \"codice_5\").\nNei paesi anglosassoni sono invece in voga le \"cryptic clues\", nelle quali significato e significante sono fusi nello stesso \"indizio\" (clue, in inglese). Nell'indizio c'\u00e8 una parte di definizione molto stringata, ma la frase contiene anche un modo per ricavare la soluzione partendo dal significante. Un noto esempio \u00e8 \"Capital in Czechoslovachia (4)\" la cui risposta \u00e8 codice_6. Oslo \u00e8 una capitale (come dice la prima parte, \"Capital\"); inoltre all'interno (\"in\") della parola \"Czechoslovachia\" si pu\u00f2 leggere OSLO. Un altro esempio \u00e8 \"Rewrite article for narration (7)\"; in questo caso \"rewrite\" \u00e8 un indizio per dire che si ha a che fare con un anagramma, in questo caso di \"article\", e la soluzione \u00e8 codice_7 che \u00e8 un tipo di narrazione. Si noti anche come nell'indizio sia indicato il numero di lettere della risposta: questo \u00e8 ridondante nel caso essa consista di una sola parola, ma \u00e8 utile nel caso di una frase.\nTipi di cruciverba.\nAltri innumerevoli giochi di parole crociate sono presenti in svariate fogge, con o senza chiave risolutrice e senza l'ausilio delle caselle nere. Il pi\u00f9 diffuso \u00e8 quello delle \"cornici concentriche\", dove si intersecano righe con parole messe a cornice e l'unica casella nera \u00e8 posta nel centro. La variante facilitata indica il punto in cui inizia la prima definizione di ciascuna cornice."}
{"id": "282135", "revid": "62004", "url": "https://it.wikipedia.org/wiki?curid=282135", "title": "Meisterschaft von Z\u00fcrich 2001", "text": "Il Meisterschaft von Z\u00fcrich 2001, ottantottesima edizione della corsa e valida come ottava prova della Coppa del mondo 2001, si svolse il 26 agosto 2001 su un percorso di 248,4 km. Venne vinto dall'italiano Paolo Bettini che termin\u00f2 in 6h17'48\".\nPartenza con 187 ciclisti, dei quali 56 completarono la gara."}
{"id": "282168", "revid": "1345938", "url": "https://it.wikipedia.org/wiki?curid=282168", "title": "Vincenza Gerosa", "text": "Biografia.\nCaterinaGerosa nasce a Lovere nel 1784 in una famiglia facoltosa, nella quale con i genitori Gianantonio e Giacomina Macario vivono anche gli zii paterni, associati nel commercio delle pelli. Prima di quattro sorelle, viene presto coinvolta negli affari, dove rivela diligenza e spiccate capacit\u00e0.\nCresciuta in un contesto profondamente cristiano, coltiva con entusiasmo la sua vita di fede, rivelando una grande passione per il Crocifisso da cui attinge forza e serenit\u00e0 per affrontare le contraddizioni e le prove familiari. Ben presto infatti perde il padre e in seguito la madre viene allontanata da casa dagli zii, forse per incompatibilit\u00e0 di carattere.\nLa perdita dei genitori.\nSembra un controsenso, perch\u00e9 i Gerosa sono stimati in paese per le loro generose elargizioni a favore dei poveri, che si sono moltiplicati a causa delle guerre e delle carestie.\nCon il progresso degli anni Caterina vede la sua famiglia assottigliarsi sempre pi\u00f9 finch\u00e9 rimane sola con una zia. Divenuta erede di un vistoso patrimonio, spalanca la sua casa alle ragazze bisognose di assistenza, alle mamme che non sanno come sfamare i figli, agli indigenti che dalla \"sciura Caterina\" sono certi di trovare un posto a tavola. Ma pi\u00f9 spesso ancora \u00e8 lei a indovinare le povert\u00e0 e a entrare discreta nelle case provvedendo il necessario e componendo dissapori. Non per nulla \u00e8 chiamata \"la mamma e la paciera del paese\".\nL'incontro.\n\u00c8 ormai sulla quarantina quando nella sua vita irrompe la giovane Bartolomea Capitanio, appena uscita dall'educandato delle Clarisse, fresca di studi e con audaci programmi di carit\u00e0 cristiana. Frequenta l'oratorio che Caterina ha avviato nella sua casa e con lei si occupa dei malati dell'ospedale, aperto in un edificio donato dagli stessi Gerosa.\nLa fondazione dell'istituto.\nIn Caterina, pur cos\u00ec diversa per et\u00e0 e per indole, Bartolomea vede infine la compagna ideale per realizzare il progetto di un istituto tutto fondato sulla carit\u00e0, che soccorra i tanti bisogni del tempo e di ogni tempo. La proposta sembra troppo ardita a Caterina che ama le espressioni feriali, spicciole della carit\u00e0 e rifugge dal pensare cose in grande. Ma poi il consiglio dei sacerdoti di Lovere la porta ad accettare la proposta, che lei accoglie umilmente come misterioso disegno di Dio nella sua vita.\nIl Conventino.\nAlle prime luci del 21 novembre 1832 si ritrovano cos\u00ec tutte e due nella parrocchiale di San Giorgio con il parroco don Rusticiano Barboglio e don Angelo Bosio per l'Eucaristia celebrata per loro e poi al \"Conventino\" per l'atto di consacrazione a Dio nel servizio dei prossimi. Vivono insieme solo otto mesi perch\u00e9 Bartolomea si ammala e muore il 26 luglio 1833 e a Caterina, che prende il nome di suor Vincenza, rimane il compito di compiere l'opera appena avviata, valendosi del consiglio e del sostegno di don Angelo Bosio.\nAl \"Conventino\" arrivano presto altre giovani desiderose di porsi sulle orme di Bartolomea e insieme arrivano insistenti richieste della loro presenza anche da fuori Lovere.\nL'assistenza ai bisognosi.\nInfierisce infatti in varie zone il colera che lascia orfani tanti bambini e negli ospedali male organizzati languiscono vecchi e malati. I tanti bisogni premono e le suore accorrono nell'istituto Santa Chiara a Bergamo, nell'orfanotrofio di Treviglio e in altri paesi e citt\u00e0 della Lombardia, ma anche nel Trentino e nel Veneto, dove la carit\u00e0 le chiama.\nAlla sua morte suor Vincenza lascia una famiglia ben consolidata con 156 suore distribuite in 25 comunit\u00e0. Le lascia con questa consegna: \u00abAmatevi scambievolmente e avrete la benedizione di Dio\u00bb.\nCulto.\nLa beatificazione avviene domenica 7 maggio 1933, nell'ambito dell'Anno Santo della Redenzione voluto da papa Pio XI; il 18 maggio 1950, dunque durante un altro Anno Santo, papa Pio XII la proclama santa unitamente con Bartolomea Capitanio. Nella Chiesa cattolica il rito romano ne fissa la memoria liturgica il 28 giugno, mentre quello ambrosiano la ricorda il 18 maggio insieme a santa Bartolomea."}
{"id": "282169", "revid": "868829", "url": "https://it.wikipedia.org/wiki?curid=282169", "title": "Vegano", "text": ""}
{"id": "282175", "revid": "287204", "url": "https://it.wikipedia.org/wiki?curid=282175", "title": "Jazz samba", "text": "Con jazz samba (o jazz-samba) si intende un particolare stile musicale che fonde il jazz con i ritmi, gli strumenti, la melodia tipici della bossa nova brasiliana.\nCaratteristiche e storia.\nIl nome deriva dal titolo di quello che \u00e8 comunemente ritenuto il primo disco del genere, \"Jazz Samba\", appunto, di Stan Getz e Charlie Byrd, del 1962.\nLa retrocopertina del disco recita opportunamente: \"Two jazz solist play, fresh, contemporary sounds from modern brasilian folk music\".\nIn precedenza, nell'ambito della musica leggera o cinematografico e in ambito jazz, si era utilizzato il termine samba per indicare brani, normalmente ballabili, suonati da grandi orchestre, sui ritmi tropicali tipici del carnevale e dello stereotipato \"folklore\" carioca cos\u00ec come veniva avvertito negli Stati Uniti. Analogamente per quanto avveniva con i ritmi caraibici, tanto di moda negli anni cinquanta, e cubani.\nL'ingresso della musica brasiliana negli Stati Uniti risale agli anni venti, ma ha i suoi momenti di massima popolarit\u00e0 negli anni '30 e soprattutto negli anni quaranta.\nUn primo esempio \u00e8 il film musicale \"Flying Down to Rio\" del 1933 (\"Carioca\") con Fred Astaire e Ginger Rogers.\n\u00c8 il grande successo della cantante, ballerina e attrice Carmen Miranda che, dai primi anni quaranta, impone in tutti gli Stati Uniti (e da qui nel resto del mondo) la musica ed il folklore brasiliano. Famosa per i suoi copricapo \"tutti-frutti\" (tipicamente un casco di banane che usava per rimediare alla sua piccola statura), diventa nel 1945 la pi\u00f9 pagata artista hollywoodiana. Paradossalmente, Carmen Miranda era portoghese, ma diventa il simbolo della spensieratezza attribuita allo stile di vita di Rio de Janeiro, di Copacabana, delle spiagge, dei locali notturni e dei luoghi \"alla moda\" dell'assolato Brasile.\nSiamo negli anni in cui, a causa della seconda guerra mondiale, i magnati di Hollywood e il governo di Washington spinsero al massimo la diffusione del prodotto hollywoodiano pi\u00f9 frivolo importando qualsiasi cosa potesse compiacere il gusto del pubblico. Il Sud America fu uno dei luoghi da cui si importarono stili, clich\u00e9 e tanta musica.\n\u00c8 di quegli anni, il successo di \"Amado mio\", \"Ultima vez\", \"Brazil\" e \"Tico Tico\" e l'introduzione dei ritmi cubani e messicani, adattati al gusto nord-americano, che sono conosciuti come salsa, rumba, mambo, cha cha cha.\nAltri esempi della penetrazione della musica brasiliana (e dell'America Latina in genere), rivista ed adattata dall'industria dello spettacolo statunitense, sono i film della Disney a cartoni animati, \"Saludos Amigos\" (del 1943) e \"The Three Caballeros\" (del 1945), che introducono alcune canzoni divenute \"standard\" e simboli musicali dello stereotipo del Brasile: \"Tico Tico\", \"Brazil\" e \"Bahia\".\n\"Tico Tico\", tipico esempio di choro per chitarra (\"Tico-Tico no Fub\u00e1\"), fu inciso anche da Charlie Parker nel 1951 nel suo disco \"latino\" prodotto da Norman Granz.\nIl jazz inizia a contaminarsi con i ritmi sudamericani nella seconda met\u00e0 degli anni '40. Tra i primi, Dizzy Gillespie che, nella sua grande orchestra, inizier\u00e0 a mescolare il suo be bop con il calypso caraibico (un po' per rendere pi\u00f9 accessibile la sua musica al tempo suonata da una orchestra che difficilmente poteva definirsi \"da ballo\", un po' perch\u00e9 realmente appassionato del genere). Il grande trombettista rimarr\u00e0 sempre legato ai ritmi cubani e caraibici per tutta la sua lunga carriera.\nUn tentativo degno di nota, ma poco fortunato, fu quello dell'altosassofonista \"cool\" Bud Shank che, nel 1953, incise due album con Laurindo Almeida, chitarrista brasiliano scoperto a Rio de Janeiro da Stan Kenton e con la cui orchestra aveva suonato negli Stati Uniti. Il risultato, i due volumi \"Brazilliance\", sono considerati un anticipo della bossa nova.\nStan Kenton stesso, negli anni cinquanta non rimase indifferente ai ritmi del samba e Almeida continu\u00f2 a suonare il suo jazz \"brasiliano\" approfittando anche dell'esplosione del genere nei primi anni sessanta.\nFu, infatti, solo nel 1962, e nei due anni successivi, che si ebbero i primi veri grandi esempi di \"fusion\" tra il jazz e i ritmi brasiliani, anche perch\u00e9, nel frattempo, era nata la bossa nova per opera principalmente di Ant\u00f4nio Carlos Jobim, Vin\u00edcius de Moraes, Jo\u00e3o Gilberto e i ragazzi che si riunivano a casa di Nara Le\u00e3o a Rio de Janeiro.\nTra i pi\u00f9 importanti, oltre al citato \"Jazz Samba\", sono i successivi dischi di Stan Getz con Luiz Bonf\u00e1 e soprattutto con Jo\u00e3o Gilberto e Astrud Gilberto (con il successo di \"Garota de Ipanema\") e l'album di Jobim con Frank Sinatra del 1967.\nDal successo di quei primi esempi di \"fusion\" tra due generi cos\u00ec diversi, ma che seppero cos\u00ec bene convivere, molti tra i principali jazzisti americani tentarono di ripercorrere la strada intrapresa da Getz e interpretarono a loro modo la musica brasiliana. Tra questi Dizzy Gillespie, Sonny Rollins, Coleman Hawkins, Cannonball Adderley e molti altri musicisti e cantanti americani per i quali era un \"must\" realizzare dischi in coppia con i brasiliani pi\u00f9 in voga.\nIl 1962 fu un anno estremamente prolifico in tal senso. \nPur senza incidere la celebre \"Desafinado\", il primo disco americano con \"bossa nova\" nel titolo suonato da musicisti brasiliani fu probabilmente \"Cannonball's Bossa Nova\" di Cannonball Adderley che lo realizz\u00f2 per la Riverside nel dicembre del 1962 con una straordinaria formazione che comprendeva alcuni reduci dal concerto alla Carnegie Hall come S\u00e9rgio Mendes e i membri del suo gruppo, tra i quali il batterista Dom Um Romao.\nPersino Coleman Hawkins sar\u00e0, suo malgrado, coinvolto nella frenesia di cavalcare l'onda della musica brasiliana in un non riuscitissimo disco prodotto dalla Impulse! Records intitolato \"Desafinado: Coleman Hawkins plays Bossa Nova &amp; Jazz Samba\". Il grande tenor-sassofonista non poteva essere da meno di Stan Getz, quindi gi\u00e0 nel settembre del 1962 \"Hawk\" fu mandato da Bob Thiele in sala d'incisione con un gruppo non del tutto all'altezza per registrare i nuovi classici di Jobim e soci. Miles Davis l'anno successivo non pot\u00e9 sottrarsi alla moda e nel disco realizzato con l'orchestra di Gil Evans, \"Quiet Nights\" registr\u00f2 una bella versione di \"Corcovado\".\nTra i pi\u00f9 attivi nel diffondere il nuovo stile negli Stati Uniti, la casa discografica Verve Records e Creed Tylor che produssero i dischi di Astrud Gilberto, Stan Getz e Ant\u00f4nio Carlos Jobim, ma anche la Columbia Records che per prima pubblic\u00f2, senza successo, i famosi dischi brasiliani di Jo\u00e3o Gilberto.\nIn seguito divennero popolarissimo il brasiliano S\u00e9rgio Mendes che, con le sue orchestre, mantenne elevata la popolarit\u00e0 della musica popolare brasiliana (o MPB) negli Stati Uniti e la introdusse in Giappone portando all'estero anche molta musica brasiliana emersa dopo il boom della bossa nova.\nAncora, Chick Corea, maestro della fusion, utilizz\u00f2 spesso, in modo innovativo, il ritmo brasiliano (proprio all'epoca in cui suonava con Getz).\nDa ricordare, infine, Herbie Mann, flautista e grande \"contaminatore\", che gi\u00e0 negli anni '50 aveva inserito delle congas nella sua formazione (influenzato dalla musica africana) e che contribuir\u00e0 a sostenere il successo della bossa nova gi\u00e0 nei primi anni '60 (con un disco di bossa nova registrato a Rio con Mendes), e che poi non disdegner\u00e0 di suonare reggae, funk e qualsiasi cosa gli capitasse all'orecchio.\nIl nome di Stan Getz \u00e8 rimasto sinonimo di jazz e bossa nova. Lo stile jazz samba (che per\u00f2, come detto, \u00e8 principalmente bossa nova) \u00e8 diventato consueto e parte integrante del linguaggio jazzistico come nei decenni precedenti lo erano stati il blues, la musica di Tin Pan Alley e quella dei grandi compositori americani. Le grandi canzoni di Jobim, soprattutto, sono divenute degli \"standard\" del jazz e della musica d'intrattenimento al pari di quelle di Cole Porter e Irving Berlin.\nCol tempo l'interesse per lo stile bossa nova \u00e8 un po' declinato ed \u00e8 spesso associato alla musica da \"night-club\" come forma di intrattenimento \"d'atmosfera\" per la rilassatezza delle sue linee melodiche suonate su una base ritmica \"soft\" che manca della forza della originale \"batida\" cos\u00ec come l'avevano intesa Jo\u00e3o Gilberto, Jobim e i loro seguaci.\nL'incontro tra due mondi.\nParadossalmente, l'incontro tra i due principali generi musicali del continente americano, non avvenne per opera di coloro che li avevano inventati e ne avevano fatto la storia e stabilito le caratteristiche.\nIl jazz nordamericano \u00e8 sostanzialmente dovuto all'influenza dei ritmi africani mescolati con la musica europea e folcloristica dei bianchi.\nAllo stesso modo, ma con modalit\u00e0 completamente diverse, la musica brasiliana, nasce dall'unione dei ritmi importati dagli schiavi con la musica portoghese e dai ritmi indigeni (la musica brasiliana, come il suo popolo, ha tre anime).\nIn entrambe le situazioni, tradizione musicale europea, tradizioni religiose (protestanti al nord, cattoliche al sud), si sono mescolate al temperamento dei neri che sono stati i maggiori interpreti, innovatori e animatori della musica dei due sub-continenti.\nLa vera \"fusion\" tra il jazz nordamericano ed il samba brasiliano (nella loro forma pi\u00f9 moderna) avviene invece ad opera di musicisti bianchi.\nLa bossa nova era una forma di samba totalmente reinventato da un gruppo eterogeneo come collocazione geografica, ma del tutto omogeneo come caratteristiche sociali: si trattava di bianchi della societ\u00e0 borghese, modernista e ispirata dal nuovo vento di risveglio economico e nazionalistico, del Brasile di Juscelino Kubitschek.\nIl jazz con cui si fuse, ad opera dei suoi stessi inventori, negli Stati Uniti nei primi anni sessanta, era quello di un musicista di successo come Stan Getz, che molto doveva al vero jazz nero, ma che era uno dei maggiori esponenti della musica pi\u00f9 \"cool\", amata dal grande pubblico, bianco, quello che comperava i dischi e votava nei referendum delle testate specializzate.\nIn ogni caso, il jazz nero stava gi\u00e0 cambiando in modo vorticoso negli stessi anni (ad esempio per opera di John Coltrane) e poco dopo anche la musica brasiliana sarebbe cambiata."}
{"id": "282180", "revid": "767487", "url": "https://it.wikipedia.org/wiki?curid=282180", "title": "Xbill", "text": "Xbill \u00e8 uno dei videogiochi liberi \"classici\" di tipo arcade, molto popolare alla fine degli anni '90. Il personaggio principale del gioco \u00e8 \"Bill\"; lo scopo del gioco \u00e8 quello di evitare che le orde di cloni di Bill installino \"Wingdows\", un virus \"abilmente camuffato in modo da assomigliare a un popolare sistema operativo\" su computer che usano altri tipi di sistemi operativi (per esempio Linux, Freebsd, Mac OS, e altri).\nModalit\u00e0 di gioco.\nQuando \"Bill\" installa Wingdows su un computer, il precedente sistema operativo viene lasciato a fianco del computer stesso. Usando il mouse si pu\u00f2 schiacciare Bill, prendere i vecchi sistemi operativi e reinstallarli sui computer su cui Bill ha installato Wingdows. Alla fine di ogni livello, il proprio punteggio \u00e8 proporzionale al numero di computer su cui Bill \"non\" \u00e8 riuscito a installare Wingdows. I computer possono anche essere connessi in rete, e Wingdows si comporta come un worm, infettando cio\u00e8 gli altri computer collegati in rete. Per evitare la diffusione di Wingdows sugli altri computer bisogna, usando una specie di secchio, \"spegnere\" l'infezione che si propaga lungo il cavo (sotto forma di fiammella). Il gioco termina quando Bill riesce a installare Wingdows su tutti i computer."}
{"id": "282181", "revid": "1442080", "url": "https://it.wikipedia.org/wiki?curid=282181", "title": "Franco Causio", "text": "I suoi maggiori successi a livello di club furono legati alla , con la quale vinse tra l'altro sei Scudetti, mentre con la nazionale italiana trionf\u00f2 al .\nCaratteristiche tecniche.\nNoto come \"Il Barone\", soprannome coniato dal giornalista de \"La Stampa\" Fulvio Cinti, Causio era un'ala dotata di fantasia, dall'ottimo controllo di palla e abilit\u00e0 nel dribbling; forniva precisi cross al centro dell'area dopo aver percorso tutta la fascia.\nCarriera.\nClub.\nCausio esordisce nel calcio professionistico con la squadra in cui \u00e8 cresciuto, il , nel campionato di Serie C 1964-1965. Dalla squadra salentina, dopo avere collezionato 3 presenze nella stagione d'esordio, si trasferisce alla . Qui, nella stagione 1965-1966, colleziona 13 presenze, sempre in Serie C.\nViene quindi notato dalla che lo ingaggia nel 1966. Nel primo anno in bianconero non scende mai in campo, mentre nella seconda stagione marca una sola presenza che gli vale l'esordio in Serie A: la partita \u00e8 -Juventus (0-0) del 21 gennaio 1968.\nPassa poi alla in Serie B, collezionando 30 presenze e 5 gol nella stagione 1968-1969. Nell'annata 1969-1970 \u00e8 al , segnando 3 gol in 22 partite nel suo primo campionato da titolare in massima serie. Nel 1970 ritorna alla Juventus, dove milita per undici stagioni consecutive, diventando una delle colonne della squadra: in maglia bianconera vince sei Scudetti, la Coppa UEFA 1976-1977 e la Coppa Italia 1978-1979.\nNel 1981 passa all', dove gioca per tre anni ad alto livello, riconquistando la nazionale, prima di trasferirsi all' nel 1984. In nerazzurro gioca per una stagione, per poi fare ritorno dopo vent'anni al Lecce, club che lo aveva lanciato agli esordi, e che nella stagione 1985-1986 \u00e8 all'esordio in Serie A.\nNella , sua ultima squadra, chiuse la carriera alla fine del campionato di Serie B 1987-1988, dopo una vittoria 2-1 sulla .\nNazionale.\nCon la nazionale italiana esordisce a 23 anni a Milano, il 29 aprile 1972 contro il , nell'andata dei quarti di finale del campionato d'Europa. Partecipa poi al in Germania Ovest con il commissario tecnico Ferruccio Valcareggi, dove ottiene 2 presenze. Divenuto titolare, prende parte al in Argentina, disputando tutti gli incontri e realizzando un gol nella finale per il terzo posto persa contro il .\nA 33 anni partecipa anche al vittorioso in Spagna, nel quale ottiene 2 presenze; da ricordare poi come, a dimostrazione della grande stima e in segno di riconoscimento, il selezionatore Enzo Bearzot lo fece scendere in campo all'ultimo minuto della finale vinta 3-1 contro la , l'11 luglio di quell'anno a Madrid. In finale contribuisce solo con un possesso palla e una rimessa laterale.\nConclude la sua carriera in maglia azzurra il 12 febbraio 1983, a 34 anni, nella partita -Italia (1-1) in cui era stato schierato, dopo tanto tempo, fin dal primo minuto; l'incontro, conclusosi in pareggio, era valido per la fase di qualificazione al . In undici anni totalizz\u00f2 63 presenze e 6 reti con la maglia della nazionale.\nDopo il ritiro.\nDopo il ritiro si \u00e8 stabilito a Udine, dove ha aperto un negozio di articoli sportivi. Ha giocato nella nazionale Over-40 dell'Italia, ed \u00e8 stato dirigente sportivo e team manager in varie squadre, tra le quali l'. \u00c8 stato voce tecnica nelle telecronache per Sky Sport, oltrech\u00e9 di quelle del club friulano su Udinese TV, emittente per la quale \u00e8 anche ospite fisso in molti programmi.\nNel 2015 ha scritto con Italo Cucci il libro \"Vincere \u00e8 l'unica cosa che conta\"."}
{"id": "282182", "revid": "590", "url": "https://it.wikipedia.org/wiki?curid=282182", "title": "Culatello di Zibello", "text": "Il culatello di Zibello \u00e8 un salume a denominazione di origine protetta (regolamento CE n\u00b01263/96) tipico della provincia di Parma. Catalogato tra i Presidi di Slow Food dell'Emilia-Romagna, il Culatello, citato con certezza per la prima volta in un documento del 1735, \u00e8 prodotto a partire dalla coscia di maiale insaccata nella vescica del maiale stesso.\nLavorazione.\nIl Consorzio del Culatello di Zibello ha stabilito che la lavorazione pu\u00f2 avvenire solo in una determinata e circoscritta zona ed esclusivamente nel periodo tra ottobre e febbraio, quando la Bassa \u00e8 avvolta dalla nebbia e dal freddo. \u00c8 in quel periodo che la parte di carne ricavata dalla coscia dei suini adulti, allevati secondo metodi tradizionali, viene decotennata, sgrassata, disossata, separata dal fiocchetto e rifilata a mano, cos\u00ec da conferirle la caratteristica forma \"a pera\". Le rifilature del culatello e del fiocchetto vengono poi utilizzate nella preparazione dello strolghino.\nA queste operazioni seguiranno poi, dopo circa una decina di giorni, la salatura e la cosiddetta investitura, cio\u00e8 l'insaccamento del salume nella vescica del suino e la legatura con lo spago che, dopo la stagionatura, dovr\u00e0 risultare a maglie larghe e irregolari. La stagionatura in cantina accompagna il Culatello dalle nebbie invernali all'afa estiva, per arrivare sulle nostre tavole l'inverno successivo nel pieno delle sue pi\u00f9 originali qualit\u00e0 di sapore.\nIl periodo di stagionatura \u00e8 da un minimo di 10 mesi per le pezzature inferiori (almeno 3\u00a0kg) fino ad una media di 14 mesi per tutti i pezzi. La produzione annuale \u00e8 di circa 50.000 pezzi di Culatello di Zibello DOP."}
{"id": "282184", "revid": "88740", "url": "https://it.wikipedia.org/wiki?curid=282184", "title": "Partito Armato", "text": ""}
{"id": "282189", "revid": "767487", "url": "https://it.wikipedia.org/wiki?curid=282189", "title": "My Name Is Tanino", "text": "My Name Is Tanino \u00e8 un film di Paolo Virz\u00ec.\nIl film \u00e8 stato girato tra Castellammare del Golfo, San Vito Lo Capo, New York, Toronto e rappresenta il debutto dell'attrice canadese Rachel McAdams, che interpret\u00f2 Sally.\nTrama.\nGaetano Mendolia, detto Tanino, \u00e8 un ragazzo nato a Castelluzzo del Golfo, piccola localit\u00e0 marittima della provincia di Trapani, in Sicilia. Studia cinematografia a Roma, covando l'ambizione di poter diventare in futuro un regista.\nDurante una delle tante estati conosce Sally, una ragazza americana con la quale avr\u00e0 una breve storia. Al termine della stagione, Sally deve tornare a Seaport, cittadina di fantasia del Rhode Island, ma dimentica la sua videocamera e Tanino, con il pretesto di restituirgliela ma anche per evitare il servizio di leva, parte pochi giorni dopo per gli Stati Uniti, in piena notte e senza avvisare nessuno.\nDa quel momento vivr\u00e0 una serie infinita di peripezie: all'aeroporto viene travolto dai festeggiamenti dei chiassosi parenti italo-americani, i Li Causi, divertenti ma anche un po' loschi. Scappato da loro, porter\u00e0 il caos nella \"perfetta\" famiglia protestante di Sally, poi si far\u00e0 strada fidanzandosi suo malgrado con la prosperosa e viziata figlia del sindaco di Seaport (italo-americano) conosciuta a un party. Infine, dopo fughe dall'FBI e viaggi in treno (sul tetto), arriver\u00e0 nella meta degli Stati Uniti per eccellenza: New York. Qui incontrer\u00e0 il suo regista idolo da sempre, Seymour Chinawsky (emulo per nome e stile di Charles Bukowski), ormai ridotto sul lastrico, il quale muore subito dopo avergli promesso di fare un film con lui.\nSballottato di qua e di l\u00e0 senza capirne il motivo, Tanino esce sempre vincitore da queste strane situazioni proprio per la sua ingenuit\u00e0. Ha percorso un viaggio lontano, ma anche vicino, dentro di s\u00e9 alla ricerca della propria identit\u00e0 e del proprio futuro."}
{"id": "282191", "revid": "124224340", "url": "https://it.wikipedia.org/wiki?curid=282191", "title": "Carlo Pellegatti", "text": "Grande tifoso del dal 1957, Pellegatti \u00e8 noto al pubblico per le sue telecronache ed interviste appassionate, in cui chiama i calciatori del Milan attraverso numerosi e fantasiosi soprannomi, ricorrendo sovente a citazioni letterarie o mitologiche.\n\u00c8 il fratello del batterista Paolo Pellegatti.\nBiografia.\nLaureato in scienze politiche, \u00e8 stato radiocronista delle partite del , facendo il suo esordio nella stagione 1983-1984. Dopo una lunga carriera in \"Qui studio a voi stadio\" alla fine degli anni ottanta, passa a Mediaset come inviato di \"Studio Sport\". Dal 7 luglio 1994 diventa giornalista professionista iscritto all'Ordine professionale della Lombardia.\nNei primi anni duemila \u00e8 stato telecronista delle partite di campionato del Milan sul secondo canale audio di Milan Channel (allora incluso nella piattaforma D+), mentre dal 2007 ha svolto lo stesso ruolo ma sul secondo canale audio di Mediaset Premium. Lavora inoltre come opinionista fisso per Milan Channel, sin dai primi anni dalla nascita del canale tematico. Grande appassionato anche di ippica, scrive spesso su La Gazzetta dello Sport, facendo pronostici sulle corse di trotto e galoppo in programma all'Ippodromo di San Siro a Milano.\nOltre all'impegno con Mediaset \u00e8 stato collaboratore della rivista Forza Milan, mentre nell'estate 2011 \u00e8 diventato editorialista di \"MilanNews.it\". Inoltre \u00e8 opinonista a Odeon Tv alla trasmissione \"Campionato dei Campioni\".\nIl 22 agosto 2018 annuncia, dopo 35 anni, il ritiro dalle telecronache, l'ultima delle quali fu quella per Milan-Fiorentina del precedente 20 maggio. Dopo aver preso questa decisione, decide di aprire un canale YouTube, dove affronta tematiche riguardanti la squadra del Milan.\nIl 1\u00ba settembre 2018 smentisce l'annuncio fatto una settimana prima in cui dichiarava di non voler pi\u00f9 tenere telecronache e riprende le telecronache per conto di TopCalcio24 (canale 152 del digitale terrestre). Dal 2 settembre 2018 \u00e8 ospite in zona tifoseria su \"Pressing\" per Canale 5. Con la chiusura di Pressing passa a Sky Sport."}
{"id": "282193", "revid": "1632387", "url": "https://it.wikipedia.org/wiki?curid=282193", "title": "Alcamo Marina", "text": "Alcamo Marina \u00e8 una localit\u00e0 balneare della Sicilia nord-occidentale facente parte del territorio comunale di Alcamo. \u00c8 caratterizzata da una spiaggia di sabbia finissima e dorata \nStoria.\nOrigini.\nLa localit\u00e0 di Alcamo Marina fu originariamente utilizzata come zona di pesca del tonno, che avveniva attraverso la tradizionale tecnica della \"mattanza\".\nLa tonnara.\nA tale proposito, sul litorale in contrada Magazinazzi \u00e8 presente un'antica tonnara (risalente a prima del 1634), propriet\u00e0 della famiglia Foder\u00e0 di Palermo, alla quale appartengono anche altre tonnare nella zona del trapanese e in Libia, tra cui la tonnara di Scopello. La tonnara Foder\u00e0 di Magazinazzi, divisa in due piani, \u00e8 provvista di una torre di avvistamento al centro della struttura, che anticamente serviva a controllare le altre tonnare vicine. Al suo interno si trovano ancora le barche e le reti usate un tempo dai pescatori.\nIl \"sacco\" di Alcamo Marina.\nL'area di Alcamo Marina alla vista appare come un gigantesco \"bosco di case\" addossato alla lunga spiaggia limitrofa e alle fragili colline retrostanti di calcari e arenarie recenti.\nCome il \"Sacco di Palermo\", questa zona venne di fatto (fine anni cinquanta - inizio anni sessanta) sacrificata a una gigantesca speculazione edilizia e all'abusivismo (che raggiunse il 90%), con conseguenze che non tardarono ad arrivare: oltre infatti al danno arrecato per via del mancato sfruttamento della zona ai fini turistici, si aggiunsero il degrado ambientale generato dalla cospicua inurbazione e i danni strutturali che insorsero agli edifici esistenti, soprattutto in quelli costruiti nei pendii a forte rischio di dissesto idrogeologico, che denotano gi\u00e0 segni di cedimenti strutturali diffusi costringendo i proprietari a costosi e frequenti interventi volti a mettere in sicurezza le costruzioni.\nParecchie critiche sono state mosse ai tempi alla scelta di lottizzare per scopo edilizio il \"waterfront\", in virt\u00f9 del fatto che fosse pi\u00f9 corretto optare per un lungomare a servizio della zona balneare con un ristretto numero di abitazioni private a vantaggio di pi\u00f9 redditizie, a breve e lungo termine, strutture alberghiere che avrebbero dato un ritorno economico e occupazionale enorme viste le caratteristiche del territorio circostante e la lunghezza della spiaggia stessa.\nInoltre a causa dell'assenza di un adeguato sistema fognario e dei numerosi scarichi abusivi, i reflui delle tantissime abitazioni vengono scaricati nel mare, che per tale motivo risulta uno dei pi\u00f9 inquinati della zona del Golfo di Castellammare. Di conseguenza, non \u00e8 raro che alcuni tratti della spiaggia vengano chiusi alla balneazione.\nLa strage della casermetta dei carabinieri.\nIl 27 gennaio 1976 avvenne la cosiddetta \"Strage di Alcamo Marina\": due carabinieri, il diciannovenne Carmine Apuzzo e l'appuntato Salvatore Falcetta, furono uccisi mentre dormivano nella casermetta dell'Arma.\nIn ricordo delle vittime, venne innalzato in Via del Mare un monumento commemorativo, che viene visitato ogni anno, durante l'anniversario della strage, da un corteo al quale prendono parte le autorit\u00e0 civili e militari del comune di Alcamo e della provincia di Trapani. Nel 2016, su iniziativa dell'associazione Libera, il lungomare viene intitolato ai due militari vittime della strage. Ancora dopo pi\u00f9 di quarant'anni non si conoscono i mandanti e gli esecutori della strage.\nTentativi di rivalutazione ambientale.\nPer rispondere alle necessit\u00e0 di rivalutazione del territorio di Alcamo Marina, nel 2000 \u00e8 stato fondato il \"Comitato Alcamo Marina 2000\", da cui \u00e8 nata nel 2008 l'\"Associazione Alcamo Marina\".\nNel 2011 \u00e8 stata inaugurata ad Alcamo Marina una lunga pedana in legno, costruita allo scopo di fornire un accesso al mare anche ai disabili Tale pedana \u00e8 comunque andata distrutta a causa delle mareggiate invernali ed \u00e8 stata motivo di dibattiti.\nLe strade di Alcamo Marina sono state provviste di toponimi a partire da giugno 2014.\nGeografia fisica.\nTerritorio.\nIl territorio di Alcamo Marina \u00e8 delimitato dal torrente Finocchio a est (vicino al territorio di Balestrate), il fiume San Bartolomeo a ovest (vicino al territorio di Castellammare del Golfo), il mare Tirreno a nord e dal resto del territorio di Alcamo a sud.\nAndando da est verso ovest, si distinguono le seguenti \"zone\" in cui \u00e8 suddiviso il territorio:\nAttraverso il suo territorio passano in direzione sud-nord il torrente Giovenco, il torrente Placati e il torrente Stellino.\nMonumenti e luoghi d'interesse.\nArchitetture religiose.\nAd Alcamo Marina sorge la chiesa di Santa Maria della Stella (detta anche \"Stella Maris\"), con un corpo centrale a pianta poliedrica, al quale si accede attraverso un portale sovrastato da un mosaico che raffigura Santa Maria della Stella.\nEsiste tuttora un'antica chiesetta nei pressi della Tonnara in zona la Battigia. C'\u00e8 anche la possibilit\u00e0 di assistere alla santa Messa nell\"'Oasi Maria Regina della Famiglia\" situata presso il Piazzale Canalotto.\nSiti archeologici.\nNei pressi della contrada Magazinazzi, in seguito a scavi condotti tra il 2003 e il 2005, sono stati ritrovati i resti di antiche fornaci romane utilizzate per la produzione di tegole e mattoni.\nSiti paleontologici.\nIl territorio di Alcamo Marina \u00e8 ricco di conchiglie fossili risalenti al Pleistocene inferiore e appartenenti alla formazione geologica detta \"Sintema di Marsala\". Alcune specie presenti sono: \"Artica islandica\", \"Chlamis multistriata\" e Ostrea.\nA tale proposito, il 15 luglio 2014 \u00e8 stato creato ad Alcamo Marina (zona Calatubo) un punto geologico e laboratorio paleontologico, denominato \"Fossilandia\".\nAree naturali.\nDi particolare importanza naturalistica sono le dune di Alcamo Marina, che sono il risultato dell'azione del vento sulla sabbia delle spiagge.\nSulle dune di Alcamo Marina crescono:\nInfrastrutture e trasporti.\nStrade.\nAlcamo Marina \u00e8 servita dall'Autostrada A29 tramite l'uscita Alcamo Est e la strada statale 732 Bretella di Alcamo Est.\nFerrovie.\nAlcamo Marina \u00e8 servita dalla stazione di Castellammare del Golfo, sita nel territorio comunale di Alcamo, posta sulla linea Palermo-Trapani, che attraversa la localit\u00e0 in prossimit\u00e0 della spiaggia in direzione est-ovest."}
{"id": "282198", "revid": "767487", "url": "https://it.wikipedia.org/wiki?curid=282198", "title": "La noia (romanzo)", "text": "La noia \u00e8 un romanzo dello scrittore Alberto Moravia, pubblicato nel 1960 da Bompiani. L'anno successivo vinse il Premio Viareggio.\nTrama.\nIl romanzo, diviso in un Prologo, nove capitoli e un Epilogo, narra la storia di Dino, appartenente ad una nobile famiglia romana, che vive insieme alla madre in una villa lungo la via Appia. Egli trascorre il tempo dipingendo ma \u00e8 assalito dalla noia verso tutto ci\u00f2 che lo circonda e, come gi\u00e0 era stato per il padre, disprezza tutti quei valori borghesi che la madre invece considera validi. Il conflitto con la madre diventa, con il passare del tempo, insopportabile e Dino decide di andare ad abitare in via Margutta dove ha installato il suo studio da pittore.\nMa nemmeno la pittura, alla quale si dedica con poco entusiasmo, serve a distrarlo. A Dino pesano anche le visite che \u00e8 costretto, per dovere, a fare alla madre, che vorrebbe che il figlio ritornasse a casa. Alla morte del pittore Mauro Balestrieri, che aveva lo studio accanto al suo, Dino conosce Cecilia che era stata la sua amante e inizia con lei una relazione. Presto per\u00f2 anche la ragazza gli viene a noia, ma proprio il giorno in cui egli decide di lasciarla, lei non si presenta all'appuntamento facendo cos\u00ec nascere in Dino la gelosia. In seguito a diversi pedinamenti Dino scopre che la ragazza si incontra con un altro uomo, Luciani, incontro che lei tranquillamente giustifica. Dino prende l'abitudine di pagare l'amante dopo i loro incontri sperando cos\u00ec di riuscire, creandosi nella mente l'immagine di una prostituta, a liberarsi di lei.\nMa Cecilia accetta con completa indifferenza i soldi, come li accettava precedentemente da Balestrieri, per darli all'altro uomo. Dino intanto \u00e8 sempre pi\u00f9 invischiato in una situazione senza via d'uscita e pi\u00f9 tenta di liberarsi di Cecilia, pi\u00f9 ne scopre le bugie e pi\u00f9 si sente attratto da lei. Le chiede quindi di sposarlo nella speranza che la quotidianit\u00e0 del matrimonio gli riveli la banalit\u00e0 della donna. Cecilia, dopo aver ammesso di essere innamorata di lui ma anche dell'altro uomo, gli chiede tempo per pensare alla proposta e intanto si fa dare dei soldi che le servono per trascorrere una vacanza a Ponza con l'altro. Dino, dopo la sua partenza, una sera decide semplicemente di schiantarsi con l'auto contro un platano. L'esperienza della morte prossima lo cambia in qualche modo, accetta la sua condizione e riallaccia un contatto con la realt\u00e0, nell'attesa del ritorno di Cecilia.\nConsiderazioni.\nIl romanzo si presenta come un monologo del protagonista che racconta e spiega la sua vicenda. Il romanzo appartiene al filone contemporaneo della letteratura esistenzialista. Vi \u00e8 una netta ripresa dei temi de \"Gli indifferenti\", ovvero lo sfacelo del mondo borghese e la ricerca ossessiva di sesso e denaro, aggiornato e indagato attraverso il marxismo e l'esistenzialismo. Centrale nel romanzo \u00e8 il problema del rapporto con la realt\u00e0 attraverso la categoria del possesso, tipicamente borghese.\nLe versioni cinematografiche.\nDal romanzo \u00e8 stato tratto nel 1963 un omonimo film con la regia di Damiano Damiani e interpretato da Catherine Spaak, Horst Buchholz, Bette Davis, Lea Padovani e Isa Miranda.\nUn remake dallo stesso titolo \u00e8 stato realizzato da C\u00e9dric Kahn nel 1998 con Charles Berling e Sophie Guillemin."}
{"id": "282199", "revid": "6923", "url": "https://it.wikipedia.org/wiki?curid=282199", "title": "Propontide", "text": ""}
{"id": "282201", "revid": "287204", "url": "https://it.wikipedia.org/wiki?curid=282201", "title": "Gli indifferenti", "text": "Gli indifferenti \u00e8 il romanzo d'esordio di Alberto Moravia pubblicato nel 1929.\nLo scrittore inizi\u00f2 la stesura del libro a Bressanone, dove si era recato per la convalescenza dal Morbo di Pott, una malattia delle ossa. \nTrama.\nI fratelli Carla e Michele Ardengo sono due giovani incapaci di provare veri sentimenti, in balia della noia (tema fondamentale, collegato alla sua opera \"La noia\", fondamentale per una comprensione totale dell'opera de \"Gli Indifferenti\") e dell'indifferenza di fronte al declino sociale ed economico della loro famiglia. Mariagrazia, la madre rimasta vedova, trascorre una vita abitudinaria e legata ai clich\u00e9s morali della borghesia, in uno stato di inconsapevolezza. Nel giorno del ventiquattresimo compleanno di Carla, Leo Merumeci (l'amante della madre Mariagrazia) tenta di approfittare della giovane, facendola ubriacare. Il tentativo per\u00f2 fallisce perch\u00e9 Carla si sente male e vomita.\nMariagrazia intanto, visto che l'amante la trascura, \u00e8 convinta che egli abbia un'altra donna e senza rendersi conto della situazione pensa che questa sia la sua amica Lisa. Lisa \u00e8 invece invaghita del giovane Michele che, come sua sorella Carla, non \u00e8 che un debole: pur insofferente di ci\u00f2 che lo circonda, consapevole che Leo circuisce sua madre per impossessarsi della loro villa di famiglia, \u00e8 incapace di reagire. Michele s'accorge dell'attrazione che Lisa prova per lui, quindi si lascia passivamente corteggiare, senza manifestare alcun segno di coinvolgimento sentimentale. Lisa intanto, piccata per la sostanziale indifferenza di Michele nei suoi confronti, vuole punzecchiarlo, sicch\u00e9 l'informa della segreta relazione di Carla con l'amante della loro madre. Michele ne rimane colpito, ma la rabbia che dimostra non \u00e8 sincera: nemmeno l'immagine della sorella violata da Leo riesce a scuoterlo dalla sua indifferenza.\nComunque Michele si sente in dovere di affrontare finalmente Leo per vendicare l'onore familiare. Comprata una pistola, si reca a casa di Leo con l'intenzione di sparargli. Ne esce umiliato e perdente, poich\u00e9 gli spara dimenticandosi di caricare l'arma. Per evitare che la villa sia venduta a un miglior offerente, Leo, timoroso di vanificare quanto ha cercato di ottenere, chiede a Carla di sposarlo. Carla, nonostante lo disprezzi e non lo ami, \u00e8 attratta dall'idea di una nuova vita benestante e borghese che assicuri il benessere a se stessa, alla madre ed al fratello. Con freddezza accetter\u00e0 la proposta di matrimonio, rinunciando al sentimento, ma forse non alla passione. Il romanzo si chiude con un finale sospeso: Carla e Mariagrazia che si recano a un ballo in maschera, con la figlia che ancora deve comunicare alla madre la sua decisione di sposare Leo.\nAnalisi dell'opera.\nContenuto.\nNel romanzo Moravia riesce a rendere con perfetto realismo le meschinit\u00e0 e le ipocrisie di una societ\u00e0, come quella della borghesia, inautentica, convenzionale, sdoppiata falsamente da ci\u00f2 che ciascuno pensa e da ci\u00f2 che viene detto in un clima di costante menzogna. I due giovani fratelli soffrono, ma si adattano passivamente mentre Leo, personaggio immune da qualsiasi remora o crisi di coscienza, \u00e8 disposto con ogni mezzo a raggiungere i suoi scopi. Egli rispecchia, nella descrizione che ne fa Moravia, la sgradevolezza anche nei tratti fisici: coperto da precoce calvizie, rosso in volto, volgare e in preda spesso alla libidine.\nForma e linguaggio.\nSul piano formale il romanzo fornisce un esempio di prosa sagace, precisa, aderente alle cose, realistica in aperto contrasto con quella dominante in quel periodo e nel precedente. Un certo alone di scandalo, per la scabrosit\u00e0 della vicenda non fu estraneo al successo del romanzo, ma ci\u00f2 che disturb\u00f2 maggiormente la classe dirigente fu la sincerit\u00e0 con cui Moravia era riuscito a denunciare la vacuit\u00e0 morale della borghesia degli anni Venti e Trenta: essa, infatti, incapace di ricercare una nuova ed autonoma via morale, fin\u00ec per far propri i principi del fascismo, che a loro volta avevano le proprie radici nella borghesia patriottica della prima met\u00e0 dell'Ottocento, con esiti, come si evince nel libro, a dir poco grotteschi.\nOltre all'indifferenza, cio\u00e8 al rifiuto di ogni problematica morale, altri temi sono: l'incomunicabilit\u00e0 e il velleitarismo impotente di fronte ad una vita concepita come destino da subire. Il romanzo venne concepito da Moravia come una grottesca tragedia. Esso \u00e8 diviso in sedici capitoli scritti con un linguaggio essenziale, quasi scarno, tutto proteso ad evidenziare l'ambiente entro il quale si muovono i personaggi e a rendere in modo chiaro i pensieri che attraversano loro la mente.\nI personaggi.\nI personaggi, che rappresentano il dramma di una intera generazione, sono tutti inetti, incapaci di accostarsi alla vita e di provare sincere passioni e molto vicini ai personaggi sveviani e pirandelliani. Come dice il titolo, sono proprio indifferenti nei confronti della vita e di tutte le emozioni che hanno."}
{"id": "282209", "revid": "2056951", "url": "https://it.wikipedia.org/wiki?curid=282209", "title": "I pugni in tasca", "text": "I pugni in tasca \u00e8 un film del 1965, scritto e diretto da Marco Bellocchio, all'esordio, nella regia di un lungometraggio.\nSi tratta di un film manifesto, per certi versi anticipatore della contestazione sessantottina , ed \u00e8 stato selezionato tra i 100 film italiani da salvare.\nTrama.\nLa storia si svolge in una grande casa sull'Appennino piacentino dove quattro fratelli, tre maschi adulti ed una giovane donna, vivono con la madre, anziana vedova, cieca. Augusto, il fratello maggiore, \u00e8 l'unico ad avere una vita lavorativa e sociale: avvocato, ha una fidanzata e vede gli amici a Piacenza, dove frequenta regolarmente una prostituta per soddisfare i propri bisogni sessuali. I suoi fratelli, invece, quasi non escono di casa.\nSandro, apparentemente normale, o meglio, capace di controllarsi grazie ai farmaci contro il male che affligge la famiglia - l'epilessia - \u00e9 chiuso nell'universo della casa e della propria stanza, dove nutre morbose fantasie d'amore e morte. Il fratello Leone \u00e8 epilettico e pazzo, mentre la sorella Giulia si vuole ora alleata al fratello maggiore, rappresentante del potere in casa, conservatore e superficiale, ora complice dell'introverso Sandro, tra le atmosfere claustrofobiche degli interni.\nSandro medita una strage in cui la famiglia incontri la morte per mano sua, e lasci libero Augusto di vivere la propria vita nell'agio, senza dover ipotecare la propria giovinezza per occuparsi del resto della famiglia. In occasione di una visita al cimitero in cui si mette alla guida dell'automobile di famiglia, lascia al fratello un biglietto con la propria confessione e parte con la madre, la sorella ed il fratello malato su di una strada che conduce ad un dirupo. Al momento cruciale per\u00f2 ferma l'auto e la famiglia torna a casa, alla vita di sempre.\nIn realt\u00e0 la distruzione \u00e8 solo rinviata: in breve tempo Sandro prima uccide la madre, sospingendola in un burrone, poi medita di annegare il fratello Leone nella vasca da bagno, dopo la somministrazione di una overdose di farmaco. Durante le esequie della madre, Sandro confessa a Giulia il matricidio. La sorella all'inizio non vuole credergli ma, quando muore anche Leone, Giulia capisce tutto e sviene, rotolando gi\u00f9 dalle scale. Soccorsa, rimane bloccata a letto per l'incidente. Il desiderio di affermazione e di riscatto di Sandro sembrerebbe essersi compiuto, ma la fine di un passato soffocante non fornisce garanzie di futuro: il male \u00e8 in agguato, e Sandro muore a causa di un grave attacco epilettico senza che Giulia si muova in suo soccorso.\nProduzione.\nIl titolo in fase di lavorazione era \"Epilessia\". Il film venne realizzato in grande economia e circol\u00f2 con una distribuzione indipendente. La famiglia Bellocchio contribu\u00ec alla realizzazione del film: il fratello del regista, Tonino, finanzi\u00f2 l'opera con cinquanta milioni, mentre l'interno della casa \u00e8 quello della madre del regista.\nLe riprese in esterno furono girate tra Bobbio e Piacenza, mentre il montaggio fu curato da Silvano Agosti, che us\u00f2 lo pseudonimo di Aurelio Mangiarotti (un suo amico muratore che viveva in Francia). Per completare il lavoro, Silvano Agosti impieg\u00f2 26 giorni in totale autonomia.\nCast.\nPer il ruolo di protagonista era stato contattato Gianni Morandi, il quale accett\u00f2 di interpretare il ruolo di Alessandro, ma la sua casa discografica, la RCA, si oppose affermando che una scelta del genere avrebbe rovinato la sua carriera e, a malincuore, Morandi fu costretto a rinunciare. Per il ruolo di Giulia, Bellocchio aveva pensato a Susan Strasberg e a Raffaella Carr\u00e0, mentre per quello di Augusto a Maurice Ronet.\nLou Castel, nel ruolo di Alessandro, \u00e8 riuscito genialmente a modificare il suo personaggio, aggiungendovi una dolcezza imprevista che lo rende ancora pi\u00f9 crudele e tagliente. Meravigliose le scene in cui si abbandona totalmente a se stesso pensando di non essere visto (per esempio davanti alla madre cieca).\nDurante le riprese Castel aveva spesso reazioni esilaranti o violente, costringendo la troupe a interrompere le riprese od il regista a modificare una scena; Mas\u00e8 reagiva male alle provocazioni di Castel, giungendo anche a schiaffeggiarlo. Pur recitando in italiano nel film, Castel fu doppiato a causa del forte accento straniero.\nDistribuzione.\nL'opera prima di Bellocchio, rifiutata dalla Mostra veneziana diretta da Luigi Chiarini, vinse il Premio Citt\u00e0 di Imola (attribuito in precedenza tra gli altri a Ermanno Olmi, Eriprando Visconti, Gian Franco De Bosio, Pier Paolo Pasolini per \"Il vangelo secondo Matteo\"), premio che intendeva rappresentare il gusto e la passione per il cinema della provincia italiana. Bellocchio non pot\u00e9 ritirare personalmente il premio (una statuetta rappresentante un Grifone dorato), perch\u00e9 ricoverato all'Ospedale Militare del Celio a Roma, ma si affezion\u00f2 alla citt\u00e0 di Imola, tanto da girarvi nel 1966 il suo secondo film, \"La Cina \u00e8 vicina\".\n\"I pugni in tasca\" fu proiettato per la prima volta in pubblico il 31 ottobre 1965 (v.c. n. 45471 del 28 luglio 1965). Fu distribuito anche in Francia (\"Les poings dans les poches\" - Hy\u00e8res, maggio 1966 - 85'), Germania Occidentale (\"Mit der Faust in der Tasche\" - 5 dicembre 1969 - 108'), Gran Bretagna (\"Fists in the Pocket\" - 1966 - 113') e USA (\"Fist in His Pocket\" - 1968 - 105')."}
{"id": "282210", "revid": "1356", "url": "https://it.wikipedia.org/wiki?curid=282210", "title": "Agostino (romanzo)", "text": "Agostino \u00e8 un romanzo dello scrittore romano Alberto Moravia (1907-1990).\nTema.\n\u00c8 la storia di una dolorosa scoperta del sesso da parte di un adolescente. Come ha scritto il critico Geno Pampaloni: \"il ragazzo che ne \u00e8 protagonista ha la rivelazione, durante un'estate in Versilia, dell'esistenza del male: il male come non-purezza, come debolezza, corruzione e abbandono alla insidiosa potenza degli impulsi vitali (in primo luogo il sesso). La primitiva ispirazione rigoristica, che \u00e8 all'origine del libro, si risolve in una sorta di languore, che lo scrittore identifica con grande maestria nella spossatezza sfibrante di un'estate assolata lungo la spiaggia... Proprio mentre scopre, nelle memorabili pagine finali del libro, che egli \u00e8 lasciato solo con la sua responsabilit\u00e0 di giudizio di fronte anche agli affetti pi\u00f9 gelosi e profondi come quello per la madre, Agostino \u00e8 trascinato a essere complice con la vita 'quella che \u00e8'\".\nGenesi.\nIl libro venne scritto nel 1942 ad Anacapri nel mese di agosto, da cui deriva il titolo, ma non fu pubblicato a causa del veto della censura fascista per l'argomento considerato troppo scabroso. Dopo la prima edizione del 1943 presso la casa editrice \u00abDocumento\u00bb dell'amico Federico Valli in tiratura limitata di 500 copie a Roma, perch\u00e9 l'autorizzazione era stata appunto negata, il libro fu ripubblicato nel 1945.\nAll'edizione provvide Valentino Bompiani con due diverse sovracoperte - la prima con un ritratto di Moravia e la seconda con un'illustrazione a colori de \"La Spiaggia \" di Georges Braque - e due illustrazioni di Renato Guttuso, vincendo il premio istituito dal Corriere Lombardo, il primo premio dopo la caduta del fascismo. Unanimemente considerato una delle pi\u00f9 perfette opere narrative di Moravia, il romanzo fu incluso nel volume \"Opere 1927-1947,\" curato da Geno Pampaloni, con l\"'Autobiografia letteraria\" dell'autore, pubblicato nel 1986 nella Collana dei Classici Bompiani.\nTrama.\nIl libro ha come protagonista Agostino, un ragazzo di tredici anni che vive con la madre, vedova ancora giovane e bella, per la quale nutre un'autentica venerazione. Il racconto \u00e8 ambientato in una localit\u00e0 marina della costa toscana dove madre e figlio trascorrono le vacanze estive.\nMadre e figlio godono di momenti privilegiati quando, al momento tanto atteso del bagno, giocano e scherzano con ancestrale intimit\u00e0. Ma questo momento di felicit\u00e0 viene interrotto quando un giovane, di nome Renzo, chiede di potersi unire a loro e la madre, con disappunto di Agostino, acconsente. Presto la giovane donna prende l'abitudine di fare il bagno con Renzo lasciando Agostino, dolorosamente amareggiato, da solo sulla spiaggia.\nAgostino intanto conosce Berto che gli fa conoscere un gruppo di giovani del luogo molto diversi da lui per estrazione sociale e, attirato da quel nuovo mondo, egli cerca di esserne ammesso. Ci\u00f2 avviene dopo che egli ha offerto loro delle sigarette sottratte dalla borsa della madre. Da questi giovani rozzi e rissosi che lo prendono in giro soprannominandolo Pisa, citt\u00e0 dalla quale Agostino proviene, egli apprende che la madre \u00e8 considerata da tutti loro una donna facile e ne prova un forte turbamento.\nAgostino conosce anche Saro, un bagnino che \u00e8 il proprietario di una barca e che ha una relazione omosessuale con Homs, un giovane nero che appartiene al gruppo. Quando Agostino, che \u00e8 ignaro di tutto, viene invitato in barca, si vede costretto a fronteggiare gli approcci di Saro, che per\u00f2, vista l'ingenuit\u00e0 del giovinetto, non insiste oltre.\nDa Tortima, un ragazzo del gruppo, Agostino viene a conoscenza dell'esistenza dei postriboli e dopo aver visto la madre baciare Renzo, egli, che vuole entrare nel mondo dei grandi, dopo essersi procurati i soldi necessari per lui e il compagno, cerca di entrare in una casa di tolleranza, ma viene respinto perch\u00e9 troppo giovane.\nIl romanzo termina con la richiesta da parte di Agostino alla madre di ritornare a casa e di non essere pi\u00f9 trattato come un bambino ma come un uomo.\nTrasposizione cinematografica di \"Agostino\".\nDal romanzo fu tratto nel 1962 l'omonimo film di Mauro Bolognini, interpretato da Ingrid Thulin, Paolo Colombo, Mario Bortoletti e John Saxon.\nTrasposizione musicale di \"Agostino\".\nDa \"Agostino\" \u00e8 stato anche tratto l'album di rock progressivo italiano \"Adolescenza,\" di Mario Panseri, pubblicato da RCA Italiana nel 1973."}
{"id": "282213", "revid": "62004", "url": "https://it.wikipedia.org/wiki?curid=282213", "title": "Meisterschaft von Z\u00fcrich 2000", "text": "Il Meisterschaft von Z\u00fcrich 2000, ottantasettesima edizione della corsa e valida come ottava prova della Coppa del mondo 2000, si svolse il 20 agosto 2000 su un percorso di 248,4 km. Venne vinto dallo svizzero Laurent Dufaux, che termin\u00f2 in 6h07'21\".\nPartenza con 176 ciclisti, dei quali 47 completarono la gara."}
{"id": "282215", "revid": "1305772", "url": "https://it.wikipedia.org/wiki?curid=282215", "title": "Jazz Samba (album)", "text": "Jazz Samba \u00e8 un album di Stan Getz e Charlie Byrd, pubblicato nell'aprile del 1962 dalla Verve Records (LP Verve V6-8432).\nIl disco.\nLa storia.\nJazz Samba \u00e8 considerato il primo disco dello stile musicale omonimo nel quale il jazz si fonde con i ritmi brasiliani della bossa nova e del samba vero e proprio.\nNel 1961, Charlie Byrd, un chitarrista che lavorava a Washington, fu invitato a effettuare una tourn\u00e9e di 12 settimane in Brasile con il suo trio (di cui facevano parte il bassista Keter Betts ed il batterista Buddy Deppenschmidt) per conto del Dipartimento alla Difesa statunitense.\nPer Byrd si trattava di una grande occasione: fino ad allora aveva avuto una discreta carriera come chitarrista elettrico in varie orchestre sin dalla fine degli anni quaranta e aveva suonato con Woody Herman tra il 1958 e il 1959. A Washington si era specializzato nella riproposizione in chiave jazz di standard utilizzando la chitarra classica. La chitarra, nel jazz, era per\u00f2 sostanzialmente ferma a Charlie Christian. Byrd, che aveva suonato con Django Reinhardt a Parigi negli anni della guerra e aveva studiato con Andr\u00e9s Segovia in Italia nel 1954, cercava ancora una strada per il suo strumento.\nByrd conosceva gi\u00e0 la chitarra sudamericana ed in particolare lo stile cubano, ma, arrivato a Rio de Janeiro, rimase colpito dal modo, del tutto nuovo, con cui i brasiliani suonavano: era la \"batida\" tipica della bossa nova inventata e resa popolarissima dal cantante e chitarrista Jo\u00e3o Gilberto.\nIn Brasile ebbe modo di conoscere e suonare con molti dei nuovi musicisti della \"nuova onda\": oltre a Jo\u00e3o Gilberto, fu molto impressionato dal talentuoso e virtuoso (anche se ancora immaturo) chitarrista Baden Powell, da molti considerato ancor oggi il miglior interprete del suo strumento e futuro compositore di molti classici della musica popolare brasiliana.\nFurono soprattutto i suoi due compagni di viaggio, Betts e Depperschmidt, che approfondirono il nuovo ritmo e ne furono plasmati.\nTornato negli Stati Uniti, con una valigia piena di dischi brasiliani, Charlie Byrd prov\u00f2 a proporre la bossa nova alle case discografiche, ma senza ottenere particolare interesse. Inizi\u00f2 a suonarla in coppia con il chitarrista Herb Ellis suscitando soltanto qualche curiosit\u00e0. Tent\u00f2 di registrare dei pezzi, a New York, con una sezione ritmica che faceva fatica a capire il ritmo da tenere.\nNel frattempo il sassofonista Stan Getz, da poco tornato da un soggiorno di alcuni anni in Danimarca dove si era anche risposato, faticava a sbarcare il lunario: il jazz stava attraversando una profonda crisi commerciale e il suo modo di suonare il sax, pi\u00f9 vicino a Lester Young che a John Coltrane, era considerato superato e non interessava pi\u00f9.\nAlla ricerca di scritture e di una formazione stabile, Getz arriv\u00f2 a Washington e qui fu avvicinato da Charlie Byrd, che gli fece ascoltare i dischi di Gilberto, che aveva portato dal Brasile.\nProvando ad improvvisare sulle note di \"Chega de saudade\", Getz disse a Byrd: \"\u00abNon riesco a suonare!\u00bb\". Secondo alcune fonti, fu l'ascolto di \"Desafinado\" a convincerlo. In ogni caso, dopo alcune prove, impressionato dalla musica, ma soprattutto dalla voce e dalle melodie di Jo\u00e3o Gilberto, disse: \"\u00abSuoniamo questa musica...\"\u00ab.\nTornato a New York, Stan Getz si rivolse a Creed Taylor, produttore della Verve Records. Nell'ufficio di Taylor, i due ascoltarono attraverso il telefono i dischi brasiliani di Charlie Byrd, rimasto a Washington; Taylor fu convinto e acconsent\u00ec a produrre il disco.\nGetz e Byrd iniziarono a provare con varie formazioni, ma ancora una volta il ritmo \"offbeat\" della bossa nova non era facile da imparare per dei jazzisti abituati allo swing e al blues. Le battute non erano mai 16 o 32 come negli \"standards\" e il batterista newyorkese ingaggiato non riusciva a tenere il tempo senza perdere il controllo della grancassa. Byrd propose allora di ricorrere ai suoi amici di Washington che l'avevano seguito in Brasile e che avevano avuto modo di sperimentare il nuovo ritmo con i suoi inventori.\nLa mattina del 13 febbraio 1962, Stan Getz e Creed Taylor presero l'aereo dall'aeroporto La Guardia di New York alla volta di Washington. La sessione di registrazione dur\u00f2 3 o 4 ore al massimo, tanto che i due poterono tornare a casa per l'ora di cena.\nIl disco fu registrato da Taylor e dal tecnico Ed Green con un registratore portatile (Ampex o Sony 7 1/2 IPS), all'interno di una chiesa nel quartiere nero della citt\u00e0. La chiesa (\"Pierce Hall All Souls Unitarian Church\") aveva un'ottima acustica e pare fosse stata suggerita da Bill Reichenbach, nuovo batterista di Charlie Byrd.\nAlla registrazione parteciparono due batteristi, Reichenbach e Deppenschmidt, Keter Betts al contrabbasso ed il giovane fratello di Byrd, Gene, alla sua prima esperienza discografica, alla chitarra e al contrabbasso.\nCon una cos\u00ec potente sezione ritmica, Getz e Byrd poterono fraseggiare e tessere le loro linee melodiche in completo rilassamento, sostenuti da una base che riusciva, finalmente, a suonare il ritmo ascoltato dal gruppo nei dischi di Jo\u00e3o Gilberto.\nRicorda Charlie Byrd che decise di utilizzare due batterie perch\u00e9 \"\u00ab\u00e8 cos\u00ec che facevano i brasiliani\u00bb\".\nAl ritorno a New York, Creed Taylor era preoccupato per la qualit\u00e0 delle registrazioni, effettuate in condizioni non \"professionali\"; in particolare il suono del contrabbasso pareva troppo cupo e rimbombante per il fatto che il microfono sembrava troppo distante dallo strumento.\nDurante la produzione del disco, ricorda Taylor, l'unica cosa \"stonata\" pareva il titolo del pezzo \"Desafinado\", che in portoghese significa appunto \"stonato\". La preoccupazione di Taylor si rivel\u00f2 infondata: \"Desafinado\" ebbe un successo clamoroso.\nAnt\u00f4nio Carlos Jobim e Newton Mendon\u00e7a avevano scritto la canzone, alla fine degli anni cinquanta, dedicandola al gruppetto di nuovi musicisti che Jobim stesso aveva definito \"quelli della bossa nova\" e che si riunivano a casa della \"musa\" Nara Le\u00e3o a Rio de Janeiro:\nLa scelta dei pezzi non fu facile: oltre al punto fermo \"Desafinado\" e all'esclusione di \"Chega de saudade\", indigesta a Getz, Charlie Byrd aveva a disposizione un enorme numero di pezzi tra cui scegliere. Nel disco furono inseriti un brano di Byrd stesso, \"Samba Dees Days\", e uno del grande Ary Barroso, \"Bahia\", gi\u00e0 noto negli Stati Uniti perch\u00e9 inserito nella colonna sonora del film della Disney \"I tre caballeros\", del 1945. Completano il disco un gruppetto di pezzi tratti dai dischi di Gilberto. Inoltre fu inserito un pezzo di Baden Powell: durante il suo soggiorno brasiliano, Byrd aveva chiesto al chitarrista carioca se esistevano canzoni di bossa nova in chiave minore. Baden Powell rispose: \"\u00abL'unico che conosco l'ho scritto io\u00bb\". Era \"Samba Triste\".\nLa musica.\nOpportunamente, la retrocopertina del disco originale recita : \"Two jazz soldist play, fresh, contemporary sounds from modern brasilian folk music\".\nAncora non si parla di bossa nova, ma \u00e8 chiaro che si tratta di una musica che ha poco a che fare con la \"classica\" musica brasiliana nota negli Stati Uniti per le performance di Carmen Miranda, per i film di Fred Astaire e i cartoni della Disney.\nLa musica \u00e8 lenta, soffice, rilassata e non assomiglia minimamente al carnevale e ai ritmi neri clich\u00e9 del Brasile anni '40 e '50. La bossa nova deve qualcosa al cool jazz (in realt\u00e0 molto meno di quanto credano i critici statunitensi) e molto all'impressionismo francese, ma il ritmo \u00e8 incalzante, la musica si distende senza intoppi.\nIl fraseggio di Stan Getz, ma soprattutto il timbro nel registro medio del suo sax tenore, risaltano perfettamente sul tappeto ritmico offerto dal gruppo. La padronanza dell'armonia delle composizioni di Jobim non \u00e8 ancora perfetta (lo diventer\u00e0 dopo la frequentazione tra i due l'anno seguente). Ma il suono \u00e8 rotondo e il vibrato fa da contraltare all'incalzare del tempo.\nByrd interpreta con grande impegno le sue parti, ma solo a tratti riesce a sostenere la \"batida\". I suoi assoli sono pregevoli, ma ogni tanto si aggrovigliano senza riuscire a rendere la morbidezza dei migliori chitarristi di bossa nova (oltre a Jo\u00e3o Gilberto e Baden Powell, vale la pena confrontare la sua esecuzione con le prove di Luiz Bonf\u00e1 e quelle, nel decennio successivo, di Toquinho).\nLa sezione ritmica far\u00e0 scuola, non solo nel jazz americano, ma anche nello stesso Brasile.\n\"Desafinado\" vede Stan Getz protagonista, ma \u00e8 la sezione ritmica (memorabile l'introduzione del contrabbasso e l'attacco dei ritmi) che rende il pezzo immortale e attualissimo. Byrd nel suo \"Samba Dees Days\" esplora gi\u00e0 oltre la bossa nova.\n\"Samba Triste\" \u00e8 resa perfettamente dalla chitarra classica e dalla vena \"cool\" del sassofonista.\nIn \"Samba de uma nota s\u00f3\", la \"batida\", ancora incerta, \u00e8 la pi\u00f9 \"brasiliana\" del disco, il sax e la chitarra si alternano gli assoli in pi\u00f9 di 6 minuti instancabili. Stan Getz osa qui pi\u00f9 che negli altri pezzi. Solo il ritornello, piuttosto complicato, del geniale Jobim, risulta dare qualche incertezza al sassofonista.\nGli altri pezzi sono spesso divertenti e divertiti. Bellissimo il duetto alla fine di \"Bahia\".\nIl virtuosismo di Stan Getz \u00e8, come spesso definito, \"empatico\" e riesce a rendere la \"tristeza\" tipica della musica brasiliana (che per Ant\u00f4nio Carlos Jobim \u00e8 \"bellezza\" tanto quanto lo \u00e8 la \"felicit\u00e0\"), nonostante non conoscesse i particolarissimi testi delle canzoni. Ha capito la musica suonandola.\n\"Jazz Samba\" non \u00e8 solo un disco di jazz suonato su una base ritmica \"esotica\". \u00c8 vera fusione tra l'improvvisazione e l'essenza della musica brasiliana. Far\u00e0 scuola, appunto, non solo nel jazz, ma anche nella bossa nova, che rimarr\u00e0 perennemente influenzata dall'approccio avuto da questo gruppetto di musicisti americani.\nIl successo.\nL'album divenne un successo. Raggiunse il primo posto della classifica di vendita Billboard 200, cosa mai accaduta prima per un disco jazz, mentre il singolo \"Desafinado\" divenne anch'esso un grande successo commerciale. Entrambi vendettero la ragguardevole cifra di 500.000 copie.\nNel 1962 la musica americana si trovava in un momento di grande transizione. Il jazz bianco, \"cool\" e californiano, era finito e non vendeva pi\u00f9: solo l'avanguardia nera era in grande attivit\u00e0 (era gi\u00e0 nato il free jazz e John Coltrane imperava con il suo quartetto). La lunga onda del rock and roll era finita (Elvis Presley era appena tornato dal servizio militare), i Beatles dovevano ancora incidere \"Love Me Do\" e James Brown era agli inizi e faceva ancora una musica che era pi\u00f9 vicina al rhythm and blues dei \"race records\" che alla musica soul della Motown. I grandi compositori americani (Cole Porter, George Gershwin, Irving Berlin, ecc.) erano scomparsi.\nNella musica e nel mercato americano c'era un vuoto e la bossa nova lo riemp\u00ec per qualche anno allargando il linguaggio e gli orizzonti del jazz e della musica leggera in un modo che diventer\u00e0 tipico negli anni successivi: la contaminazione di stili e generi fino alla \"fusion\" vera e propria tra jazz, rock, pop e musica popolare di ogni parte del mondo, fino alla musica classica.\nDa questo momento la carriera di Stan Getz riprese in modo vigoroso e il talentuoso sassofonista torn\u00f2 ai fasti dei \"Four Brothers\" continuando a percorrere la strada della bossa nova con ancora maggior successo. Presentando \"Desafinado\" durante i suoi spettacoli, Stan Getz la introduceva dicendo: \u00abQuesta \u00e8 la canzone che pagher\u00e0 gli studi all'universit\u00e0 dei miei figli, tutti e cinque.\u00bb\n\"Jazz Samba\" ottenne varie nomination ai Grammy Awards e Stan Getz vinse il \"Grammy for Best Instrumental Jazz Performance\" per \"Desafinado\" nel 1963.\n\"Desafinado\" divenne uno \"standard\" del repertorio jazz e Antonio Carlos Jobim, conosciuto negli Stati Uniti come \"il compositore di \"Desafinado\"\", visto il successo avuto, decise vedere New York e vi rimase parecchio, sempre alla corte di Creed Taylor e della Verve Records che divenne la casa discografica che maggiormente spinse e trasse beneficio dalla \"nuova onda\".\nLo stile jazz samba divenne consueto e parte integrante del linguaggio jazzistico come nei decenni precedenti lo erano stati il blues e la musica di Tin Pan Alley e quella dei grandi compositori americani.\nClassifica.\nAlbum\nSingoli"}
{"id": "282216", "revid": "2108263", "url": "https://it.wikipedia.org/wiki?curid=282216", "title": "Battaglia del fiume Allia", "text": "La battaglia del fiume Allia () fu combattuta il 18 luglio del 390 a.C./388 a.C. nei pressi dell'Allia fra i Romani e i Galli Senoni. La sconfitta dell'esercito romano permise ai Galli la conquista di Roma.\nStoria.\nAntefatti.\nLa presenza celtica, nel nord Italia, risaliva all'Et\u00e0 del bronzo e alle culture di Canegrate e Golasecca. Fu una penetrazione lenta e indolore; risale al VII sec. a.C. la pi\u00f9 antica iscrizione celtica in Italia, oggi conservata nella Biblioteca di Castelletto sopra Ticino.\nDiversa fu la migrazione di massa del VI sec. a.C., che port\u00f2 alla colonizzazione della Pianura Padana. In Emilia si stabil\u00ec la potente confederazione dei Boi, in Romagna e nelle Marche si stabilirono i Senoni in quello che venne denominato \"Ager Gallicus\", dal fiume Montone, nell'attuale Romagna, fino ad Ancona. Attorno al 391 a.C. una trib\u00f9 dei Senoni, al comando di Brenno si spinse nel cuore dell'Etruria, piantando il campo davanti a Chiusi, citt\u00e0 etrusca sul confine toscano. Gli Etruschi di Chiusi chiesero aiuto ai Romani. Roma non diede un aiuto militare, ma invi\u00f2 in qualit\u00e0 di ambasciatori, per trattare con i Galli, i tre figli di Marco Fabio Ambusto.\nCostoro non solo condussero l'ambasceria in modo arrogante, ma addirittura presero parte ad un combattimento nelle file degli Etruschi di Chiusi contro i Senoni e uno di essi colp\u00ec e uccise un condottiero dei Galli. I Senoni chiesero alla repubblica romana la consegna dei temerari violatori del \"diritto delle genti\" (gli ambasciatori, essendo consacrati, durante le loro funzioni non potevano toccare il ferro n\u00e9 versare sangue). Il Senato romano, pur giudicando giusta la richiesta dei Senoni, rifiut\u00f2 di dar loro soddisfazione per le pressioni della \"Gens Fabia\"; anzi, la potente \"gens\" riusc\u00ec a far nominare i tre Fabi addirittura tribuni consolari per l'anno 390 a.C. assieme a Quinto Sulpicio Longo, Quinto Servilio e Publio Cornelio Maluginense. Indignato, Brenno, comandante dell'esercito dei Galli, lev\u00f2 l'assedio a Chiusi e con tutta l'armata si volse verso Roma. I Romani allestirono in fretta un esercito improvvisato.\nLa battaglia.\nLo scontro fra i due eserciti avvenne sul fiume Allia, \u00abad appena undici miglia dalla citt\u00e0, l\u00e0 dove il fiume Allia, scendendo dai monti Crustumini in una gola profonda, si getta nel Tevere poco sotto la Via Salaria\u00bb; il fiume Allia corrisponde probabilmente all'attuale \"Fosso Maestro\", un piccolo affluente di sinistra del Tevere. Mentre l'esercito celtico con ogni probabilit\u00e0 era ben addestrato ed equipaggiato, sebbene desse l'impressione di avanzare come un branco di predoni non organizzato, quello romano era poco pi\u00f9 che raccogliticcio e composto da due legioni pi\u00f9 gli alleati latini. La condotta dei Romani, cos\u00ec come descritta dai primi analisti e da Tito Livio, appare presuntuosa e temeraria. I tribuni militari schierarono l'esercito \u00absenza aver scelto in anticipo uno spazio per il campo, senza aver costruito una trincea che potesse fungere da riparo in caso di ritirata, dimentichi, per non dire degli uomini, anche degli d\u00e8i, non essendosi minimamente preoccupati di trarre i dovuti auspici e di offrire sacrifici augurali\u00bb. Dopo le prime manovre (le riserve romane conquistano un'altura, i Galli si dirigono contro di loro), inopinatamente, il grosso dell'esercito romano si diede a una fuga precipitosa prima ancora che cominciasse il combattimento. Narra Livio:\nGli stessi Galli rimasero sbalorditi per la conclusione cos\u00ec improvvisa della battaglia. In seguito alla disfatta dell'Allia, e al Sacco di Roma che ne segu\u00ec, i romani adottarono le necessarie misure per ottenere un esercito pi\u00f9 mobile e compatto tale che i Galli verranno vinti in tutte le altre battaglie (Battaglia del Sentino, Battaglia di Talamone, Battaglia del lago Vadimone, etc.).\nIl 18 luglio, anniversario della sconfitta nella battaglia del fiume Allia, era detto \u00ab\"dies alliensis\"\u00bb, ed era considerato un giorno \"nefasto\" del calendario romano: non era possibile compiere nessuna azione che non fosse strettamente necessaria, n\u00e9 in pubblico n\u00e9 in privato."}
{"id": "282224", "revid": "324090", "url": "https://it.wikipedia.org/wiki?curid=282224", "title": "Amplificatore acustico", "text": "Nella riproduzione dei suoni e della musica, un amplificatore acustico viene usato per il funzionamento di alcuni strumenti musicali o per aumentare il volume di suono emesso da altri. \nL'impiego tipico \u00e8 l'unione con la chitarra elettrica, il basso elettrico e i microfoni per la voce. Generalmente si usa interporre tra l'amplificatore e i segnali provenienti da strumenti e microfoni, un apparecchio chiamato mixer, il quale permette di dosare in modo equilibrato il livello di suono di ciascun strumento. Generalmente in una manifestazione musicale o in studio, si usano pi\u00f9 amplificatori contemporaneamente.\nI modelli pi\u00f9 semplici sono costituiti da una sezione di ingresso del segnale elettrico generato da un trasduttore sonoro-elettrico come il caso di un microfono, da una sezione di amplificazione del segnale elettrico che pu\u00f2 essere preceduto da una sezione di preamplificazione per un controllo pi\u00f9 efficiente del tono del suono, e da una uscita del segnale elettrico amplificato (in termini di corrente elettrica) che pu\u00f2 essere inviato a un trasduttore elettrico-sonoro come un altoparlante o un sistema di pi\u00f9 altoparlanti.\nNel caso di amplificatore e altoparlante all'interno dello stesso contenitore, nel campo delle strumentazioni musicali, si parla di combo, nel caso in cui la sezione amplificazione \u00e8 separata dalla sezioni altoparlanti si usano di volta in volta termini differenti. Nel caso di amplificazione acustica per chitarra elettrica o chitarra basso elettrico si parla di combo nel caso l'amplificatore \u00e8 combinato nello stesso contenitore o invece di testata e cassa nel caso le due sezioni siano materialmente separate. Al crescere della potenza sonora, a causa dell'aumento dei pesi, le due sezioni sono generalmente separate. \nLa sezione di amplificazione, sia separata che combinata, \u00e8 generalmente progettata per uno strumento musicale specifico, con controlli sia in termini di controllo del tono, di introduzione di artefatti (distorsione elettrica o effetti). Gli artefatti pi\u00f9 noti sono i controlli per il suono delle chitarre e dei microfoni, che oltre al controllo del volume, questo tipo di amplificatori possono essere dotati di uno o pi\u00f9 controlli di tono, e alcuni effetti particolari, come ad esempio il Riverbero, il Chorus o il Flanger.\nEvoluzione.\nL'avvento del digitale.\nCon i progressi dell'elettronica in campo digitale, accanto alle sorgenti analogiche come i segnali elettrici prodotti dalla capsula di un microfono o da un pick up di una chitarra, si sono affiancate le sorgenti o i segnali di tipo digitale che generalmente meglio si prestano alla introduzione di artefatti (effetti artistici o correttivi). \nPer questo motivo alcuni amplificatori possiedono un trasduttore interno analogico-digitale che converte il segnale elettrico in informazione digitale sulla quale \u00e8 pi\u00f9 efficace operare la modifica del suono con algoritmi digitali precompilati (distorsioni, effetti, controllo dei picchi, echi, riverberi, ecc..) e quindi un successivo trasduttore digitale-analogico che produce l'uscita del segnale, artefatto o meno, da inviare alla amplificazione di potenza vera e propria. \nNel caso di sorgenti digitali come lettori CD/audio o DVD \u00e8 lo stesso lettore a operare la conversione digitale/audio prima dell'ingresso nella amplificazione. Alcuni amplificatori dispongono anche di uscita digitale diretta per la registrazione su file o di ingressi e uscite digitali per introdurre artefatti con dispositivo di controllo digitale esterni, come compressori, pedaliere per effetti, ecc..\nL'amplificatore, inoltre, provvede ad adeguare l'impedenza elettrica della sorgente del segnale, per esempio l'alta impedenza di un pick up di tipo passivo di una chitarra elettrica, con l'impedenza di ingresso ottimale dell'amplificatore. Per tale ragione \u00e8 necessario accoppiare amplificatori di impedenza di ingresso adeguata a quelle della sorgente o prevedere opportune sezioni di ingresso adattatrici. Nella pratica corrente la funzione di adattamento pu\u00f2 essere svolta da una di-box che permette ad esempio di accoppiare direttamente il segnale di una chitarra o un basso elettrico ad una sezione di amplificazione generica, oltre che a produrre un segnale di tipo bilanciato che \u00e8 notoriamente scevro da disturbi lungo il percorso del cavo che lo trasporta. \nNegli studi di registrazione si sta sviluppando la prassi di registrare il suono diretto dei pick up della chitarra elettrica a mezzo della sola di-box riservandosi di applicare ogni possibile combinazione di effetti nella fase di produzione.\nL'equalizzazione.\nAccanto alla eventuale sezione di preamplificazione o di trasduzione analogica-digitale o del controllo elementare del tono (regolazione del volume delle frequenze alte, medie e basse) pu\u00f2 esserci una vera e propria sezione di correzione del volume sulle varie frequenze che regola su pi\u00f9 intervalli di frequenza una equalizzazione che pu\u00f2 essere necessaria per armonizzare l'emissione sonora secondo le caratteristiche specifiche del luogo di ascolto. L'equalizzatore permette il rinforzo di particolari frequenze che risultano meno presenti nell'audio originale o che sono assorbite in modo eccessivo dalle superfici che confinano l'ambiente di emissione. Possono pure ridurre frequenze specifiche che si rinforzano eccessivamente o di livello indesiderato.\nL'amplificazione da palco.\nIn genere negli spettacoli musicali il controllo e l'amplificazione del suono sono articolati in pi\u00f9 passaggi che prevedono il controllo del singolo strumento musicale o della voce a mezzo di un amplificatore dedicato, spesso personalizzato sulle esigenze dell'artista, e da una amplificazione generale di potenza finale. Nelle manifestazioni dal vivo su spazi aperti ogni voce o suono prodotto viene inviato all'amplificazione finale (detta vocale) che provvede alla equalizzazione dei suoni per il miglior rendimento acustico dello spazio di ascolto. In questo caso, per esempio, il suono di una chitarra elettrica viene amplificato sul palco secondo i gusti dell'artista o del genere musicale eseguito e reso dall'amplificatore personale posizionato sul palco, che in sequenza viene ripreso da una apposita microfonazione davanti alla cassa del palco e inviato, mixato, all'amplificatore finale generale.\nIn particolari concerti scenografici, la presenza di amplificazioni da palco \u00e8 volutamente ridotta alla sola esigenza di captare i suoni e segnali delle strumentazioni (voce, chitarre, batterie, tastiere, ecc.) e inviarli alla sezione di mixaggio e amplificazione a mezzo di sistemi di input diretti (es. di-box) in grado di limitare i disturbi eventualmente captabili dai lunghi cavi di collegamento. In questo caso gli artefatti, gli effetti e le eventuali filtrature e coloriture sono dati dal tecnico del suono o da un addetto allo specifico strumento da palco. \nIl sistema di amplificazione provvede, inoltre, ad inviare un ascolto spia (monitor) ad ogni artista sul palco perch\u00e9 possa apprezzare la propria esecuzione nel contesto del livello acustico generale o sui tempi di un particolare strumento di riferimento.\nNel mondo degli spettacoli musicali in ambiente chiuso o di bassa esigenza di potenza sonora (piccoli locali, sala prove, pub, teatri, ecc.) si \u00e8 affermato il sistema di amplificazione finale a mezzo di una o pi\u00f9 casse amplificate (cassa attiva) per la sezione voci e tastiere, mentre le percussioni e/o le chitarre, i fiati, possono provvedere alla sonorizzazione dell'ambiente con separati amplificatori dedicati. Nel caso in cui \u00e8 richiesta anche l'amplificazione delle percussioni (batteria) in genere si procede al missaggio di tutte le sorgenti e all'invio ad una sezione di amplificazione unica.\nLe esigenze di facile installazione, trasporto, manutenzione, sostituzione delle singole parti dell'impianto di diffusione sonora portano a definire le diverse integrazioni possibili tra i vari costituenti dell'amplificatore. Col crescere della potenza elettrica richiesta all'amplificatore diviene opportuna, specie in ambito professionale, la separazione in pi\u00f9 moduli della sezione di amplificazione del suono, sia per limitare il peso dei componenti, sia per evitare black out generali di un unico modulo. A tale criterio si adeguano anche i trasduttori sonori altoparlante.\nLa regia audio.\nL'amplificazione da palco \u00e8 pertanto il grado pi\u00f9 complesso e sofisticato di amplificatore acustico, mentre un semplice megafono da polso potremmo definirlo il grado pi\u00f9 elementare. Nel caso di amplificazioni da palco la semplice equalizzazione correttiva dei suoni pu\u00f2 essere integrata e/o sostituita da una vera e propria regia del suono operata da un tecnico audio che provvede a regolare ogni aspetto dell'impianto di amplificazione acustica, dalla microfonazione alla migliore resa acustica del segnale amplificato in diffusione. In questi casi il tecnico del suono pu\u00f2 operare un vero e proprio filtraggio (cut) di suoni provenienti da una determinata sorgente che tendono a coprire un secondo strumento o a copiarlo in non perfetta sincronia. Strumenti dal range di frequenze molto estese come le tastiere possono, per esempio, venire filtrate in corrispondenza dell'intervallo della frequenza della voce umana per non comprire o creare fuori tempo con la stessa voce. Il tecnico del suono in questi casi diventa uno degli elementi pi\u00f9 importanti della catena di amplificazione acustica.\nGli altoparlanti.\nLa trasduzione del segnale elettrico di potenza reso dall'amplificatore in suono (pressione acustica) viene resa a mezzo di altoparlanti sia unico che separando su pi\u00f9 altoparlanti specializzati (con filtri elettrici o elettronici) il campo di frequenze del suono in ragione di una maggiore efficienza elettro-acustica del sistema e della qualit\u00e0 di resa del suono originale. Per le frequenza basse, che richiedono maggiori potenza elettro-acustiche, si impiegano generalmente sistemi magnetodinamici con coni di vario diametro, per le frequenza alte si impiegano tweeter a compressione il cui carico \u00e8 costituito da una tromba in lega leggera o in plastica. Il sistema di trasduzione punta a realizzare un giusto equilibrio tra efficienza, prezzo e resa musicale.\nLa resa delle frequenze estreme pi\u00f9 basse pu\u00f2 essere affidata a specifici sistemi (subwofer) spesso solo monofonici per via della scarsa presenza stereofonica delle frequenza pi\u00f9 basse. La recente tendenza \u00e8 di separare la sezione medio-alti/alti a piccoli trasduttori separati perfettamente indirizzati sull'ascoltatore e la sezione medio-bassi/bassi ad altoparlanti a cassa chiusa a pavimento. Nei locali chiusi, in cui \u00e8 richiesta una minore potenza acustica, \u00e8 generalmente adottato il sistema di casse amplificate (cassa amplificata) a cui si invia il segnale non amplificato proveniente da un microfono o da un mixer, costituite da un box contenente un cono e un tweeter. Nei casi in cui il requisito della qualit\u00e0 della resa musicale \u00e8 preponderante, come nel caso di impianti hi-fi domestici o sistemi di monitoraggio nelle sale di registrazione, la sezione di amplificazione \u00e8 sempre separata dalla cassa acustica (cassa passiva).\nNegli anni sono stati sperimentati vari sistemi di trasduzione del segnale elettrico in pressione acustica (casse elettrostatiche, a tromba, ecc..), tuttavia il sistema di trasduzione a mezzo di un cono comandato da una bobina elettrica si \u00e8 affermato in modo definitivo specie sulle alte potenze acustiche.\nL'amplificazione stereofonica o multicanale.\nQuando \u00e8 richiesta una riproduzione stereofonica dell'ascolto, il sistema di amplificazione \u00e8 duplicato su due canali, per cui i componenti interessati dalla separazione devono sdoppiarsi trattando separatamente il controllo l'amplificazione e la trasduzione sonora dei due canali. Le strumentazioni originariamente monofoniche (chitarre, voce, tastiere, ecc..) vengono rese dal tecnico del suono sui due canali disponibili (destro-sinistro) secondo gusti musicali consolidati o esigenze di spazialit\u00e0 sonora.\nLe connessioni tra amplificatore ed altoparlante, dette di potenza, vengono effettuate utilizzando connettori differenti in base alla potenza trasmessa o all'uso pi\u00f9 o meno professionale dell'impianto. \nLe connessioni tra sorgente e amplificatore sono dette di segnale e sono ottimizzate soprattutto per non inquinare il basso segnale elettrico veicolato. Possono condurre tensione continua (es. 48 Volt) per l'alimentazione remota (phantom) di dispositivi attivi come i microfoni da palco. Per lunghe distanze di collegamento o in presenza di forte inquinamneto elettrico, le connessioni di segnale avvengono con connessioni di cavi di tipo bilanciato generalmente con attacco XLR. Per piccole distanze come il collegamento tra chitarra e amplificatore acustico dedicato si usa un cavo a due poli con spine a Jack.\nI componenti dell'amplificazione elettrica del segnale.\nLe componenti elettroniche degli amplificatori possono essere costruite sia con transistor che con valvole. La diversit\u00e0 di comportamento della valvola rispetto al transistor in prossimit\u00e0 della saturazione (clipping), fa s\u00ec che venga preferita per produrre suoni pi\u00f9 dolci, \"pastosi\", meno aspri. La differenza di comportamento tra queste due tecnologie risiede principalmente nella minor velocit\u00e0 di risposta (slew rate) della valvola rispetto al transistor, in esso il passaggio dall'amplificazione lineare alla saturazione \u00e8 estremamente rapido (all'oscilloscopio questa transizione ha l'aspetto di un angolo retto), nella valvola questa transizione \u00e8 pi\u00f9 lenta (appare perci\u00f2 come un angolo smussato). \nL'orecchio, evolutosi in milioni di anni in presenza di suoni naturali (prevalentemente sinusoidali) pu\u00f2 percepire nettamente la differenza nei suoni prodotti dai due apparecchi in condizioni di saturazione. Alcuni amplificatori a valvole presentano una tipologia di circuito definito classe A, caratterizzato dall'assenza di distorsione di cross-over. La distorsione \u00e8 minima ed \u00e8 dovuta in gran parte alle sole armoniche pari che al contrario di quelle dispari, aumentano la \"densit\u00e0\" del suono rendendolo pi\u00f9 gradevole."}
{"id": "282234", "revid": "6923", "url": "https://it.wikipedia.org/wiki?curid=282234", "title": "Monofisitismo", "text": ""}
{"id": "282238", "revid": "74801", "url": "https://it.wikipedia.org/wiki?curid=282238", "title": "Steve Irwin", "text": "Grande amante degli animali, Irwin era anche proprietario e amministratore dell'Australia Zoo di Beerwah, nello stato australiano del Queensland. \nIrwin era divenuto noto in tutto il mondo per una serie di programmi televisivi di argomento naturalistico dal titolo \"The Crocodile Hunter\" (il cacciatore di coccodrilli) i cui temi preferiti erano la vita e le abitudini di coccodrilli e serpenti. In questi programmi Steve Irwin era spesso assistito dalla moglie Terri, di origini statunitensi. In Italia alcune puntate della suddetta serie documentaristica sono state trasmesse da LA7 all'interno del programma \"Missione Natura\".\nBiografia.\nDa bambino si trasfer\u00ec con la famiglia nel Queensland, dove i genitori gestivano il piccolo Queensland Reptile and Fauna Park, nel quale Irwin crebbe in compagnia di serpenti e coccodrilli. Presto si specializz\u00f2 nel catturare gratis i coccodrilli dalle zone abitate con l'unico compenso di tenere i coccodrilli per il suo parco.\nNel 1991 prese direttamente la guida del parco, cambiandogli nome in Australia Zoo e nel 1992 conobbe e spos\u00f2 sua moglie Terri. Il primo episodio della serie \"The Crocodile Hunter\" fu girato proprio durante la luna di miele dei due, trascorsa a catturare coccodrilli.\nI suoi atteggiamenti apparentemente spericolati di fronte agli animali causarono una polemica quando, il 2 gennaio 2004, Irwin si fece riprendere mentre con una mano dava da mangiare a un coccodrillo e con l'altra teneva in braccio il figlio Bob, di appena un mese. Ci furono le proteste sia degli animalisti che delle associazioni a tutela dell'infanzia, ma non furono aperte inchieste ufficiali. Steve Irwin e sua moglie Terri si difesero, sostenendo che non c'era mai stato un reale pericolo per il bambino.\nUn'altra polemica scoppi\u00f2 nel giugno 2004, dopo un suo viaggio in Antartide per un documentario. Irwin fu accusato di aver molestato alcuni animali selvatici (balene, foche e pinguini). Anche stavolta, per\u00f2, non ci furono inchieste in quanto il fatto non costituiva un reato n\u00e9 per le leggi australiane n\u00e9 per quelle internazionali. Irwin comunque produsse un documentario dal titolo \"Crocodiles &amp; Controversy\" dove mostrava come non ci fosse stato alcun atteggiamento sbagliato n\u00e9 alcun pericolo, sia nel caso dell'Antartide, sia nel caso di suo figlio Bob.\nIncidente mortale.\nIl 4 settembre 2006 Irwin \u00e8 rimasto ucciso in un incidente subacqueo presso Port Douglas (in Australia). Durante la realizzazione di un documentario sulla fauna di Batt Reef, parte della Grande barriera corallina, \u00e8 stato punto in pieno petto dall'aculeo velenoso di una razza spinosa: Irwin \u00e8 inavvertitamente passato poco sopra l'animale nascosto nella sabbia, che ha drizzato immediatamente la coda dotata di aculeo velenifero (lungo circa 30\u00a0cm), colpendo in una zona vitale vicino al cuore, e rendendo inutile ogni tentativo di rianimazione. L'incidente \u00e8 stato interamente ripreso dal cameraman che accompagnava in immersione Irwin il quale, secondo le testimonianze di chi ha visionato il video, si \u00e8 sfilato da solo l'aculeo dal petto prima di perdere conoscenza. Portato in superficie, gli sono state somministrate le prime cure d'urgenza sulla sua barca, la \"Croc 1\", ma a nulla \u00e8 valsa la successiva corsa in elicottero verso l'ospedale e cos\u00ec \u00e8 stato dichiarato morto qualche minuto dopo.\nIl premier del Queensland ha offerto alla famiglia le esequie di stato, che sono state per\u00f2 rifiutate poich\u00e9, ha detto il padre di Steve Irwin, \"lui era un uomo normale\". Inoltre, nelle ore successive alla tragedia, si \u00e8 discusso sull'opportunit\u00e0 di mostrare al pubblico o distruggere completamente le immagini dell'incidente. Il presidente del network Discovery ha detto che ci\u00f2 sarebbe dipeso solo ed esclusivamente dalla famiglia. La moglie Terri, infine, decise per la distruzione definitiva della pellicola.\nIl 9 settembre si svolsero i funerali di Irwin a Caloundra ed infine, con una cerimonia privata, Irwin \u00e8 stato sepolto presso l'Australia Zoo di Beerwah; il luogo in cui si trova la tomba non \u00e8 accessibile al pubblico.\nOmaggi.\nNel dicembre 2007, grazie all'autorizzazione rilasciata dalla vedova Terri Irwin, l'organizzazione Sea Shepherd ha ribattezzato una delle sue navi con il nome \"Steve Irwin\" in onore del naturalista scomparso.\nIl 26 aprile 2018, a quasi dodici anni dalla sua morte, gli \u00e8 stata attribuita una stella sulla Hollywood Walk of Fame.\nCitazioni.\nNel 2001 appare nella parte di se stesso nel film \"Il dottor Dolittle 2\"; compare nella puntata \"L'uomo di ghiaccio\" della seconda stagione della serie animata \"South Park\" e nel film d'animazione Happy Feet ha prestato la sua voce all'elefante marino Trev. Compare anche nella puntata \"Inferno sulla terra 2006\", con il cuore perforato da una razza spinosa che ricordava la causa della sua morte. L'episodio venne criticato dalla vedova di Irwin, Terri, perch\u00e9 insensibile alla morte del marito e dalla possibilit\u00e0 che i loro figli avessero visto questo episodio. A causa di questo l'episodio divenne oggetto di numerose polemiche. Sempre nella stessa stagione, la decima, \u00e8 citato nella puntata \"Vincere o Perdere\".\nSteve Irwin appare anche nella serie animata \"Due fantagenitori\" dove fa la parte del cacciatore di cattivi genitori, riferendosi al suo comportamento ritenuto pericoloso quando si fece riprendere mentre con una mano dava da mangiare a un coccodrillo e con l'altra teneva in braccio il figlio Bob, di appena un mese."}
{"id": "282242", "revid": "363629", "url": "https://it.wikipedia.org/wiki?curid=282242", "title": "Optical flow", "text": "Il flusso ottico (optical flow) \u00e8 una modalit\u00e0 di percezione visiva del movimento degli oggetti in relazione al soggetto, che deve venire elaborata a livello corticale comparando diversi parametri come la velocit\u00e0, l'intensit\u00e0 di luce, la posizione del corpo, della testa, dei movimenti oculari.\n\u00c8 stato descritto da James Gibson nel 1950.\nSi usa ad esempio nella valutazione di traiettorie di oggetti come palle e nella guida di veicoli per evitare ostacoli.\nTrova varie applicazioni pratiche, ad esempio nella progettazione delle strisce spartitraffico della segnaletica stradale e nella robotica.\n\u00c8 stato studiato anche nelle api.\nUn esempio del suo effetto \u00e8 il vedere attraverso il finestrino il paesaggio muoversi ancora durante la fermata del treno.\nIn rappresentazioni digitali.\nOptical flow (in italiano: \"flusso ottico\") \u00e8 un concetto che considera il moto di un oggetto all'interno di una rappresentazione visuale digitale.\nTipicamente il moto \u00e8 rappresentato come un vettore che si origina da (o termina su) un pixel ad esempio in una sequenza di frame. Lo scopo dell\"'optical flow\" \u00e8 quello di assegnare ad ogni pixel appartenente al frame corrente un motion vector che punta verso la posizione dello stesso pixel in un frame di riferimento successivo.\n\"Optical flow\" \u00e8 molto utilizzata nella visione artificiale, pattern recognition ed altre applicazioni del processamento delle immagini. Il concetto di \"optical flow\" \u00e8 strettamente legato alla motion estimation e motion compensation.\nTipicamente la tecnologia \"optical flow\" viene utilizzata per descrivere un campo di moto denso con vettori di moto su ogni pixel, al contrario della \"motion estimation\" o \"compensation\" che utilizza un motion vector per ogni blocco di pixel, come in compressione video quale MPEG."}
{"id": "282250", "revid": "1982", "url": "https://it.wikipedia.org/wiki?curid=282250", "title": "Alcamo marina", "text": ""}
{"id": "282258", "revid": "1226", "url": "https://it.wikipedia.org/wiki?curid=282258", "title": "Gilda Spaziale", "text": ""}
{"id": "282259", "revid": "1226", "url": "https://it.wikipedia.org/wiki?curid=282259", "title": "Tleilaxu", "text": ""}
{"id": "282260", "revid": "919135", "url": "https://it.wikipedia.org/wiki?curid=282260", "title": "Eteroschedasticit\u00e0", "text": "In statistica, un campione di variabili casuali \u00e8 eteroschedastico (dal Greco antico \"hetero\" \u201cdifferente\u201d e \"skedasis\" \u201cdispersione\u201d) se al suo interno esistono sotto-popolazioni che hanno diverse varianze.\nLa caratteristica dell'eteroschedasticit\u00e0 \u00e8 particolarmente rilevante nell'ambito dell'analisi di regressione, in quanto fa venir meno alcune delle ipotesi classiche del modello di regressione lineare.\nNel 2003 l'econometrista Robert Engle ha vinto il Premio Nobel per l'economia per i suoi studi sull'analisi di regressione in presenza di eteroschedasticit\u00e0, alla base della sua formulazione dei modelli della classe ARCH (dall'inglese \"Autoregressive Conditional Heteroschedasticity\", eteroschedasticit\u00e0 condizionale autoregressiva).\nRegressioni e termini d'errore.\nIn generale il problema dell'eteroschedasticit\u00e0 influisce sui termini d'errore di un qualsiasi modello quantitativo. I residui in questi modelli (regressivi o autoregressivi) sono detti \"omoschedastici\" quando sono statisticamente indipendenti da tutte le variabili esplicative, quando invece mostrano una propensione a co-variare con anche soltanto una di esse vengono definiti \"eteroschedastici\".\nProblemi di stima e di interpretazione.\nL'eteroschedasticit\u00e0 comporta una serie di complicazioni nella stima e nell'interpretazione di un modello quantitativo. Per quanto riguarda la stima essa implica l'inefficienza dei parametri della regressione calcolati con il metodo \"minimi quadrati ordinari\" (OLS), e di conseguenza la necessit\u00e0 di ri-stimare questi parametri con tecniche pi\u00f9 precise, per esempio i \"minimi quadrati generalizzati\" (GLS). Dal punto di vista dell'interpretazione l'eteroschedasticit\u00e0 pu\u00f2 suggerire errori nella fase di specificazione del modello. Prendiamo per esempio un modello a una sola variabile esplicativa che voglia descrivere l'andamento dell'Inflazione \"Y\" al variare del costo delle automobili \"X\". Esso andrebbe formalizzato cos\u00ec:\nDove \"e\" rappresenta il termine d'errore per ogni livello delle variabili. Se in seguito a un test di eteroschedasticit\u00e0 (per esempio Test di White) viene evidenziata una correlazione tra gli errori e la variabile \"X\" allora \u00e8 molto probabile che il parametro \"b\" non solo sia inefficiente ma anche distorto, in quanto recante il peso sulla variabile dipendente di una o pi\u00f9 eventuali variabili esplicative omesse. Concettualmente si pu\u00f2 affermare che la variabile \"X\" e la costante \"a\" rappresentino il modello quantitativo, ovvero quanto esso riesce a spiegare della realt\u00e0 osservata. Il termine d'errore \"e\" rappresenta invece la distanza tra il modello e la realt\u00e0, la differenza fra le stime ottenute e le osservazioni realmente effettuate. Va da s\u00e9 che un forte legame fra variabili e termini d'errore evidenzia quanto in quest'ultimo possa celarsi una componente rilevante del fenomeno osservato, il quale sarebbe meglio descritto con una specificazione diversa del modello quantitativo.\nNell'esempio riportato potremmo dover specificare che l'inflazione non aumenta solo a causa del prezzo delle automobili \"X\" ma anche a causa del prezzo al barile del greggio \"Z\", allora:\nE di qui procedere a nuovi test di specificazione e significativit\u00e0 per saggiare la bont\u00e0 delle nuove stime dei parametri e dei residui.\nInefficienza asintotica dei minimi quadrati ordinari.\nUno stimatore ricavato con il metodo dei minimi quadrati ordinari (\"Ordinary Least Squares\" o OLS in inglese) mantiene le propriet\u00e0 di correttezza, consistenza e distribuzione normale asintotica anche in caso di eteroschedasticit\u00e0 degli errori. Tuttavia non \u00e8 pi\u00f9 asintoticamente efficiente, cio\u00e8 la sua varianza non \u00e8 pi\u00f9 la minima possibile nemmeno utilizzando un ipotetico campione con un numero praticamente infinito di osservazioni.\nPer provare l'inefficienza, basta mostrare che, in caso di eteroschedasticit\u00e0, la effettiva varianza asintotica dello stimatore non corrisponde alla varianza minima possibile. Si consideri il seguente modello di regressione lineare:\nIl metodo dei minimi quadrati ordinari assume la omoschedasticit\u00e0 degli errori. Supponendo che anche le altre ipotesi dei minimi quadrati ordinari siano valide, la matrice varianza-covarianza degli errori sar\u00e0\ne lo stimatore OLS sar\u00e0\ncon distribuzione asintotica\nla cui varianza asintotica \u00e8 la minima possibile.\nSi supponga che gli errori siano in realt\u00e0 eteroschedastici, ossia che abbiano forma:\nIn questo caso utilizzando il metodo dei minimi quadrati ordinari la vera varianza asintotica dello stimatore sarebbe\ne dato che gli errori sono eteroschedastici, si otterr\u00e0\nQuesta nuova varianza \u00e8 diversa da quella (la minima possibile) ottenuta quando gli errori sono effettivamente omoschedastici. Quindi lo stimatore non \u00e8 pi\u00f9 asintoticamente efficiente nel caso in cui gli errori sono eteroschedastici ma vengano erroneamente considerati come omoschedastici.\nUna interpretazione del risultato \u00e8 che la matrice \"V\" funga da peso per la matrice dei regressori \"X\". Si consideri per semplicit\u00e0 un modello con un unico regressore e l'intercetta: la parte centrale della varianza dello stimatore sar\u00e0\nDa cui si deduce che le osservazioni formula_11 a cui corrisponde una varianza dell'errore pi\u00f9 grande hanno un maggior peso nel calcolo della varianza dello stimatore. Al contrario, il metodo dei minimi quadrati ordinari assegna un peso pari a 1 a tutte le osservazioni. Un ragionamento simile pu\u00f2 essere applicato ad un modello con pi\u00f9 di un regressore.\nIllustrazioni.\nIl problema dell'eteroschedasticit\u00e0 pu\u00f2 insorgere sotto una grande variet\u00e0 di ipotesi, al punto che nei libri di testo pi\u00f9 comunemente utilizzati di solito il trattamento del problema \u00e8 condotto tramite una serie di esempi."}
{"id": "282271", "revid": "1318658", "url": "https://it.wikipedia.org/wiki?curid=282271", "title": "I figli di Dune", "text": ""}
{"id": "282272", "revid": "938", "url": "https://it.wikipedia.org/wiki?curid=282272", "title": "Tarawa Sud", "text": "Tarawa Sud \u00e8 la capitale della repubblica delle Kiribati sull'atollo di Tarawa (in inglese \"South Tarawa\", in gilbertese \"Tarawa Teinainano\").\nComprende le diverse localit\u00e0 che vanno da Bairiki a Bonriki, tutto il lato sud dell'atollo, compreso il comune di Betio che possiede un consiglio comunale in proprio. Il parlamento nazionale, la Maneaba ni Maungatabu, si trova dal 2000 nella localit\u00e0 di Ambo.\nLa citt\u00e0 \u00e8 sede anche di un College e del campus di un'universit\u00e0, l\u2019Universit\u00e0 del Pacifico del Sud. Bairiki, Teaoraereke, Ambo, Eita, Bikenibeu, Nawerewere (ospedale centrale), Temwaiku e Bonriki (aeroporto internazionale) sono i principali centri del luogo. \u00c8 anche sede dei principali edifici religiosi della repubblica, come la Cattedrale del Sacro Cuore.\nComuni ed isole.\nTarawa Sud comprende dal 1972 due consigli comunali:\nI due comuni sono collegati dal Japanese Causeway o Dai Nippon Causeway, un ponte-diga stradale che riunisce dal 1987 Betio a Bairiki.\nBairiki, il maggior centro amministrativo di Tarawa Sud, costruito come capoluogo della colonia delle Isole Gilbert ed Ellice nel 1946, dopo la distruzione di Betio con la battaglia di Tarawa, era a volte considerata come sede della capitale perch\u00e9 il Parlamento (fino al 2000) e la Presidenza (ed i principali uffici amministrativi) si trovavano perlopi\u00f9 riuniti in quel centro."}
{"id": "282276", "revid": "124650294", "url": "https://it.wikipedia.org/wiki?curid=282276", "title": "Potenziale di membrana", "text": "Per potenziale di membrana si intende la differenza di potenziale elettrico, misurabile in una cellula, tra il citosol, che presenta cariche negative, e lo spazio extracellulare, che presenta cariche positive. Il fatto che l'interno della cellula abbia come segno cariche negative e l'esterno cariche positive non significa che dentro ci siano solo cariche negative e fuori solo cariche positive. In realt\u00e0 questa differenza di cariche \u00e8 data dall'ineguale distribuzione degli ioni tra interno ed esterno della cellula e alla presenza di canali selettivi per gli ioni aperti a riposo, in particolare del potassio e del cloro. Data la maggior concentrazione di potassio all'interno e di cloro all'esterno della cellula, ne deriva che il potenziale di membrana \u00e8 molto vicino al potenziale di equilibrio o di Nernst del potassio e del cloro (circa -80 mV). Il potenziale di membrana \u00e8 un potenziale di diffusione e non va confuso con il potenziale di superficie che \u00e8 legato alle cariche fisse presenti sui fosfolipidi di membrana.\nIl potenziale di membrana pu\u00f2 essere misurato posizionando due elettrodi di vetro collegati a un voltmetro all'interno e all'esterno di una cellula. Esso consente, tra le altre cose, la propagazione dei potenziali d'azione nelle cellule dei tessuti eccitabili. In particolare, nelle cellule in cui \u00e8 soggetto a variazioni improvvise, come le cellule muscolari e quelle nervose, \u00e8 detto potenziale di membrana a riposo.\nI segnali elettrici transitori sono particolarmente utili per trasmettere, velocemente e a lunga distanza, informazioni fugaci che possono essere di vitale importanza per un organismo vivente. Questi segnali elettrici sono dovuti a modificazioni transitorie dei flussi di corrente che, sotto forma di ioni, entrano ed escono dalle cellule. Tali flussi di corrente sono controllati dai canali ionici della membrana plasmatica.\nI canali ionici.\nI canali ionici sono proteine transmembrana che consentono l'attraversamento, veloce ma selettivo, nella membrana cellulare da parte delle varie specie ioniche presenti nelle cellule.\nNel citoplasma dei tessuti eccitabili sono presenti Na+, K+, Ca++, Mg++, Cl-, A- (anioni proteici organici, cio\u00e8 grossi peptidi che a pH citosolico sono sotto forma anionica).\nLa maggior parte dei canali cationici consentono il passaggio soprattutto di una sola specie ionica, sia essa Na+, K+ o Ca++, e sono quindi selettivi, ma esistono anche canali che lasciano passare tutti i cationi, quasi senza distinzione.\nAnche la maggior parte dei canali anionici sono altamente selettivi e permettono il passaggio di un solo ione di importanza fisiologica, vale a dire lo ione cloruro.\nCi sono canali attivi (nella cellula a riposo sono per lo pi\u00f9 chiusi e si aprono solo in particolari condizioni) e canali passivi che consentono il passaggio degli ioni secondo il gradiente di concentrazione.\nIl gradiente di concentrazione degli ioni fra interno ed esterno della cellula \u00e8 consentito da un meccanismo attivo che trasporta gli ioni contro il gradiente naturale (pompa Na+\u2013K+).\nGrazie al gradiente di concentrazione e quindi al gradiente elettrico, si genera la differenza di potenziale che \u00e8 misurabile applicando due microelettrodi collegati tra loro e a un galvanometro applicabili all'interno e all'esterno della cellula.\nL'interno della cellula ha una prevalenza di cariche negative, mentre l'esterno ha una prevalenza di cariche positive. Per esempio, La differenza di potenziale transmembranaria della maggior parte dei neuroni, a riposo, varia tra -60 e -70 mV.\nEquilibrio elettrochimico.\nL'equilibrio di Nernst esplicita la condizione di equilibrio di uno ione fra due fasi.\nCiascuno ione in soluzione ha il proprio potenziale di Nernst, dato dall'equazione di Nernst. In generale, si osserva che il potenziale di Nernst di un dato ione pu\u00f2 essere diverso dal potenziale di membrana.\nSolo quegli ioni per i quali il potenziale di Nernst eguaglia il potenziale di membrana sono all'equilibrio. Alternativamente, se il potenziale di membrana \u00e8 noto, l'equazione di Nernst specifica il rapporto di attivit\u00e0 per il quale lo ione \u00e8 all'equilibrio.\n Consideriamo ora la situazione per ognuno degli ioni in grado di oltrepassare i porocanali passivi.\nK+.\nLa concentrazione intracellulare di K+ \u00e8 di 145 mM, mentre la concentrazione extracellulare \u00e8 2,5 mM. La membrana in condizioni di riposo ha proteine canale che consentono il passaggio di K+ (porocanali passivi). Quindi K+ passa dall'interno all'esterno della cellula attraverso questi canali seguendo il gradiente di concentrazione.\nAll'interno della cellula ci sono grossi anioni proteici (A-) che per la loro mole non passano attraverso i canali. Quindi ogni K+ che esce dalla cellula rimane confinato nelle immediate vicinanze della cellula attirato da A-.\nLc \u00e8 il lavoro chimico ed \u00e8 legato alla differenza di concentrazione tra interno ed esterno, a R (costante dei gas) e T (temperatura assoluta).\nLc \u00e8 il lavoro che il gradiente di concentrazione compie quando K+ passa dall'interno all'esterno.\nformula_1\nLa fuoriuscita di K+ crea un gradiente elettrico dovuto allo spostamento di carica. Man mano che K+ esce si crea e aumenta una E (potenziale elettrico) che ostacola sempre pi\u00f9 la fuoriuscita di K+ e che quindi compie un lavoro (lavoro elettrico): Le = Z \u2219 F \u2219 E\nIl lavoro elettrico dipende da Z (la valenza dello ione, in questo caso il K+ ha valenza +1), da F (Faraday) che \u00e8 la quantit\u00e0 di carica portata da uno ione monovalente e da E. \nSi raggiunge un \"equilibrio dinamico\" fra il K+ che esce a causa del gradiente di concentrazione e il K+ che entra a causa della E generata dalla stessa fuoriuscita. In questo equilibrio, detto equilibrio elettrochimico, la forza chimica \u00e8 uguale e contraria a quella elettrostatica e il flusso complessivo di K+ che attraversa la membrana \u00e8 pari a zero.\nformula_2\nsostituendo si ha:\nformula_3\nA partire da questa formula si pu\u00f2 ricavare la EK (potenziale transmembranario all'equilibrio elettrochimico di uno ione x):\nformula_4\nR, T, Z ed F sono costanti e quindi il rapporto fra queste costanti \u00e8 una costante (che hanno calcolato essere 60 mV, non in relazione al ln, ma in relazione al Lg decimale) quindi si ha:\nformula_5\nQuest'equazione \u00e8 stata formulata da Nernst (equazione di Nernst) ed \u00e8 applicabile partendo dal presupposto che la membrana sia permeabile solo ad un unico ione preso in considerazione (in questo caso i K+), ci\u00f2 evidentemente non corrisponde perfettamente alla situazione reale.\nIl valore della Ex di un determinato ione serve a comprendere la direzione del flusso dello ione quando la differenza di potenziale della membrana non \u00e8 all'equilibrio elettrochimico per quel dato ione.\nLa differenza di potenziale della membrana a riposo (Er) \u00e8 \u2013 90 mV. Questo valore \u00e8 diverso da EK (che \u00e8 \u2013 105 mV). Ci\u00f2 significa che quando la membrana \u00e8 a riposo la forza chimica prevale su quella elettrostatica e sposta il K+ dall'interno all'esterno della cellula. Per calcolare la forza che agisce su uno ione (f.e.m.) si usa la formula Er \u2013 Ex.\nQuindi Er \u2013 EK = \u2013 90 mV \u2013 (\u2013 105 mV)= 15 mV. Quindi nonostante all'interno della cellula ci siano cariche negative e all'esterno cariche positive il K+ ha una leggera tendenza a passare dall'interno all'esterno della cellula spinto dalla forza chimica (che \u00e8 maggiore di quella elettrostatica) contro il gradiente di carica.\nNa+.\nConsideriamo Na+ come l'unico in grado di attraversare la membrana. La concentrazione extracellulare di Na+ \u00e8 120 mM, quella intracellulare \u00e8 9,2 mM.\nApplichiamo l'equazione di Nernst per calcolare la differenza di potenziale all'equilibrio elettrochimico di Na+ (ENa)\nformula_6\nformula_7 \u00e8 di segno opposto rispetto a formula_8. Nella situazione reale il potenziale di membrana a riposo (Er) \u00e8 \u2013 90 mV. Fra questo e il potenziale di equilibrio di Na+ (ENa) c'\u00e8 un'enorme differenza.\nPer calcolare la forza che agisce su uno ione (f.e.m.) si usa la formula Er \u2013 Ex.\nQuindi formula_9.\nQuindi Na+ ha una forte tendenza a passare dall'esterno all'interno della cellula, spinto sia dalla forza chimica che da quella elettrostatica (poich\u00e9 segue anche il gradiente di carica). Ma nella situazione reale della membrana a riposo le cose vanno diversamente.\nSebbene il numero atomico di Na+ sia inferiore di quello di K+, il diametro complessivo di Na+ \u00e8 maggiore di quello di K+ perch\u00e9 proprio in virt\u00f9 delle sue dimensioni inferiori Na+ \u00e8 circondato da un alone di H2O di idratazione pi\u00f9 grande di quello che circonda K+. Per questo motivo Na+ passa con molta pi\u00f9 difficolt\u00e0 attraverso i porocanali passivi per il K+.Quindi la forte tendenza che ha il Na+ a passare attraverso la membrana \u00e8 frenata notevolmente dal ridotto diametro dei porocanali. L'effetto complessivo \u00e8 che il Na+ ha una leggera tendenza a passare dall'esterno all'interno della cellula.\nCl\u2013.\n[Cl\u2013]int oscilla tra 3 e 4 mM, mentre [Cl\u2013]est \u00e8 intorno alle 105 mM. ECl = \u2013 90 mV, quindi coincide con il potenziale di membrana a riposo (Er). Quindi, in condizioni di riposo il flusso netto di Cl\u2013 \u00e8 zero (c'\u00e8 comunque un equilibrio dinamico).\nConsiderazioni.\nFino ad ora si \u00e8 discusso prendendo in considerazione l'attraversamento della membrana da parte di un singolo ione alla volta, in funzione dell'equazione di Nernst. Nella realt\u00e0 attraverso la membrana possono passare pi\u00f9 ioni contemporaneamente.\nAttraverso i porocanali passivi pu\u00f2 passare facilmente K+, Na+ ha difficolt\u00e0 20 volte superiore a passare a causa del suo maggiore diametro complessivo. Se la membrana fosse impermeabile al Na+ raggiungerebbe un Er uguale a EK (ci\u00f2 accade nelle cellule non eccitabili).\nLo scarso ingresso di Na+ fa s\u00ec che Er non sia uguale a EK. I grossi anioni proteici (A\u2013) non passano attraverso i porocanali perch\u00e9 hanno diametro enorme e restano all'interno della cellula. Per ogni carica positiva che esce dalla cellula si accumula un A\u2013 in prossimit\u00e0 della membrana, ci\u00f2 che causa il caricamento della membrana di una d.d.p. (potenziale di membrana o Em).\nMan mano che Em aumenta, aumenta il flusso dei Na+ dall'esterno all'interno della cellula.\nK+ ha una leggera tendenza ad uscire dalla cellula e Na+ ha una leggera tendenza ad entrare nella cellula. Em \u00e8 una media ponderata fra EK e ENa. Per ponderare questa media si tiene conto della permeabilit\u00e0 della membrana che \u00e8 alta nei confronti di K+ e bassa nei confronti di Na+.\nPer operare con unit\u00e0 di misura comparabili con quelle delle equazioni, si usa la conduttanza (g) che \u00e8 direttamente proporzionale alla permeabilit\u00e0 (e quindi anche all'intensit\u00e0 del flusso) ed \u00e8 la facilit\u00e0 che ha uno ione a passare attraverso la membrana. La conduttanza \u00e8 inversamente proporzionale alla resistenza (g = 1/R). La resistenza \u00e8 la difficolt\u00e0 che ha lo ione a passare attraverso la membrana. Per calcolare la Er si usa l'equazione della conduttanza di membrana o equazione di Goldman che tiene conto della conduttanza e del fatto che la membrana \u00e8 attraversata da pi\u00f9 ioni contemporaneamente:\nEm = (gK \u2219 EK/\u2211g) + (gNa \u2219 ENa/\u2211g) + (gCl \u2219 ECl/\u2211g) dove \u2211g \u00e8 la somma delle conduttanze di tutti gli ioni coinvolti nel calcolo cio\u00e8 la conduttanza totale della membrana.\nNel calcolare Em il termine gCl \u2219 ECl non lo consideriamo perch\u00e9 ECl = Em.\n \u2211g= gK + gNa + gCl\nEr = gK \u2219 EK + gNa \u2219 ENa\n gK + gNa gK + gNa \nin condizioni di riposo gK \u00e8 elevata (circa 20 volte) rispetto a gNa (che, perci\u00f2, rispetto a gK \u00e8 trascurabile) quindi la somma gK + gNa \u00e8 approssimabile a gK.\nQuindi \nIn condizioni di riposo Em \u00e8 influenzato soprattutto da gK ed EK: Em = 1 \u2219 EK + 0.\nQuando una cellula bioeccitabile raggiunge l'eccitamento, si aprono canali per il Na+ quindi aumenta gNa e quindi per lo stesso ragionamento di prima Em dipende soprattutto a gNa e da ENa: Em = 0 + 1 \u2219 ENa.\nIl potenziale di membrana (Em) corrisponde al potenziale di equilibrio (Ex) dello ione verso cui la membrana \u00e8 maggiormente permeabile. I valori considerati fino ad ora fanno riferimento al muscolo scheletrico di rana.\nI valori relativi ai tessuti del mammifero sono:\nEr e EK non coincidono perfettamente quindi K+ si sposta dall'interno all'esterno perch\u00e9 la forza chimica \u00e8 maggiore di quella elettrostatica (all'esterno prevalgono le cariche positive e all'interno le negative): f.e.m. = Er \u2013 EK = \u2013 70 mV \u2013 (\u2013 90 mV)= 20 mV.\nNa+ non \u00e8 all'equilibrio e si sposta dall'esterno all'interno perch\u00e9 sia la forza chimica che quella elettrostatica sono concordi poich\u00e9 segue sia il gradiente di carica che quello di concentrazione: f.e.m. = Er \u2013 ENa = \u2013 70 mV \u2013 60 mV = \u2013 130 mV. Ma la permeabilit\u00e0 (e quindi la conduttanza) della membrana per Na+ \u00e8 bassa, quindi ne passa di meno di quello che dovrebbe passare. Quindi nel complesso il flusso di K+ dall'interno verso l'esterno \u00e8 uguale al flusso dall'esterno verso l'interno di Na+.\nIl Na+ che entra riduce la carica negativa presente all'interno della cellula abbassando la forza elettrostatica e permettendo cos\u00ec che la forza chimica che agisce sul K+ prevalga su questa, ci\u00f2 permette il lieve flusso di K+. Quindi il flusso di K+ \u00e8 una conseguenza del flusso del Na+.\nIn base alle considerazioni fatte emerge che i flussi di Na+ e K+ sono uguali ed opposti, quindi l'effetto a breve termine sul potenziale di membrana complessivo \u00e8 nullo (poich\u00e9 la quantit\u00e0 di carica che esce sotto forma di K+ \u00e8 uguale a quella che entra sotto forma di Na+).\nMa a lungo termine questo flusso di Na+ e K+, ognuno in un'unica direzione, annullerebbe i gradienti di concentrazione dei due ioni (cio\u00e8 la quantit\u00e0 citosolica di uno ione diventerebbe uguale alla quantit\u00e0 extracellulare dello stesso ione) e quindi porterebbe il meccanismo ad interrompersi: [X]int = [X]est quindi \nPer evitare che ci\u00f2 avvenga esiste la pompa Na+, K+ ATPasi che mantiene il gradiente di concentrazione pompando attivamente Na+ fuori dalla cellula e K+ nella cellula. Inoltre la pompa Na+, K+ \u00e8 elettrogenica cio\u00e8 genera attivamente il 5-10% del potenziale di membrana pompando attivamente 2 K+ dentro e 3 Na+ fuori."}
{"id": "282277", "revid": "30300", "url": "https://it.wikipedia.org/wiki?curid=282277", "title": "Auto fellatio", "text": ""}
{"id": "282289", "revid": "287204", "url": "https://it.wikipedia.org/wiki?curid=282289", "title": "Hatay", "text": ""}
{"id": "282299", "revid": "1258", "url": "https://it.wikipedia.org/wiki?curid=282299", "title": "Trasmissione sinaptica", "text": ""}
{"id": "282301", "revid": "1488961", "url": "https://it.wikipedia.org/wiki?curid=282301", "title": "Bruno Forte", "text": "Biografia.\nFormazione e ministero sacerdotale.\nDopo aver conseguito la maturit\u00e0 classica entra nel seminario arcivescovile di Napoli, dove segue i corsi istituzionali.\nIl 18 aprile 1973 \u00e8 ordinato presbitero dal cardinale Corrado Ursi per l'arcidiocesi di Napoli. Dopo l'ordinazione presta servizio pastorale presso le parrocchie di Nostra Signora del Sacro Cuore, Santa Maria della Sanit\u00e0 e Santa Maria del Soccorso.\nNel 1974 consegue il dottorato in teologia presso la facolt\u00e0 teologica di Napoli-Capodimonte; approfondisce gli studi a Tubinga e a Parigi e nel 1977 si laurea in filosofia presso l'Universit\u00e0 di Napoli.\nAutore di numerose pubblicazioni di teologia, filosofia e spiritualit\u00e0, assai note anche a livello internazionale, \u00e8 docente di teologia dogmatica presso la sezione \"San Tommaso\" della Pontificia facolt\u00e0 teologica dell'Italia meridionale, di cui \u00e8 decano per tre mandati; preside della Pontificia facolt\u00e0 teologica dell'Italia meridionale per tre anni. \u00c8 il primo relatore al Convegno della Chiesa italiana a Loreto, nel 1985, e all'assemblea delle Chiese europee a Erfurt, nel 1988.\nPresiede la commissione preparatoria al documento \"Memoria e riconciliazione\", che accompagna la giornata del Perdono di papa Giovanni Paolo II durante il Giubileo del 2000. Nel 2002 \u00e8 nominato membro del consiglio scientifico dell'Istituto dell'Enciclopedia Italiana, l'organo che ha il compito istituzionale di tracciarne la linea editoriale e indicare i progetti futuri nel campo delle opere enciclopediche di carattere generale e settoriale.\nMinistero episcopale.\nIl 26 giugno 2004 Papa Giovanni Paolo II lo nomina arcivescovo metropolita di Chieti-Vasto; succede ad Edoardo Menichelli, precedentemente nominato arcivescovo metropolita di Ancona-Osimo. Riceve l'ordinazione episcopale l'8 settembre successivo, nella cattedrale di Napoli, dal cardinale Joseph Ratzinger (poi papa Benedetto XVI), coconsacranti il cardinale Michele Giordano e l'arcivescovo di Capua Luigi Diligenza, suo rettore in seminario e padre spirituale per molti anni. Prende possesso dell'arcidiocesi il 25 settembre.\nIl 1\u00ba settembre 2006 accoglie papa Benedetto XVI, in visita in Abruzzo, al santuario del Volto Santo di Manoppello.\n\u00c8 presidente della Commissione episcopale per la dottrina della fede, l'annuncio e la catechesi della CEI per il quinquennio 2005-2010. Nel 2010 \u00e8 nominato membro della Commissione episcopale per l'ecumenismo e il dialogo per il quinquennio 2010-2015.\nIl 7 gennaio 2010 riceve la cittadinanza onoraria del comune di Pignataro Interamna, dove ha trascorso l\u2019et\u00e0 della giovinezza.\n\u00c8 membro ordinario della Pontificia accademia di teologia, della Commissione teologica internazionale e della Pontificia accademia mariana internazionale; membro del Pontificio consiglio della cultura e consultore del Pontificio consiglio per la promozione dell'unit\u00e0 dei cristiani; il 15 gennaio 2011 \u00e8 nominato membro del Pontificio consiglio per la promozione della nuova evangelizzazione.\nIl 14 ottobre 2013 papa Francesco lo nomina segretario speciale della III Assemblea generale straordinaria del Sinodo dei vescovi, tenutasi dal 5 al 19 ottobre 2014 sul tema della famiglia. Forte \u00e8 l'autore effettivo della controversa \"Relatio post disceptationem\", in cui si mostra apprezzamento per i matrimoni civili, le convivenze \"more uxorio\" e le unioni omosessuali.\nIl 21 novembre 2014 viene nominato segretario speciale anche della XIV Assemblea generale ordinaria del Sinodo dei vescovi (4-25 ottobre 2015), sempre sul tema della famiglia.\nIl 18 gennaio 2016 i vescovi di Abruzzo e Molise lo eleggono presidente della Conferenza Episcopale Abruzzese-Molisana. Nel 2018 viene insignito dell'Ordine della Minerva presso l'Universit\u00e0 degli Studi \"Gabriele d'Annunzio\".\nPosizioni teologiche, morali, sociali e su temi politici.\n\u00c8 considerato un prelato di stampo moderatamente progressista. Alcune sue affermazioni teologiche hanno suscitato critiche, in quanto considerate azzardate e non perfettamente in linea con la dottrina tradizionale cattolica.\nNel contesto culturale del tramonto della ragione totalizzante, inizia la sua riflessione filosofico-teologica-poetologica partendo dalla crisi dell\"io-soggetto\" nell'ascolto dell\"altro\". La parola dell\"altro\" \u00e8 al centro del suo costante dialogo con gli esponenti pi\u00f9 significativi della filosofia e della teologia del nostro tempo: da Martinn Heidegger a Rudolf Bultmann e Karl Rahner, da Karl Jaspers a Emmanuel L\u00e9vinas e a Emmanuel Mounier.\nArticola la questione dell\"altro\" essenzialmente su cinque livelli:\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:\nOpere.\nLe sue numerose opere si possono distinguere, secondo il suo progetto, in tre gruppi: la \"Simbolica della fede\", la \"Dialogica dell'amore\" e la \"Poetica della speranza\"."}
{"id": "282303", "revid": "11684", "url": "https://it.wikipedia.org/wiki?curid=282303", "title": "Scienza dello Spirito", "text": ""}
{"id": "282304", "revid": "599013", "url": "https://it.wikipedia.org/wiki?curid=282304", "title": "Christl Haas", "text": "Biografia.\nCarriera sciistica.\nChristl Haas debutt\u00f2 in campo internazionale in occasione dei Mondiali di Chamonix 1962 dove vinse la medaglia d'oro nella discesa libera. Due anni dopo, poco pi\u00f9 che ventenne, la Haas si conferm\u00f2 campionessa iridata vincendo la discesa libera dei IX Giochi olimpici invernali di , sua prima presenza olimpica, validi anche ai fini dei Mondiali 1964. A Innsbruck conquist\u00f2 anche la medaglia d'argento nella combinata, valida solo ai fini iridati, e si classific\u00f2 4\u00aa nello slalom gigante e 6\u00aa nello slalom speciale. Ai Mondiali di Portillo 1966 fu 5\u00aa nella discesa libera.\nPrese parte alle prime due stagioni della Coppa del Mondo, ottenendo il primo piazzamento il 1\u00ba febbraio 1967 a Monte Bondone in slalom speciale (4\u00aa) e il primo podio il 17 gennaio 1968 a Bad Gastein in discesa libera (2\u00aa). Ai X Giochi olimpici invernali di , suo congedo olimpico, conquist\u00f2 la medaglia di bronzo nella discesa libera, anch'essa valida ai fini iridati, e il 23 febbraio 1968 ottenne a Chamonix il suo ultimo podio in Coppa del Mondo, nonch\u00e9 ultimo piazzamento in carriera, arrivando 2\u00aa in discesa libera; chiuse la stagione al 3\u00ba posto nella classifica della Coppa del Mondo di discesa libera.\nAltre attivit\u00e0.\nNel 1976 Christl Haas fu scelta assieme allo slittinista Josef Feistmantl come ultimo tedoforo della staffetta olimpica per i XII Giochi olimpici invernali di . Nella cerimonia inaugurale, il 4 febbraio 1976, i due olimpionici austriaci accesero due distinti bracieri, simboleggianti le due edizioni dei Giochi olimpici ospitate dalla citt\u00e0 tirolese: la Haas accese il vecchio braciere dei Giochi del 1964, mentre Feistmantl accese il nuovo braciere creato per i Giochi del 1976.\nChristl Haas mor\u00ec nel 2001 colpita da un attacco cardiaco mentre nuotava nel Mediterraneo, a Manavgat (Turchia)."}
{"id": "282306", "revid": "1632387", "url": "https://it.wikipedia.org/wiki?curid=282306", "title": "Casa sulla cascata", "text": "La Casa sulla cascata \u00e8 il nome italiano con cui \u00e8 pi\u00f9 nota Fallingwater, o Casa Kaufmann dal nome del suo proprietario, una villa progettata e realizzata sul ruscello Bear Run nei pressi di Mill Run in Pennsylvania dall'architetto Frank Lloyd Wright e considerata uno dei capolavori dell'architettura organica.\nQuesta definizione, coniata da Wright, identifica la volont\u00e0 di promuovere un'armonia tra genere umano e natura, la creazione di \"un nuovo sistema in equilibrio\" tra l'ambiente costruito e l'ambiente naturale attraverso l'integrazione dei vari elementi artificiali (costruzioni, arredi, ecc.) e naturali dell'intorno ambientale del sito. Tutti divengono parte di un unico interconnesso organismo architettonico. Wright adopera per raggiungere la sua architettura organica non solo i materiali del luogo, come la pietra, ma anche e soprattutto una moderna tecnologia espressiva, che nonostante la sua apparente dirompenza si integra meravigliosamente con i suoi volumi nello spazio del luogo.\nStoria dell'edificio.\n\"Fallingwater\" nasce da un progetto del 1935 per Edgar J. Kaufmann, un ricco e sofisticato commerciante di Pittsburgh. La sua costruzione, iniziata nel 1936, termin\u00f2 nel 1939. Frank Lloyd Wright \u00e8 ispirato dalla famiglia Kaufmann che \u00e8 affascinata da una cascata su un ruscello chiamato Bear Run che corre tra i monti boscosi dell'ovest della Pennsylvania. Cos\u00ec realizza una serie di piani a terrazza a sbalzo e sovrapposte, che si richiamano alla stratificazione delle rocce del sito e che aggettano audacemente sopra la cascata creando un eccezionale effetto scenico. La pietra nativa si fonde con le strutture in calcestruzzo armato color beige (originariamente color albicocca chiaro) che si amalgamano come in un unico impasto; cos\u00ec che la costruzione non pu\u00f2 essere immaginata in nessun altro luogo se non in questo.\nLa famiglia Kaufmann usa l'edificio come casa per le vacanze sino agli anni cinquanta, donandola nel 1963 al Western Pennsylvania Conservancy, che la fa diventare una casa museo aperta al pubblico con migliaia di visitatori ogni anno. L'abitazione conserva intatto quasi tutto l'arredamento disegnato da Wright e numerosi oggetti d'arte di famosi artisti dell'epoca, oltre a tappezzerie e libri originali.\nNel 1991 l'American Institute of Architects ha dichiarato Fallingwater come \u00abla migliore opera architettonica americana di tutti i tempi\u00bb. Frank Lloyd Wright definisce cos\u00ec l'opera alla Associazione Taliesin il 1\u00ba maggio 1955:\nDal 7 luglio 2019 fa parte del patrimonio dell'umanit\u00e0, all'interno del sito seriale Le opere architettoniche del XX secolo di Frank Lloyd Wright.\nComposizione architettonica.\nAl piano principale e a lato del camino, poggiante su un macigno e fulcro della composizione, \u00e8 il grande soggiorno aperto verso sud e fiancheggiato da due terrazze; sul suo angolo ad est \u00e8 l'ingresso al quale segue la scala che porta ai piani superiori.\nLa zona giorno occupa il lato nord dell'edificio; dal soggiorno con una scala si scende al basamento dell'edificio, dove dall'acqua della cascata emergono sagomati sostegni di cemento ed altri elementi portanti, formati da blocchi di pietra locale. I tre piani della casa si arretrano gradualmente dal corpo roccioso centrale, il succedersi dei piani equivale ad un continuo incrociarsi di un volume sull'altro. La logica compositiva si basa sul saldo rapporto con l'ambiente circostante: l'asimmetricit\u00e0 dei corpi e lo slittamento dei volumi riflettono e al contempo esaltano l'organico \"disordine\" proprio della natura del luogo.\nProblemi strutturali.\nLa casa ha avuto problemi strutturali sin dall'inizio. Wright ebbe numerosi contrasti con gli ingegneri della MetzgerRichardson, che seguivano i problemi costruttivi. A struttura ultimata Wright, per convincere l'impresario costruttore a smontare i casseri, dovette posizionarsi proprio sotto la terrazza pi\u00f9 grande mentre gli operai toglievano i casseri e i puntelli. I primi cedimenti cominciarono a manifestarsi e la struttura si fessur\u00f2 con inevitabili infiltrazioni d'acqua all'interno dell'edificio. Tanto che Mr. Kaufmann chiamava Fallingwater \"l'edificio dai sette secchi\". Gli ulteriori rinforzi in acciaio nella struttura richiesti dagli ingegneri dell'impresario erano ben motivati, ma trovarono l'opposizione di Wright, alimentata anche dal fatto che la tecnica del calcestruzzo armato non era all'epoca ancora ben conosciuta. Mancava, infatti, alle terrazze una leggera contropendenza, com'\u00e8 in uso nel costruire corrente di oggi, che servisse a compensare la loro deformazione al disarmo; e non si erano accertati ancora gli effetti del fluage: una modificazione nel tempo del calcestruzzo che, bench\u00e9 abbia un aspetto massiccio, genera deformazioni di tipo viscoso che vanno incrementandosi nel corso degli anni. Tutti questi motivi hanno originato un abbassamento di uno degli angoli delle terrazze di addirittura 18\u00a0cm.\nNel 1996 Western Pennsylvania Conservancy, oggi proprietaria dell'immobile, ha iniziato un intenso programma di restauro di Fallingwater, affidato allo studio Robert Silman Associates di Washington. Dopo un'approfondita analisi, \u00e8 stato inserito dell'acciaio nelle parti strutturali principali, con la tecnica del post-tensionamento del calcestruzzo; e questo settanta anni dopo la sua maturazione. Oggi i pericoli di crolli sono stati definitivamente scongiurati, e per ci\u00f2 che concerne il dislivello della terrazza sopraccennato l'ingegnere John Matteo, che ha seguito i recenti lavori di consolidamento ha dichiarato: \u00ababbiamo preferito non modificare la geometria attuale e conservare i segni della storia strutturale dell'edificio, come nel caso della Torre di Pisa\u00bb.\nNella cultura di massa.\nLa casa era stata scelta dal regista britannico Alfred Hitchcock come abitazione dell'antagonista Vandamm nel celebre film \"Intrigo internazionale\", ma la famiglia Kaufmann non concesse l'autorizzazione per le riprese. Data per\u00f2 l'insistenza di Hitchcock nell'usare forme wrightiane, fu dunque progettato un apposito set cinematografico (parte reale e parte dipinto) che presentava ambienti, particolari architettonici e arredi derivati da quelli della Casa sulla cascata."}
{"id": "282319", "revid": "8973", "url": "https://it.wikipedia.org/wiki?curid=282319", "title": "Lotta continua", "text": ""}
{"id": "282321", "revid": "767487", "url": "https://it.wikipedia.org/wiki?curid=282321", "title": "Il club dei cuori infranti", "text": "Il club dei cuori infranti (\"The Broken Hearts Club: A Romantic Comedy\") \u00e8 un film del 2000, diretto dal regista Greg Berlanti.\nTrama.\nUn fotografo di West Hollywood di nome Dennis, sta per festeggiare, fra mille dubbi sulla loro lealt\u00e0, con i suoi amici il compleanno. Sono sei fra cui Benji che pensa solo alla ginnastica, Cole attore in cerca di carriera e Jack che si erge a figura di saggio dispensando consigli dove capita, il loro luogo di ritrovo \u00e8 un ristorante. La loro amicizia verr\u00e0 messa in serio dubbio.\nProduzione.\nProdotto dalle societ\u00e0 Banner Entertainment e Meanwhile Films.\nSceneggiatura.\nIl film ruota intorno alle avventure/disavventure sentimentali e personali di un gruppo di amici gay. Particolarit\u00e0 di questa pellicola \u00e8 il fatto di essere divisa in capitoli, ognuno dei quali \u00e8 introdotto da un vocabolo commentato ironicamente.\nDistribuzione.\nData di uscita.\nIl film venne distribuito in varie nazioni, fra cui:"}
{"id": "282327", "revid": "339392", "url": "https://it.wikipedia.org/wiki?curid=282327", "title": "Eurofestival (2003)", "text": ""}
{"id": "282331", "revid": "1372005", "url": "https://it.wikipedia.org/wiki?curid=282331", "title": "Selmar Samuel Aschheim", "text": "Ginecologo, scopr\u00ec, insieme a Bernhard Zondek, gli ormoni gonadotropi e mise a punto un metodo per la diagnosi precoce della gravidanza.\nGli ormoni gonadotropi sono prodotti dalla adenoipofisi (lobo anteriore dell'ipofisi, ghiandola endocrina situata nel cervello) e, passando nel sangue, vanno a stimolare l'attivit\u00e0 delle gonadi del maschio o della femmina.\nAschheim e Zondek diedero, separatamente, una prima comunicazione sull'esistenza degli ormoni gonadotropi nel 1926, annunciando di essere riusciti a ottenere la pubert\u00e0 precoce in topine mediante trapianti di adenoipofisi. Fu poi precisato che in tal caso essi provengono in gran parte non dall'ipofisi, ma dalla placenta. Sulla loro presenza sono basate le reazioni biologiche che permettono la diagnosi precoce della gravidanza.\nIl primo metodo, reso noto nel 1928, \u00e8 appunto quello di Aschheim-Zondek: consiste nell'iniettare in topine impuberi l'urina della donna in esame e, se nel loro apparato genitale si manifestano segni di maturazione, ci\u00f2 significa che l'urina contiene gonadotropine corioniche e quindi la donna \u00e8 incinta.\nAscheim, dopo essere stato dal 1912 al 1935 direttore del Laboratorio di clinica ginecologica dell'Universit\u00e0 di Berlino, si trasfer\u00ec in Francia e dal 1937 lavor\u00f2 al Centro nazionale di ricerca scientifica di Parigi."}
{"id": "282332", "revid": "3689", "url": "https://it.wikipedia.org/wiki?curid=282332", "title": "Selmar Aschheim", "text": ""}
{"id": "282333", "revid": "1372005", "url": "https://it.wikipedia.org/wiki?curid=282333", "title": "Bernhard Zondek", "text": "Gli ormoni ganadotropi sono prodotti della preipofisi (lobo anteriore dell'ipofisi, ghiandola endocrina situata nel cervello) e, passando nel sangue, vanno a stimolare l'attivit\u00e0 delle ghiandole sessuali del maschio o della femmina.\nAschheim e Zondek diedero, separatamente, una prima comunicazione sull'esistenza degli ormoni ganadotropi nel 1926, annunciando di essere riusciti a ottenere la pubert\u00e0 precoce in topine mediante trapianti di preipofisi. Fu poi precisato che in tal caso essi provengono in gran parte non dall'ipofisi, ma dalla placenta. Sulla loro presenza sono basate le reazioni biologiche che permettono la diagnosi precoce della gravidanza.\nIl primo metodo, reso noto nel 1928, \u00e8 appunto quello di Aschheim-Zondek: consiste nell'iniettare in topine impuberi l'urina della donna in esame e, se nel loro apparato genitale si manifestano segni di maturazione, ci\u00f2 significa che l'urina contiene ganadotropine corioniche e quindi la donna \u00e8 incinta.\nZondek studia all'Universit\u00e0 di Berlino dove consegue il dottorato 1919, quindi diviene aiuto con Karl Franz (1870-1926) conseguendo l'abilitazione in ostetricia e ginecologia nel 1923.\nNel 1940 si trasferisce a Gerusalemme dove \u00e8 nominato professore di ostetricia e ginecologia all'universit\u00e0 ebraica."}
{"id": "282336", "revid": "682087", "url": "https://it.wikipedia.org/wiki?curid=282336", "title": "Reazione Aschheim-Zondek", "text": ""}
{"id": "282337", "revid": "6923", "url": "https://it.wikipedia.org/wiki?curid=282337", "title": "Alessandro Artom", "text": "Origini e studi.\nDi illustre famiglia di religione giudaica astigiana e figlio di Enrichetta Ottolenghi, crebbe nel vivo dell'Unit\u00e0 d'Italia, alla quale aveva contribuito lo zio Isacco Artom, collaboratore di Camillo Benso Conte di Cavour.\nDiplomatosi nel 1889 alla Scuola di Applicazione per Ingegneri di Torino, nel 1896 consegu\u00ec il diploma di perfezionamento in elettrotecnica al politecnico di Torino, sotto la guida di Galileo Ferraris.Scelto come suo assistente, inizi\u00f2 la carriera nelle applicazioni radiotelegrafiche a seguito delle scoperte del periodo di Guglielmo Marconi e dei suoi studi sulle onde elettromagnetiche e sulle comunicazioni senza filo.\nIn quella stessa scuola fond\u00f2 la Scuola Superiore di comunicazioni elettriche, la prima in Italia, nella quale insegn\u00f2 per oltre venti anni.\nPrime ricerche.\n\u00c8 facile intuire quali fossero i grandi problemi che dovette affrontare Artom agli inizi del XX secolo, tra la complessit\u00e0 degli studi nella radiotelegrafia e le scarse risorse a disposizione, cosa che per\u00f2 contribu\u00ec a far convolare in suo aiuto morale e materiale, personaggi come il senatore Pirelli ed Emanuele Jona.\nFin dal 1901 aveva posto le basi teoriche per le radiotrasmissioni in una sola direzione (unidirezionali) e a tale scopo costru\u00ec nel 1907 le prime antenne chiuse triangolari.\nNel 1903, ad una conferenza sulle onde Hertziane e sulla telegrafia senza fili, esalt\u00f2 l'opera di Guglielmo Marconi senza per\u00f2 fare riferimento agli esperimenti che lui stesso aveva iniziato.\nNell'ottobre del 1904 in un'intervista, dopo alcuni felici risultati delle sue sperimentazioni, rispondeva:\nRisultati.\nDopo uno studio su un sistema di radiotelegrafia dirigibile, che trasmetteva e riceveva onde elettromagnetiche in modo unidirezionale tramite un'antenna chiusa dalla forma geometrica qualunque, nel 1907 costru\u00ec le prime antenne chiuse triangolari.\nDa questi studi sulla dirigibilit\u00e0 delle onde gett\u00f2 le basi della radiogoniometria: cre\u00f2 il \"radiodireziometro\", cos\u00ec chiamava il radiogoniometro a lettura diretta (una delle ultime invenzioni dello scienziato che individuava la posizione di stazioni trasmittenti lontane a emissione circolare).\nDiede quindi alla marina militare, durante la prima guerra mondiale, la possibilit\u00e0 di individuare la posizione delle navi in caso di nebbia e soprattutto di controllare l'invasione nemica in mare contribuendo alla difesa radiotelegrafica nell'Adriatico.\nSi interess\u00f2 anche a fenomeni atmosferici, alla protezione dalle scariche (brevett\u00f2 nel 1920 un tipo di parafulmine, formazione e prevenzione della grandine; in particolare Artom suppose che in condizioni temporalesche, le goccioline di acqua trasformatesi in ghiaccio, inizino a ruotare attirando a s\u00e9 altre goccioline d'acqua congelandole, dando origine alla formazione di chicchi maggiori.\nMorte.\nAlessandro Artom mor\u00ec a Roma il 10 maggio 1927 ed \u00e8 sepolto nella tomba di famiglia del cimitero giudaico di Asti.\nRiconoscimenti.\nL'interesse per la scienza, i validi e disinteressati contributi resi alla nazione, gli valsero l'alto riconoscimento del re Vittorio Emanuele III ed il conferimento del titolo nobiliare di barone, trasmissibile ai discendenti.\nNel 1928 Asti gli dedic\u00f2 un busto di pietra, opera dello scultore Carlo Reduzzi.\nNel 1957 la \" Institution of Radio Engineers \" di Dayton gli confer\u00ec, tra gli altri (Volta, Pacinotti, Meucci, Galileo Ferraris e Marconi), il premio alla memoria \"Pioniere della navigazione elettronica aeromarittima\" quale riconoscimento per il contributo dato alla sviluppo della scienza elettrica.\nAd Alessandro Artom \u00e8 dedicato l'Istituto tecnico industriale di Asti."}
{"id": "282339", "revid": "767487", "url": "https://it.wikipedia.org/wiki?curid=282339", "title": "Karl Aschoff", "text": "Localizz\u00f2 un centro dell'automatismo cardiaco (nodo di Aschoff-Tawara). Fece anche una delle pi\u00f9 accurate descrizioni dell'infarto cardiaco e dell'endocardite reumatica; di questa mise in evidenza la lesione istopatologica essenziale, ossia il granuloma reumatico (o nodulo di Aschoff).\nDedic\u00f2 molti studi e ricerche anche all'arteriosclerosi ed alla trombosi. Contribu\u00ec in modo fondamentale alla definizione del concetto di sistema reticolo-endoteliale, costituito da leucociti (globuli bianchi) della milza, dei linfonodi, del midollo osseo e del fegato, che hanno il compito di aggredire e distruggere microrganismi e sostanze dannose all'organismo. \nLaureatosi in medicina a Bonn nel 1889, Aschoff fu professore di patologia generale e di anatomia patologica prima a Marburgo, poi a Friburgo. Insigne sia come maestro sia come ricercatore, Aschoff fu uno dei maggiori patologi dei suoi tempi.\nFra le sue numerose pubblicazioni, il trattato \"Anatomia patologica\" \u00e8 considerato un classico."}
{"id": "282351", "revid": "6923", "url": "https://it.wikipedia.org/wiki?curid=282351", "title": "Merychippus", "text": "Il Merychippus \u00e8 un progenitore del cavallo che viveva da 17 a 11 milioni di anni fa, durante il Miocene. Aveva tre per ogni piede ed era il primo progenitore del cavallo che viveva brucando. Nonostante che il suo nome significhi \"cavallo ruminante\", non si ritiene che il Merychippus ruminasse.\nIl \"Merychippus\" viveva in branchi. Era alto circa 120\u00a0cm, cosa che lo rendeva il pi\u00f9 alto progenitore dei cavalli fino a quel momento. Il suo muso era pi\u00f9 lungo, la sua mandibola pi\u00f9 profonda e i suoi occhi pi\u00f9 spaziati lateralmente di ogni animale tipo cavallo vivente a quel tempo. Il \"Merychippus\" era il primo equide che aveva una testa analoga a quella del cavallo moderno. Il piede era completamente sostenuto da legamenti, e il raggio centrale aveva sviluppato uno zoccolo, che non aveva un cuscinetto carnoso sul fondo. In alcune specie di Merychippus, le dita laterali erano ancora grandi, mentre in altre erano diventate pi\u00f9 piccole e toccavano il suolo solo durante la corsa. I suoi denti erano analoghi a quelli del \"Parahippus\" (le creste accessorie che erano variabili in \"Miohippus\" erano diventate permanenti e gli altri denti cominciavano a formare una serie di creste, con corone pi\u00f9 alte).\nVerso la fine del Miocene, Il \"Merychippus\" era uno dei primi erbivori veloci. Dette origine ad almeno diciannove specie diverse di erbivori brucatori, che possono essere classificati in tre gruppi principali. Questa esplosione evolutiva \u00e8 spesso indicata come \"radiazione merychippina\".\nIl primo era una serie di brucatori a tre dita noti come \"Hipparion\". Ebbero molto successo e si separarono in quattro generi e almeno sedici specie, che comprendevano brucatori di varia taglia con fosse facciali grandi ed elaborate.\nIl secondo era un gruppo di animali pi\u00f9 piccoli, conosciuti \"protoippini\", che comprendevano il Protohippus e il Calippus.\nL'ultimo era una linea di \"veri equini\", in cui i raggi laterali divennero pi\u00f9 piccoli. Alla fine essi scomparvero del tutto, grazie allo sviluppo di legamenti laterali che favorivano la stabilizzazione del raggio centrale durante la corsa."}
{"id": "282354", "revid": "2519", "url": "https://it.wikipedia.org/wiki?curid=282354", "title": "Tombwa", "text": ""}
{"id": "282355", "revid": "4175", "url": "https://it.wikipedia.org/wiki?curid=282355", "title": "European Challenge Cup 2000-2001", "text": "La European Challenge Cup 2000-01 (; ), per motivi di sponsorizzazione nota anche come Parker Pen Cup 2000-01, fu la 5\u00aa edizione della European Challenge Cup, competizione per club di rugby a 15 organizzata da European Rugby Cup come torneo cadetto della Heineken Cup.\n, che resero quindi necessaria un'asimmetrica distribuzione tra i gironi (7 da 4 e uno da 3).\nGli inglesi interruppero il dominio francese aggiudicandosi la coppa battendo in finale a Reading il per 42 a 33.\nNella fase a gironi il , che l'anno prima aveva tratto vantaggio dalla penalizzazione dell' che schier\u00f2 un giocatore la cui situazione di tesseramento era irregolare, singolarmente incorse nella stessa infrazione che gli cost\u00f2 il passaggio del turno, in occasione di un incontro con .\nEuropean Rugby Cup e l'azienda statunitense di penne a sfera Parker Pen siglarono in occasione di tale edizione un accordo di \"naming\" originariamente della durata di tre anni, poi rinnovato nel 2003.\nFormula.\nLe 31 squadre furono suddivise in 7 gironi da quattro squadre ciascuno pi\u00f9 un ottavo girone da 3.\nIn ognuno di tali gironi ogni squadra dovette affrontare in gara di andata e ritorno tutti gli altri avversari.\nPassarono ai quarti di finale la prima classificata di ciascuno degli otto gruppi.\nLe semifinali si tennero tra le vincitrici dei quattro quarti di finale.\nLa finale si tenne ai Madejski Stadium di Reading, in Inghilterra, prima volta in cui l'ultimo atto di tale manifestazione si tenne fuori dalla Francia.\nTutte le gare a eliminazione si tennero in partita unica."}
{"id": "282357", "revid": "267975", "url": "https://it.wikipedia.org/wiki?curid=282357", "title": "Chiesa cattolica in Norvegia", "text": "La Chiesa cattolica in Norvegia \u00e8 parte della Chiesa cattolica in comunione con il vescovo di Roma, il papa. Conta oltre 100\u00a0000 aderenti e costituisce la pi\u00f9 grande comunit\u00e0 di fedeli dopo la Chiesa luterana di Norvegia. Ma anche se ci sono solo 100\u00a0000 cattolici registrati, il dato reale \u00e8 probabilmente oltre 230\u00a0000. L'Annuario pontificio per il 2011 espone un numero di 229\u00a0652 cattolici: i cattolici costituiscono quindi il 5% della popolazione norvegese. Con questa percentuale, la Norvegia \u00e8 il paese con pi\u00f9 cattolici dell'Europa del Nord.\nStoria.\nIl cristianesimo fece il suo ingresso in Norvegia grazie al concorso dei regnanti e dei missionari. Fu con Haakon I (\u2020 961) che i primi missionari inglesi poterono operare sul suolo norvegese. La politica di cristianizzazione del territorio fu continuata da re Olaf I di Norvegia e soprattutto da re Olaf II di Norvegia (\u2020 1030), venerato come santo e martire dalla Chiesa cattolica, che si appoggi\u00f2 soprattutto sui missionari provenienti dalla Germania.\nA partire dalla seconda met\u00e0 dell'XI secolo viene istituita la gerarchia ecclesiastica. Gi\u00e0 nel 1030 era stata eretta la diocesi di Nidaros (oggi Trondheim), seguita verso la met\u00e0 del secolo dalla diocesi di Selje, la cui sede fu in seguito trasferita a Bergen. Furono poi erette le diocesi di Oslo (ca. 1070), di Stavanger (ca. 1125) e di Hamar (1152). Nel 1153 Nidaros fu elevata al rango di sede metropolitana, da cui dipendevano, oltre alle sedi norvegesi, anche quelle delle isole scozzesi e quelle islandesi.\nNel XVI secolo la Chiesa norvegese fu coinvolta dalla Riforma protestante, che alla fine, in forza del principio \"cuius regio, eius religio\", si impose nel Paese per imposizione dall'alto. Infatti il re danese Cristiano III, sotto la cui autorit\u00e0 dipendeva la Norvegia, impose nel Paese, come in tutti i suoi domini, la religione luterana come nuova religione di Stato. Nonostante l'opposizione dei vescovi, le diocesi furono secolarizzate, i beni ecclesiastici incamerati dalla corona, le terre dei monasteri suddivise fra i nobili danesi. I vescovi di Stavanger e di Hamar finirono i loro giorni nelle carceri danesi.\nIl cattolicesimo fu messo fuori legge fino a met\u00e0 dell'Ottocento, quando fu riconosciuta la libert\u00e0 di culto. Nel 1843 fu riaperta la prima chiesa cattolica in Norvegia, a Oslo, dal 1537. Successivamente, la Norvegia artica pass\u00f2 sotto la giurisdizione dei prefetti apostolici del Polo Nord, mentre il resto del Paese dipendeva dal vicariato apostolico di Svezia. Il 7 agosto 1868 la Santa Sede eresse la missione sui iuris di Norvegia, con sede a Oslo, elevata al rango di vicariato apostolico nel 1892 e diventata diocesi il 29 giugno 1953. Nel 1931 erano state erette altre due missioni sui iuris, oggi corrispondenti alle prelature territoriali di Troms\u00f8 e di Trondheim.\nMomento storico importante per la comunit\u00e0 cattolica norvegese \u00e8 stata la visita pastorale di papa Giovanni Paolo II agli inizi di giugno del 1989.\nOrganizzazione ecclesiastica.\nLa Chiesa cattolica norvegese \u00e8 presente sul territorio con le seguenti diocesi:\nTutte le tre circoscrizioni sono immediatamente soggette alla Santa Sede e complessivamente divise in trentacinque parrocchie.\nPer i fedeli della Chiesa cattolica ucraina \u00e8 presente a Oslo una cappellania, che fa parte dell'esarcato apostolico di Germania e Scandinavia.\nL'episcopato norvegese \u00e8 membro della Conferenza episcopale della Scandinavia.\nNunziatura apostolica.\nLa delegazione apostolica in Scandinavia fu eretta il 1\u00ba marzo 1960 con il breve \"Apostolici muneris\" di papa Giovanni XXIII. Essa aveva giurisdizione sui seguenti Paesi del Nordeuropa: Norvegia, Svezia, Danimarca, Finlandia ed Islanda. Sede della delegazione era la citt\u00e0 di Copenaghen.\nLa nunziatura apostolica di Norvegia \u00e8 stata istituita il 1\u00ba agosto 1982 con il breve \"Magn\u03bfpere curae\" di papa Giovanni Paolo II. Il nunzio apostolico, che ricopre lo stesso incarico anche per gli altri Paesi gi\u00e0 compresi nella delegazione apostolica in Scandinavia, risiede a Djursholm, in Svezia."}
{"id": "282370", "revid": "1516566", "url": "https://it.wikipedia.org/wiki?curid=282370", "title": "Skien", "text": "Skien \u00e8 un comune e una citt\u00e0 della Norvegia, situata nella contea di Vestfold og Telemark della quale \u00e8 anche capoluogo amministrativo (ma non sede del governo). Ha ricevuto lo status di citt\u00e0 nell'anno 1000.\nSi trova circa 120\u00a0km a sud-ovest di Oslo.\nLa struttura urbanistica attuale risale ad una ricostruzione in seguito all'incendio del 1886.\nStoria.\nLa citt\u00e0 venne probabilmente fondata come luogo d'incontro tra contadini e commercianti. Il legno \u00e8 sempre stato per Skien il pi\u00f9 importante prodotto d'esportazione. Nel 1882 venne collegata alla rete ferroviaria. La pianta attuale della citt\u00e0 \u00e8 stata data dopo l'ultimo incendio cittadino nel 1886. A Skien il 20 marzo 1828 nacque il pi\u00f9 grande drammaturgo norvegese Henrik Ibsen e qui ha sede un centro di studi delle opere dell'autore e drammaturgo.\nSimboli.\nLo stemma comunale deriva da un antico sigillo risalente al 1609. Vi erano raffigurati due sci con in mezzo una croce e una piccola stella a quattro punte. Gli sci (\"ski\") sono un'arma parlante, la croce sarebbe un riferimento alla chiesa principale di Skien, dedicata alla Santa Croce. La piccola stella \u00e8 un simbolo della Madonna poich\u00e9 la seconda chiesa medievale di Skien era a Lei intitolata. Oltre agli sci appaiono due fiori di ranuncolo.\nNello stemma adottato negli anni Ottanta del XX secolo la croce \u00e8 formata da due racchette da sci e la stella ha sei punte.\nMonumenti e luoghi d'interesse.\nIl vecchio porto con il canale Telemark (\"Telemarkskanalen\"), il municipio e la grande chiesa del XIX secolo in grado di accogliere 1.400 persone.\nCuriosit\u00e0.\nA Skien ha sede il carcere di massima sicurezza dove \u00e8 rinchiuso dal 2011 il terrorista Anders Breivik.\nInfrastrutture e trasporti.\nNel 1882 la citt\u00e0 fu connessa alla rete ferroviaria (\"Vestfoldbanen\").\nSport.\nCalcio.\nLa squadra principale della citt\u00e0 \u00e8 l'Odd Grenland Ballklubb."}
{"id": "282371", "revid": "1860695", "url": "https://it.wikipedia.org/wiki?curid=282371", "title": "Tomboa", "text": "Tomboa (o T\u00f4mbua), anticamente chiamata \"Porto Alexandre\", \u00e8 una cittadina costiera dell'Angola situata nella provincia di Namibe a meridione della citt\u00e0 di Namibe ha una popolazione di 7.007 abitanti.\nFu fondata dai coloni portoghesi verso la met\u00e0 dell'Ottocento.\n\u00c8 posta al limite settentrionale del deserto del Namib, da cui la provincia prende nome.\nIl 30-40 % del territorio municipale \u00e8 interessato dal fenomeno delle dune sabbiose e parte della citt\u00e0 \u00e8 attualmente a rischio di insabbiamento."}
{"id": "282372", "revid": "125250058", "url": "https://it.wikipedia.org/wiki?curid=282372", "title": "Archimandrita", "text": "L'archimandr\u00ecta \u00e8 il superiore in un monastero, oppure di una congregazione, soprattutto nelle Chiese cristiane orientali. Tale posizione \u00e8 simile a quella di igumeno.\nStoria.\nLa parola deriva dal greco \"\u03b1\u03c1\u03c7\u03b9\u03bc\u03b1\u03bd\u03b4\u03c1\u03af\u03c4\u03b7\u03c2\" (\"archimandr\u00ectis\"), composto di \"\u1f00\u03c1\u03c7\u03ae\" (\"arch\u00e8\"), che significa \"principio\", \"sostanza\", \"primato\", \"comando\", e \"\u03bc\u03ac\u03bd\u03b4\u03c1\u03b1\" (\"m\u00e0ndra\"), cio\u00e8 \"ovile\", \"gregge\"; la parola quindi si rif\u00e0 all'immagine del buon pastore ed \u00e8 utilizzata in modo proprio, quando ci si riferisce a grandi comunit\u00e0 di monaci.\nNell'Occidente cristiano cattolico il titolo di archimandrita \u00e8 quasi esclusivamente onorifico ad eccezione del superiore dell'abbazia territoriale di Santa Maria di Grottaferrata (Roma).\nI patriarchi orientali, anche cattolici, eccezionalmente, conferiscono il titolo di archimandrita a sacerdoti latini molto vicini all'Oriente come studi o liturgia o impegno caritativo, sempre con il consenso scritto dei loro vescovi.\nLa dignit\u00e0 ecclesiastica di archimandrita \u00e8 conferita con il rito della chirotesia (equivalente, in occidente, alla benedizione abbaziale), direttamente dalle mani del patriarca o di un suo delegato.\nIl compito di chi riceve questa ordinazione \u00e8 quello di creare ponti verso l'Oriente cristiano.\nGli archimandriti della Chiesa cattolica in Italia.\nEsistono in Italia alti prelati che conservano l'antico titolo di archimandrita, come, per esempio, il patriarca di Venezia; l'arcivescovo metropolita di Messina-Lipari-Santa Lucia del Mela, che assomma nella sua persona anche il titolo, per lo pi\u00f9 ormai onorifico, di archimandrita del Santissimo Salvatore; l'archimandrita esarca dell'abbazia territoriale di Santa Maria di Grottaferrata.\nEsempio di fede e scienza liturgica orientale \u00e8 stato l'archimandrita Enrico Rodolfo Galbiati (Giussano, 4 febbraio 1914 - Verano Brianza 4 marzo 2004), presbitero dell'arcidiocesi di Milano, gi\u00e0 prefetto della biblioteca Ambrosiana.\nAltri archimandriti sono ad esempio i vicari generali delle due eparchie cattoliche di rito greco-bizantino in Italia: Lungro e Piana degli Albanesi.\nArchimandriti melchiti.\nL'unico archimandrita melchita mitrato benedetto dal patriarca Maximos V negli anni novanta, \u00e8 stato don Ferdinando Mariotti (1933-2021), dell'arcidiocesi di Ferrara-Comacchio, ex-rettore della chiesa di San Domenico.\nAppartenenti al patriarcato della Chiesa cattolica greco-melchita sono gli archimandriti Mtanios Haddad B.S. e Chihade Abboud, rettore della basilica di Santa Maria in Cosmedin a Roma, apocrisario (rappresentante) patriarcale presso la Santa Sede.\nVi sono poi sacerdoti della Chiesa latina che hanno ricevuto la chirotesia archimandritale (benedizione abbaziale) dalle mani del patriarca melchita, con il consenso dei loro ordinari:\nNella letteratura.\nNella \"Divina Commedia\" Dante Alighieri chiama archimandrita Francesco d'Assisi, in quanto fondatore di un ordine religioso, quello dei francescani, quindi grande guida spirituale: \"...di seconda corona redimita / fu per Onorio da l'Etterno Spiro / la santa voglia d'esto archimandrita\". (\"Paradiso - Canto undicesimo\", vv. 97-99)."}
{"id": "282375", "revid": "1543377", "url": "https://it.wikipedia.org/wiki?curid=282375", "title": "Campionato mondiale di scherma 2005 - Spada individuale maschile", "text": "Il Campionato mondiale di scherma 2005 di Lipsia in Germania.\nFasi di qualificazione della spada individuale maschile (8/9 ottobre).\nPer la classifica finale generale vedi Classifica."}
{"id": "282379", "revid": "767487", "url": "https://it.wikipedia.org/wiki?curid=282379", "title": "Pig Destroyer", "text": "I Pig Destroyer sono un gruppo grindcore nato a Washington D.C., USA, nel 1997 che \nStoria.\nLa band nasce nel 1997 col cantante J.R. Hayes (cantante anche degli Enemy Soil), il chitarrista Scott Hull (Agoraphobic Nosebleed, Anal Cunt, Japanese Torture Comedy Hour e altri) e il batterista John Evans, poi rimpiazzato da Brian Harvey l'anno successivo.\nIl gruppo, che all'inizio \u00e8 molto impegnato politicamente, deve il suo nome alla protesta verso la legge e l'autorit\u00e0. Credendo che \"Cop Killer\" e \"Cop Destroyer\" fossero nomi troppo banali, decisero di chiamarsi \"Pig Destroyer\" (\"pig\", cio\u00e8 \"maiale\", nello slang statunitense \u00e8 un termine che identifica la polizia).\nIl gruppo basa i suoi testi in maniera su argomenti quali l'omicidio, la pazzia, il sesso e l'orrore.\nNel luglio 2000 la Relapse Records scrittura la band e produce lo split con gli Isis, e alla fine dello stesso anno viene pubblicata anche la raccolta \"38 Counts of Battery\", contenente l'intera discografia della band (tra demo e split). Nel 2001 esce \"Prowler in the Yard\", seguito nel 2004 da \"Terrifyer\" che contiene anche un DVD con una traccia di 30 minuti intitolata \"Natasha\"."}
{"id": "282380", "revid": "1305772", "url": "https://it.wikipedia.org/wiki?curid=282380", "title": "Agoraphobic Nosebleed", "text": "Gli Agoraphobic Nosebleed sono un gruppo musicale grindcore nato nel 1994 nel Massachusetts.\nStoria.\nLa formazione \u00e8 cambiata ripetutamente durante gli anni, col solo Scott Hull (chitarra, basso, programmazione della batteria), chitarrista anche dei Pig Destroyer, come componente fisso. L'attuale formazione comprende Jay Randall e Katherine Katz alla voce, Richard Johnson e Carl A. Schultz in aiuto a Hull.\nLo stile degli Agoraphobic Nosebleed \u00e8 solitamente descritto come cybergrind, un grindcore con l'utilizzo di drum machine e con l'aggiunta di suoni elettronici. L'utillizo di drum machine permette alla band di suonare canzoni con tempi di centinaia di BPM. I testi sono politicamente scorretti, e parlano dell'utilizzo di droghe, di violenza e della nostra societ\u00e0.\nLa band \u00e8 celebre anche per la durata delle canzoni: Il loro album \"Altered States of America\" contiene 100 tracce in meno di 20 minuti, con molte canzoni che durano una manciata di secondi, e solo una che raggiunge il minuto di durata.\nAll'inizio del 2016 la band inizia un progetto di 4 album indipendenti, ogni uno dei quali sar\u00e0 curato da un membro diverso del gruppo che ne sceglier\u00e0 le sonorit\u00e0 metal che pi\u00f9 lo hanno influenzato. Il primo \u00e8 Arc, contenente 3 brani doom/sludge scritti e curati dalla cantante Katherine Katz, che fa tesoro della sua passata esperienza nei Salome. I testi riportano le forti e controverse emozioni provate da Katherine durante le fasi finali della malattia che affligge la madre, fino alla sua morte."}
{"id": "282381", "revid": "124417994", "url": "https://it.wikipedia.org/wiki?curid=282381", "title": "Stavanger", "text": "Stavanger (IPA: ) \u00e8 un comune e una citt\u00e0 della Norvegia situata nella contea di Rogaland, della quale \u00e8 capoluogo amministrativo. L'area metropolitana \u00e8 la terza pi\u00f9 grande area urbana della Norvegia, include anche i comuni di Sola, Randaberg e Sandnes raggiungendo cos\u00ec una popolazione complessiva di abitanti. Stavanger ha ricevuto lo status di citt\u00e0 nel 1125. Stavanger \u00e8 nota come la capitale del petrolio della Norvegia e d'Europa. \u00c8 stata capitale europea della cultura nel 2008.\nGeografia fisica.\nStavanger \u00e8 situata nella parte occidentale della Norvegia, nella zona meridionale della regione dei fiordi. La citt\u00e0 stessa \u00e8 situata in prossimit\u00e0 di cinque laghi e tre fiordi (Hafrsfjord, Byfjorden e Gandsfjorden), che sboccano verso est nel Mare di Norvegia. Il clima \u00e8 influenzato dal mare ed \u00e8 piuttosto ventoso.\nLa citt\u00e0 fa parte dello J\u00e6ren, un distretto della contea di Rogaland, che rappresenta una delle zone pi\u00f9 pianeggianti della Norvegia. Infatti la maggior parte della municipalit\u00e0 si trova ad un'altezza compresa tra 0 e . Il punto pi\u00f9 alto di Stavanger \u00e8 lo J\u00e5tt\u00e5nuten coi suoi di altezza, seguito dallo Ullandhaug con di altezza.\nStoria.\nStavanger (dall'antico \"Stafangr\", cio\u00e8 fiordo di Staff) \u00e8 una delle citt\u00e0 pi\u00f9 vecchie della Norvegia. Tracce della presenza di insediamenti risalenti a circa anni fa sono stati rinvenuti nei dintorni di Stavanger. Durante l'et\u00e0 del bronzo l'insediamento presente si svilupp\u00f2 e crebbe grazie soprattutto alla posizione strategica di vicinanza al mare e alla ricca regione di Ryfylke. Alcuni storici affermano che Stavanger fosse un importante centro economico gi\u00e0 nel X secolo. Alcune tracce dell'era vichinga possono essere trovate nei dintorni della municipalit\u00e0, incluse tracce della battaglia di Hafrsfjord combattuta nell'872, di cui le Spade nella montagna, situate nella periferia di Stavanger, rappresentano il monumento commemorativo.\nStavenger venne dichiarata citt\u00e0 quando tra il 1122 e il 1128 divent\u00f2 sede vescovile. Infatti, all'inizio del XII secolo la diocesi di Stavanger fu creata a partire dalla diocesi di Bergen. Il primo vescovo della diocesi fu Reginald, un inglese e molto probabilmente monaco benedettino proveniente dalla cattedrale di Winchester. Con i soldi ricevuti dal re Sigurd Jorsalefarer, Reginald inizi\u00f2 la costruzione della cattedrale nel 1128.\nTra il 1271 e il 1272 un grosso incendio divamp\u00f2 nella citt\u00e0, bruciando gran parte degli edifici, inclusa la chiesa. Subito dopo inizi\u00f2 la ricostruzione che diede il via a una lenta crescita della citt\u00e0 nei secoli. Con la Riforma protestante del 1536 Stavanger perse la sede vescovile e il suo potere religioso. Una grossa crescita urbana si ebbe nel XVII secolo quando il numero di abitanti pass\u00f2 dai circa 800 nel 1600 ai circa 1460 nel 1684. Lo stesso secolo vide sia la presenza della peste nel 1618 e nel 1629 sia altri grossi incendi nel 1633 e nel 1684. La citt\u00e0 rinacque nel XIX secolo grazie all'industria della pesca delle aringhe. Il 1\u00ba gennaio 1838 Stavanger divenne una municipalit\u00e0, a seguito della riforma delle amministrazioni locali approvata dal parlamento norvegese e firmata dal Re Carlo III Giovanni.\nIl 9 aprile 1940 con l'invasione tedesca della Norvegia, Stavanger fu invasa e catturata dai tedeschi. L'invasione non fu violenta e dur\u00f2 poche ore. L'aeroporto di Sola fu attaccato la mattina del 9 aprile e alle 10:00 circa si arrese ai soldati tedeschi. Subito dopo centinaia di aeroplani arrivarono dalla Germania trasportando soldati tedeschi che iniziarono a marciare verso il centro di Stavanger. Alle 12:30 circa i primi soldati arrivarono in citt\u00e0 occupando i principali punti strategici. Oltre alla presenza dell'aeroporto fu la sua posizione strategica sul mare a fare di Stavanger una citt\u00e0 importante per le truppe tedesche di occupazione. Per rallentare l'avanzata dell'esercito tedesco in Norvegia, Stavanger fu colpita dai bombardamenti degli Alleati. Alla fine della Seconda guerra mondiale con la capitolazione della Germania ai soldati tedeschi di stanza a Stavanger fu imposta la bonifica dell'intera regione dalle mine presenti.\nDopo la guerra la citt\u00e0 riconquist\u00f2 la propria posizione nelle attivit\u00e0 commerciali. I primi anni sessanta videro un rallentamento dell'economia della citt\u00e0 dovuto a uno stallo del mercato dell'inscatolamento. Solo nel 1969 vi fu la vera rinascita di Stavanger, quando la citt\u00e0 venne scelta come base sulla terraferma per le estrazioni di petrolio dal Mare del Nord, con la scoperta di un giacimento di petrolio a circa al largo della costa di Stavanger il 23 dicembre 1969. Da allora Stavanger ha visto un rapido incremento della popolazione dai circa degli anni settanta ai circa attuali. Dal 1\u00ba gennaio 2005 la citt\u00e0 \u00e8 diventata sede universitaria.\nCultura.\nUniversit\u00e0.\nL'universit\u00e0 di Stavanger UiS (\"Universitetet i Stavanger\") \u00e8 stata istituita il 29 ottobre 2004, quinta in Norvegia, per decisione del governo nazionale. L'universit\u00e0 nel 2015 conta circa studenti e circa impiegati ed \u00e8 suddivise in tre facolt\u00e0: Scienze Sociali, Arti ed Educazione, Scienza e Tecnologia.\nMusica.\nStavanger ospita il festival internazionale di Jazz nel mese di maggio (\"MaiJazz\") sin dal 1999. Stavanger \u00e8 inoltre patria di varie band e cantanti attivi nella scena Gothic metal, fra cui Theatre of Tragedy, Tristania e Sirenia.\nCapitale Europea della Cultura 2008.\nNel 2003 Stavanger \u00e8 stata designata per l'anno 2008 Capitale europea della cultura insieme alla citt\u00e0 britannica di Liverpool.\nEconomia.\nIn passato la citt\u00e0 era sede di oltre 50 industrie conserviere (aringhe), l'ultima chiusa nel 2002. Attualmente un antico impianto \u00e8 ospitato all'interno del museo \"Hermetikkmuseum\".\nDai primi anni settanta del XX secolo, Stavanger ha visto un forte sviluppo dell'industria petrolifera a seguito della scoperta di giacimenti petroliferi offshore nel Mare del Nord. La gran parte degli impianti petroliferi del Mare del Nord \u00e8 situata a circa a ovest di Stavanger. In citt\u00e0 hanno sede molte societ\u00e0 petrolifere, tra le quali c'era la Statoil. La Statoil fu istituita nel 1972 dopo che lo Storting, il parlamento norvegese, eman\u00f2 un atto che consentiva alla Norvegia di creare un'industria petrolifera nazionale e di sviluppare le adeguate competenze in materia. Attualmente la Statoil \u00e8 la maggiore compagnia della Norvegia ed occupa circa persone. La presenza del quartier generale della Statoil a Stavanger ha portato la citt\u00e0 ad essere al centro dell'economia petrolifera nazionale, cos\u00ec da essere denominata \"capitale del petrolio\". Ha il suo quartier generale a Stavanger anche la Petoro, un'azienda statale responsabile della gestione degli aspetti commerciali delle attivit\u00e0 di estrazione del petrolio.\nInfrastrutture e trasporti.\nLa citt\u00e0 \u00e8 servita dall'Aeroporto di Stavanger-Sola, situato nella citt\u00e0 di Sola e distante circa dal centro di Stavanger. L'aeroporto, costruito nel 1937, \u00e8 il terzo della Norvegia ed \u00e8 molto importante come eliporto a servizio delle piattaforme petrolifere del Mare del Nord.\nLa \"Stavanger stasjon\" \u00e8 la stazione centrale di Stavanger. \u00c8 anche la stazione terminale della \"S\u00f8rlandet Line\", la linea ferroviaria che va da Oslo a Stavanger via Drammen e Kristiansand. La stazione fu aperta nel 1872 come parte della \"J\u00e6ren Line\" da Stavanger a Egersund.\nPer Stavanger passa la strada europea E39 che da Trondheim va ad Aalborg.\nAmministrazione.\nGemellaggi.\nLista delle undici citt\u00e0 gemellate con Stavanger:\nSport.\nLa principale squadra di calcio locale \u00e8 il Viking Fotballklubb, che partecipa alla Eliteserien, la massima serie del campionato norvegese di calcio. Ha vinto il campionato nazionale per otto volte e la Coppa di Norvegia per cinque volte. Gioca le partite casalinghe al Viking Stadion, impianto con capienza di spettatori inaugurato nel 2004.\nLa principale squadra di hockey su ghiaccio \u00e8 lo Stavanger Ishockeyklubb, noto come Stavanger Oilers, che partecipa alla GET-ligaen, il massimo campionato norvegese. Ha vinto la GET-ligaen per cinque volte e la IIHF Continental Cup nell'edizione 2013-2014. Gioca le partite casalinghe alla DNB Arena, impianto con capienza di spettatori.\nDal 2013 \u00e8 sede principale dell'importante torneo di scacchi Norway Chess"}
{"id": "282386", "revid": "399", "url": "https://it.wikipedia.org/wiki?curid=282386", "title": "Nordafrica", "text": "Il Nordafrica, a volte chiamato Africa Bianca, \u00e8 la regione dell'Africa che si estende a nord del deserto del Sahara (il resto del continente \u00e8 designato nel suo complesso come Africa subsahariana); tale definizione assume un rilievo d'ordine generale, potendosi declinare in termini parzialmente diversi a seconda dello specifico contesto di riferimento (geografico, storico, politico e via dicendo).\nNordafrica geografico.\nIl territorio dell'Africa settentrionale comprende quattro grandi regioni naturali: la prima \u00e8 il Maghreb, la fascia costiera mediterranea in prevalenza montuosa, che si estende dalla Tunisia al Marocco; la seconda \u00e8 il Sahara, il deserto che si estende dall'Atlantico al Mar Rosso; la terza \u00e8 il Sahel, la fascia stepposa che orla a sud il deserto; la quarta, infine, \u00e8 la valle del Nilo che interrompe il deserto del Sahara ad est.\nFanno parte dell'Africa Settentrionale numerosi Stati di grandi dimensioni. Alcuni di questi costituiscono la cosiddetta Africa mediterranea, in quanto le loro coste si distendono sul Mar Mediterraneo: si tratta del Marocco che si affaccia sull'Atlantico, dell'Algeria, della Tunisia, della Libia e dell'Egitto, che \u00e8 bagnato a est dal Mar Rosso. Gli altri Stati della regione occupano la parte meridionale del Sahara e del Sahel; alcuni sono situati all'interno del continente, come il Mali, il Niger e il Ciad, altri sono bagnati dall'Atlantico, come la Mauritania e il Sahara Occidentale, mentre il Sudan si affaccia a est sul Mar Rosso. Fanno parte, infine, dell'Africa Settentrionale gli arcipelaghi delle Azzorre e di Madeira, che appartengono al Portogallo, le Canarie spagnole e lo Stato insulare di Capo Verde. Il rilievo dell'Africa Settentrionale \u00e8 costituito in gran parte da un tavolato di rocce molto antiche, oggi occupato dal deserto del Sahara. All'interno del tavolato si innalzano alcuni massicci montuosi isolati: l'Ahaggar, il Tibesti, che si eleva fino a 3415 metri con l'Emi Koussi, e il Darfur, dove si innalza il monte G. Marra (3088\u00a0m).\nQuesta vasta regione \u00e8 orlata a ovest da una fascia pianeggiante che si estende intorno alla foce del fiume Senegal, a nord dalle fasce pianeggianti della Libia e della Tunisia, e a nord-ovest dalla catena dell'Atlante, dove emerge quella dell'Alto Atlante e il Monte Toubkal (4167\u00a0m). Ai margini del Sahara scorrono alcuni grandi fiumi, che hanno regime tropicale, con forti piene estive in corrispondenza del periodo delle piogge. Il Nilo, il fiume pi\u00f9 lungo dell'Africa e della Terra (), dopo aver ricevuto in territorio sudanese le acque degli affluenti Nilo Azzurro e Atbara, attraversa il territorio egiziano prima incassato in una stretta valle, poi in un'ampia pianura fino al vasto delta che si apre sul Mediterraneo. Il Mali e il Niger sono bagnati dal corso superiore del Niger, mentre il confine sud-occidentale della Mauritania \u00e8 segnato dal Senegal. All'interno del Sahara si estende il Lago Ciad, dalla superficie variabile a causa della forte evaporazione e della irregolarit\u00e0 delle piogge.\nGran parte della regione \u00e8 caratterizzata da un clima desertico caldo e molto arido: all'interno del deserto le piogge sono inferiori a 100\u00a0mm annui e sono molto irregolari; le temperature invernali medie superano i 10\u00a0\u00b0C mentre quelle estive sono intorno ai 30\u00a0\u00b0C.\nProcedendo verso sud la fascia del Sahel ha un clima tropicale con scarse precipitazioni concentrate nei mesi estivi. Infine la fascia costiera gode di un clima mediterraneo con abbondanti piogge.\nMaghreb.\nCol termine Nordafrica ci si riferisce ai territori compresi tra il mar Mediterraneo a nord e i limiti meridionali del Sahara a sud; tra l'oceano Atlantico a ovest e le parti occidentali dell'Egitto a est. L'Egitto con la valle del Nilo, per la sua particolare situazione storico-geografica viene spesso considerato a s\u00e9 (oltretutto, non va dimenticato che la penisola del Sinai, una regione dell'Egitto, \u00e8 fisicamente parte del continente asiatico).\nSi tratta, sostanzialmente, di regioni storicamente abitate da popolazioni europoidi le cui lingue storiche afferiscono al berbero. La regione, infatti, era un tempo nota come \"Barberia\". Dopo la conquista araba, sarebbe stata utilizzata la parola araba \"Maghreb\" (traducibile in \"Occidente\"), termine che \u00e8 anche il nome del pi\u00f9 occidentale dei paesi nordafricani che si affacciano sul Mediterraneo, il Marocco (\"Al-Mamlaka al-Maghrib\u012bya\"), e anche, in senso ancor pi\u00f9 lato, del complesso dei tre paesi pi\u00f9 ad occidente del Nordafrica, cio\u00e8 Marocco, Algeria e Tunisia.\nRecentemente il movimento berberista ha coniato, a partire dall'endonimo delle popolazioni berbere (\"imazighen\"), l'espressione \"tamazgha\", volta a indicare il complesso di paesi dove \u00e8 (o era) parlata la lingua berbera.\nNordafrica ONU.\nIl Nordafrica \u00e8 una delle macroregioni in cui le Nazioni Unite hanno diviso per convenzione l'Africa. Esso include 6 Stati:"}
{"id": "282387", "revid": "767487", "url": "https://it.wikipedia.org/wiki?curid=282387", "title": "Malevolent Creation", "text": "I Malevolent Creation sono un gruppo musicale death metal statunitense, formatosi a Buffalo, New York nel 1987.\nStoria.\nSpostatisi in Florida nel 1988, diventarono presto un'importante parte dell'emergente scena locale, firmando un contratto con la Roadrunner Records. Dal 1991, anno del loro primo disco \"The Ten Commandments\", sono sempre stati considerati fra i leader di questo genere musicale.\nIl 7 luglio 2018, lo storico cantante del gruppo, Bret Hoffman, \u00e8 morto all'et\u00e0 di 51 anni a causa di un cancro al colon."}
{"id": "282388", "revid": "599013", "url": "https://it.wikipedia.org/wiki?curid=282388", "title": "Le ceneri di Angela", "text": "Le ceneri di Angela \u00e8 il titolo di:"}
{"id": "282389", "revid": "438678", "url": "https://it.wikipedia.org/wiki?curid=282389", "title": "Un americano a Oxford", "text": "Un americano a Oxford (\"A Yank at Oxford\") \u00e8 un film del 1938 diretto da Jack Conway.\nTrama.\nLee Sheridan, uno studente americano, riesce ad entrare in un esclusivo college di Oxford ottenendo una borsa di studio. Poich\u00e9 suo padre ha sostenuto le spese per mandarlo all'universit\u00e0 fino a quel momento rischiando di perdere perfino il suo piccolo giornale di provincia, Lee usa quei soldi per ripagare i debiti del padre, ottenendo un prestito dal banchiere locale. Quando parte per l'Inghilterra, tutti gli amici e i tifosi vengono a salutarlo alla stazione.\nIn Inghilterra, ambientarsi per lui non \u00e8 facile, dovendo soprattutto fare i conti con il fair play degli inglesi. Pur riuscendo a vincere le gare alle quali partecipa, viene messo all'indice da tutti perch\u00e9 all'ultimo momento, per tagliare lui il traguardo, ha spinto da parte un suo compagno, Paul. Durante una rissa in un locale, fa partire un pugno che colpisce il decano, ma dell'accaduto viene accusato Paul e Lee lascia che tutti credano che il colpevole sia l'altro, diventando il nuovo favorito della classe. Cerca, comunque, di proteggere Paul che per\u00f2 rifiuta i suoi tentativi di riallacciare un rapporto.\nUna sera, per\u00f2, riesce a rendersi utile quando nasconde Elsa, una donna sposata che ha una relazione con Paul, nella sua stanza. Scoperto, dichiara che Elsa era l\u00ec per lui e, per questo, viene espulso dal college. I nuovi compagni inglesi gli preparano un grandioso addio che deve accompagnare la sua partenza, ma lui vede arrivare il padre, venuto ad Oxford per assistere alla famosa regata contro Cambridge. Suo padre Dan sa troppo bene che il figlio ama troppo Molly, la sua ragazza, per poter avere un'avventura con un'altra. Cos\u00ec, con l'aiuto di Elsa, di Molly e di Wavertree, un altro studente, viene riabilitato. Elsa dichiara al preside che Lee si \u00e8 preso la colpa solo perch\u00e9 \u00e8 un gentiluomo e che lei era venuta l\u00ec per Wavertree. Wavertree, che vuole andare a vivere dal suo ricchissimo zio, \u00e8 contento di avere una scusa per andarsene e Paul e Lee, riconciliati, hanno l'occasione di partecipare e di vincere insieme la gara, sostenuti dal tifo di Molly e di Dan.\nProduzione.\nQuesto film \u00e8 il primo realizzato dalla filiale britannica della Metro Goldwyn Mayer, ne furono realizzati solo altri due, \"La cittadella\" e \"Addio, Mr. Chips!\" (\"Goodbye, Mr. Chips\").\nA causa della guerra infatti la filiale fu costretta a chiudere.\nDistribuzione.\nDistribuito dalla Metro-Goldwyn-Mayer (MGM), il film usc\u00ec sul mercato nel 1938: negli Stati Uniti il 18 febbraio, in Australia il 2 giugno, in Svezia l'11 agosto, nei Paesi Bassi il 12 agosto, in Finlandia il 18 settembre, in Francia il 28 ottobre, in Portogallo, il 27 dicembre. In Spagna, fu presentato prima a Barcellona (23 marzo 1940) e poi a Madrid (31 maggio 1940)."}
{"id": "282393", "revid": "111878378", "url": "https://it.wikipedia.org/wiki?curid=282393", "title": "Aldo Bargero", "text": "\u00c8 stato uno dei primi e principali sostenitori della medicina antroposofica in Italia.\nDi padre piemontese e madre prussiana, inizi\u00f2 a praticare nel 1957 e introdusse in Italia l'antroposofia di Rudolf Steiner e trov\u00f2 in questa filosofia la propria ragione di vita.\nImportante la sua traduzione del Calendario dell'Anima scritto da Steiner per dare un'indicazione sulla cadenza settimanale della trasformazione energetica nel corso dell'anno solare.\nAd Aldo Bargero \u00e8 stata dedicata un'Accademia Artistica ad Oriago di Mira."}
{"id": "282394", "revid": "767487", "url": "https://it.wikipedia.org/wiki?curid=282394", "title": "La valle dell'oro", "text": "La valle dell'oro (\"The Lucky Texan\") \u00e8 un film del 1934 diretto da Robert N. Bradbury.\nTrama.\nJerry, il fabbro del paese, e il suo socio Jake Benson - vecchio amico di suo padre - trovano una pepita d'oro nello zoccolo di un cavallo. Con l'aiuto di un cane randagio, rintracciano l'origine dell'oro in un vicino torrente. I due, ingenuamente, vendono l'oro a Harris e Cole, due truffatori che cercano di trarre vantaggio dalla scoperta del torrente aurifero facendo firmare un rogito per il suo ranch.\nAl Miller, il figlio dello sceriffo, rapina la banca locale ferendo gravemente Williams, uno degli impiegati ma del reato viene incolpato Jake. Jerry, per\u00f2, riesce a catturare Al e a discolpare l'amico, restituendo il denaro rubato. Betty, la nipote di Jake, che \u00e8 appena tornata dal college, scopre che il duo di lestofanti \u00e8 convinto di aver ucciso Jake e, di conseguenza, Harris e Cole rivendicano la terra del supposto morto. Quest'ultimo, per\u00f2, \u00e8 sopravvissuto al tentato omicidio e, travestito da donna, assiste al processo dove si dibatte sulla sua morte. Sempre fingendosi una donna, testimonia contro i due ma la sua gonna che si impiglia nella sedia rivela la sua vera identit\u00e0. Riconoscendolo, Harris e Cole scappano via, ma sono catturati da Jerry e da Jake che riesce cos\u00ec a rientrare in possesso delle sue propriet\u00e0. Ora, finalmente al sicuro dai ladri, Betty e Jerry possono sposarsi.\nProduzione.\nIl film fu prodotto dalla Paul Malvern Productions come Lone Star Picture.\nVenne girato in California, a Kernville e al Trem Carr Ranch di Placerita Canyon Road, a Newhall\nDistribuzione.\nDistribuito negli Stati Uniti dalla Monogram Pictures, il film usc\u00ec nelle sale il 22 gennaio 1934."}
{"id": "282395", "revid": "438678", "url": "https://it.wikipedia.org/wiki?curid=282395", "title": "L'ultima volta che mi sono suicidato", "text": "L'ultima volta che mi sono suicidato (\"The Last Time I Committed Suicide\") \u00e8 un film del 1997 diretto da Stephen Kay.\nTrama.\nNeal Cassady racconta all'amico Jack Kerouac la sua storia con Joan.\nLa storia \u00e8 ambientata a Denver, nel 1947. Neal accompagna all'ospedale la propria ragazza Joan, che improvvisamente ha tentato di togliersi la vita. Le rimane accanto per lunghi giorni ma poi, straziato, fugge e cerca consolazione al biliardo con l'amico Harry. La sua vita \u00e8 semplice e monotona: operaio nel turno di notte, bar, qualche ragazza, lavoro, bar, ragazza...\nTempo dopo, avvicinato da una sconosciuta, Neal viene portato in una casa dove ritrova Joan guarita e sempre innamorata. I due ricominciano a fare progetti per il futuro; la coppia amica di Joan vuole aiutare Neal a trovare un lavoro pi\u00f9 decente, e subito gli viene programmato un colloquio per il giorno dopo. Neal vuole andare a casa a prendere un abito pulito, esce ma per strada incontra Harry che lo invita al bar e subito dopo lo prega di telefonare a Mary, una minorenne con cui Neal aveva avuto una storia, e che piace a Harry. Neal acconsente, parla con Mary, e la madre di lei, ascoltando alcune battute spinte, chiama la polizia che arresta Neal.\nUscito di prigione dopo due settimane, si precipita da Joan, ma non la trova pi\u00f9. Decide cos\u00ec di allontanarsi nella notte su un'auto rubata, deciso a non fare pi\u00f9 ritorno. Ma questa, scrive Neal nell'amaro finale, \"non \u00e8 l'ultima volta che mi sono suicidato\"."}
{"id": "282396", "revid": "114743257", "url": "https://it.wikipedia.org/wiki?curid=282396", "title": "Stazzo", "text": "Lo stazzo (il termine deriva dal latino \"statio\", stazione, luogo di sosta) \u00e8 un insediamento rurale tipico, presente nel nord della Sardegna, dove in Gallura \u00e8 conosciuto come \"lu stazzu\", in Corsica e, seppur con utilizzi diversi, anche nel meridione d'Italia, Abruzzo compreso.\nArchitettura.\nIn Sardegna, nella regione della Gallura, lo stazzo fu il fulcro della vita rurale di migliaia di pastori-agricoltori per centinaia di anni. Indica contemporaneamente l'azienda contadina e la costruzione in cui abita il proprietario ed \u00e8 costituito da un'abitazione di forma grossomodo rettangolare costituita da blocchi di granito e all'interno suddivisa in massimo due ambienti, ma pi\u00f9 spesso da un monolocale. All'esterno era spesso annesso il forno (\"lu furru\") ed un piccolo magazzino (\"lu pinnenti\"). Raramente un edificio nato come stazzo si eleva oltre il piano terreno, ed in questo caso viene definito palazzo (\"lu palazzu\"). Un insieme di stazzi formavano la cussorgia (\"la cussogghja\"), un'entit\u00e0 geografica e sociale unita da vincoli molto forti di amicizia e collaborazione.\nIn Abruzzo lo stazzo (in dialetto \"jacce\"), \u00e8 il luogo dove si tengono le pecore e tutto ci\u00f2 che occorre per la loro custodia in montagna. \u00c8 costituito da un'abitazione (rifugio dei pastori) in muratura spesso a secco e in passato anche costituita da legname povero. Nei pressi dell'abitazione c'\u00e8 il recinto per la custodia delle pecore, spesso fatto di reti, quindi il mungitoio (luogo per la mungitura), il luogo per la produzione e lavorazione dei prodotti caseari e generalmente anche un orticello per il sostentamento dei pastori (coltivazione di patate e alcuni tipi di verdure). Fino al recente passato questi luoghi erano utilizzati solo d'estate, quando le greggi sostavano in montagna di ritorno dalla transumanza (in Abruzzo le greggi d'inverno si recavano soprattutto nel Tavoliere delle Puglie).\nNelle Marche le greggi provenienti dal Lazio centrale (fino agli anni '50 la transumanza avveniva a piedi lungo il tracciato della vecchia Valnerina) erano stanziate nelle zone collinari dei Monti Sibillini; molte greggi nei numerosi stazzi presenti sull'altopiano di Macereto, costituiti da capanne rudimentali e piccole strutture per la mungitura, effettuata da un pastore solitario."}
{"id": "282400", "revid": "767487", "url": "https://it.wikipedia.org/wiki?curid=282400", "title": "Campioni di guai", "text": "Campioni di guai (\"Necessary Roughness\") \u00e8 un film del 1991 diretto da Stan Dragoti."}
{"id": "282402", "revid": "989706", "url": "https://it.wikipedia.org/wiki?curid=282402", "title": "CDJ (musica)", "text": "Il CDJ (contrazione di CD ovvero compact disc e DJ ovvero disc jockey) \u00e8 un riproduttore di CD audio, e negli ultimi modelli anche di supporti USB, progettato per andare incontro al lavoro del disc jockey. Il CDJ si propone come una rivisitazione in chiave moderna del giradischi, permettendo al dj di interfacciarsi fisicamente su tracce audio digitali.\nFunzioni.\nPitch control.\nIl pitch control (come sui giradischi da DJ) regola la velocit\u00e0 di riproduzione del brano musicale. Andando ad agire su di esso, il dj esegue la messa a tempo del brano che si vuole inserire mixandolo con quello attualmente in esecuzione.\nJog wheel.\nLa jog wheel permette di intervenire sulla velocit\u00e0 di riproduzione, ruotandola in senso orario per aumentarne temporaneamente la velocit\u00e0 e in senso antiorario per diminuirla temporaneamente. \u00c8 stata creata perch\u00e9, mentre sui giradischi si pu\u00f2 toccare con mano il disco o il piatto per velocizzare o rallentare il disco (prima di muovere il pitch control), non si pu\u00f2 per evidenti motivi fare la stessa cosa con i CD. La jog wheel permette di avere un controllo pi\u00f9 immediato sulla velocit\u00e0 di riproduzione rispetto a quanto si possa fare con il pitch control e compiere piccoli aggiustamenti istantanei nella velocit\u00e0 del brano. Nei CDJ denominati \"digital turntable\" (vedi sotto) \u00e8 possibile, sempre tramite la jog wheel, avere un controllo diretto sul CD proprio come avviene con un piatto analogico tradizionale. Si pu\u00f2 fermare il brano o effettuare lo scratch in tempo reale con risultati variabili (in qualit\u00e0 di resa sonora) pi\u00f9 o meno validi a seconda della qualit\u00e0 del processore di segnale (DSP) integrato nel CDJ. In alcuni lettori CDJ \u00e8 presente anche un DSP che permette l'applicazione di effetti in tempo reale al brano in esecuzione ed in questo caso la Jog Wheel serve anche per applicare gli effetti: selezionato l'effetto si pu\u00f2 ruotare la Jog Wheel in senso orario o antiorario, pi\u00f9 o meno veloce, per dosare l'ampiezza dell'effetto e la sua caratteristica. Tra gli effetti che possono essere gestiti con la Jog Wheel si citano: \"Jet\" (tipico effetto di sovrapposizione della stessa traccia pi\u00f9 volte con un leggero ritardo che d\u00e0 la sensazione audio di un aereo jet che decolla), \"Flanger\" e \"Phaser\" (simili al Jet ma pi\u00f9 sofisticati), \"Phase\" (alternanza di taglio di frequenze), \"Zip\" (accelera o rallenta il brano fino a fermarlo), \"Wah\" (taglio ed elimino le frequenze alte per dare un effetto di rimbombo oppure le frequenze basse per dare l'effetto di musica che esce da una radio anni 50).\nAd esempio, se i due brani da mixare sono gi\u00e0 sincronizzati, ma uno dei due sta finendo fuori tempo perch\u00e9 troppo veloce rispetto all'altro, si pu\u00f2 dare una porzione di giro di jog weel in senso antiorario per abbassare istantaneamente la velocit\u00e0 e riportare i brani a tempo; a quel punto, si abbassa anche di 0.05 o 0.1 (la risoluzione dipende dal modello) il pitch control in modo da mantenere nel tempo quella velocit\u00e0, mentre nel caso opposto in cui il brano fosse leggermente pi\u00f9 lento, sarebbe necessario velocizzarlo istantaneamente, ruotando in senso orario la suddetta jog weel.\nLa jog wheel pu\u00f2 anche avere altre funzioni, come quella di dosare la quantit\u00e0 di effetti applicati oppure quella di emulare un vero e proprio disco in vinile quando viene usato l'effetto di scratch del CD.\nUn'altra funzione \u00e8 quella di regolare il punto di CUE, cio\u00e8 il \"frame\" (nei lettori CD per DJ, un secondo non \u00e8 diviso in decimi, centesimi o unit\u00e0 pi\u00f9 piccole, ma in 74 frame, per mantenere la compatibilit\u00e0 con gli apparati video e sincronizzarli di conseguenza) dal quale si vuol far partire il pezzo. Solitamente il CUE viene impostato sul primo frame del primo colpo di cassa, \u00e8 da qui che viene fatto il lancio del brano: generalmente si aspetta il primo colpo di un 4/4 in modo da far andare i due pezzi a tempo sul 4/4 appunto, e far risultare i due brani in esecuzione mixata pi\u00f9 piacevole e quindi corretta.\nMaster tempo.\nIl master tempo permette, tramite la processazione del suono, di non modificare la tonalit\u00e0 del brano al cambiare dei BPM (battute per minuto). Rallentando la registrazione di una voce otterremo un tono pi\u00f9 basso, e al contrario aumentandola si avr\u00e0 una tonalit\u00e0 pi\u00f9 alta, questo renderebbe percettibile a tutti il cambio di velocit\u00e0 necessario alla messa a tempo. Con questo sistema, invece, anche grosse variazioni di velocit\u00e0 non sono quasi percepibili in quanto il tono del brano non varia.\nIndicatore di \"countdown\".\nL'indicatore di conto alla rovescia permette al DJ di vedere quanto tempo manca alla fine del brano e sapere quindi quanto tempo si ha a disposizione per il mixaggio.\nCUE.\nIl tasto CUE permette di avviare (fino al rilascio) la riproduzione della traccia e, se necessario, di andare ad intervenire sull'esatto punto di inizio della traccia, processo fondamentale per una buona messa a tempo. Al rilascio la riproduzione ritorna al punto iniziale, ovvero, il punto di cue.\nPlay.\nIl tasto di play permette di avviare la riproduzione della traccia. A differenza del tasto CUE, al rilascio la traccia continua normalmente la propria riproduzione.\nBPM counter.\nUn'utile informazione per il DJ \u00e8 data dalla lettura sul display del CDJ della velocit\u00e0 del brano in esecuzione in termini di battiti per minuto. Ogni brano ha una sua caratteristica velocit\u00e0 (BPM) che dipende anche dal genere di musica a cui si riferisce (esempio: musica house da 124 a 130 bpm, Techno da 128 a 145 bpm, R&amp;B da 90 a 110 bpm, ecc.). In questo modo il DJ pu\u00f2 avere agevolmente sotto controllo tale parametro mentre tramite il pitch control (vedi sopra) aumenta o diminuisce la velocit\u00e0 del brano da mixare mettendolo cos\u00ec a tempo con l'altro.\nLoop.\nLa funzione di loop consente di riprodurre ripetutamente determinati punti della canzone. Ad esempio se si vuole far ripetere un punto di una canzone, si sceglie il punto di loop iniziale (in) e quello finale (out). Cos\u00ec facendo il lettore far\u00e0 ripetere sempre quel pezzo della canzone fino a quando non si decider\u00e0 di continuare normalmente.\nEffetti.\nAlcuni CDJ hanno una sezione dedicata agli effetti, il pi\u00f9 comune \u00e8 il flanger, ma ogni casa produttrice gli attribuisce un nome arbitrario, poi c'\u00e8 il riverbero, il reverse e il filter. Alcuni lettori sono in grado di avere fino a 9 effetti mentre altri ne predispongono solamente 3, ad esempio nei Pioneer CDJ-400 vi sono 6 effetti, 3 normali e 3 scratch. I modelli di ultima generazione non presentano effetti incorporati, in quanto \u00e8 molto pi\u00f9 comodo e funzionale andare ad agire sul mixer per \"effettare\" i brani riprodotti dai CDJ.\nTipologia.\nUna differenza fra i vari CDJ \u00e8 il tipo di controllo offerto dalla tecnologia: abbiamo piatti che offrono il \"controllo diretto\" (cfr. esempio in fig. 1) e quelli \"senza controllo diretto\" (cfr. esempio in fig. 2).\nCon controllo diretto (denominati anche \"digital turntable\" e \"direct cd\"): di norma la Jog Wheel (vedi sopra) \u00e8 pi\u00f9 larga ed anatomica sia nella parte laterale che in quella superiore per offrire una presa pi\u00f9 sicura e un feeling pi\u00f9 sensibile al DJ nelle fasi di scratch, stop, rilascio, ecc. ha una meccanica mediamente pi\u00f9 robusta proprio perch\u00e9 pi\u00f9 soggetta a manipolazione da parte del Dj. I CDJ a controllo diretto hanno un processore di segnale ed una meccanica potenziati e quindi pi\u00f9 veloci nell'applicare l'impulso analogico esercitato alla Jog Wheel dalle mani del DJ al brano in lettura sul CD in esecuzione.\nSenza controllo diretto: in questo caso la jog wheel \u00e8 pi\u00f9 piccola di diametro e pi\u00f9 semplice come ergonomia proprio perch\u00e9 il DJ non ha necessit\u00e0 di usarla se non per trovare il punto esatto di taglio (CUE) e rallentare o accelerare momentaneamente con piccoli colpi il brano in esecuzione per aggiustare al volo la sincronia tra le canzoni in fase di mixaggio. Per i CDJ che ne hanno la funzionalit\u00e0 la Jog Wheel permette anche l'applicazione in tempo reale di effetti. I CDJ senza controllo diretto, di norma, hanno una maggiore sensibilit\u00e0 della Jog Wheel per trovare i punti di CUE.\nLa scelta di usare un tipo di CDJ invece di un altro non dipende strettamente dal considerare uno la versione povera dell'altro ma dai gusti personali del DJ e dalla presenza di piatti tradizionali nella console, per poter praticare scratch e altre manipolazioni dirette tramite questi.\nGli ultimi modelli prodotti offrono, oltre a grandi display dotati di waveform, anche: supporti per la lettura di memorie esterne (es. chiavette o hard disk), un'interfaccia di tipo MIDI per software come Traktor e una maggiore possibilit\u00e0 di personalizzazione.\nFormati e supporti di riproduzione.\nLa costante evoluzione in campo tecnologico vede ormai una costante convergenza tra computer (chip, CPU, memorie, processori di segnale) e apparati elettronici musicali. I DJ moderni utilizzano ormai nei propri djset numerosi dispositivi insieme ai CDJ ed ai giradischi tradizionali: iPod, mini disc, DSP per filtri ed effetti, compressori, ecc.\nAi supporti musicali tradizionali, CD Rom e dischi in vinile, si aggiungono schede di memoria e computer veri e propri. Questo perch\u00e9 i formati audio digitali che vengono usati sono, oltre al tradizionale cda (cd audio), i formati mp3, wma, ecc. I lettori CDJ pi\u00f9 moderni gestiscono quindi oltre al tradizionale formato cda anche e soprattutto mp3 (campionati in buona qualit\u00e0 per ovvie ragioni: da 192 a 320\u00a0Kbit/s).\nLa scelta di utilizzare musica in formato mp3 \u00e8 dettata soprattutto dalla ridotta dimensione del file che contiene il brano. In media un pezzo salvato in formato wav (qualit\u00e0 cd) occupa uno spazione di memoria digitale di circa 40/50 MB, mentre lo stesso brano salvato in formato mp3\u00a0320\u00a0Kbit/s ne occupa solo 10/14 MB. Se si rapporta questo alla quantit\u00e0 di memoria che un Cd Rom tradizionale pu\u00f2 archiviare (700 MB) si arriva a capire che su un Cd Rom si possono archiviare mediamente 10/20 brani in formato wav a seconda della loro lunghezza contro circa 100 in formato mp3 (anche in questo caso a seconda della lunghezza e della qualit\u00e0 di campionamento scelta). \u00c8 facile intuire quindi che per un DJ poter archiviare e organizzare il proprio djset in formato mp3 si traduce in minore peso da gestire e portare in giro tra i vari club (mobile dj). Semplificando, utilizzare un CDJ compatibile con file mp3 significa poter gestire uno o pi\u00f9 djset su 2/10 Cd Rom al massimo contro i tradizionali 80/100.\nNumerose case produttrici, come ad esempio Numark o Pioneer, hanno iniziato a commercializzare CDJ che gestiscono non solo supporti Cd Rom e file di tipo wav o mp3, ma anche supporti di tipo DVD che possono arrivare ad archiviare oltre 4 Gb di memoria con tutti i benefici in termini di gestione e trasporto connessi.\n\u00c8 importante rilevare che questi apparati sono sempre pi\u00f9 spesso dotati di interfacce USB per il collegamento a supporti di memoria molto capienti (iPod, hard disk portatili, computer portatili) ed avere cos\u00ec accesso ad archivi di file praticamente infiniti.\nGli ultimi modelli lanciati sul mercato dalla Pioneer, il CDJ-850, il CDJ-900, il CDJ-350 il CDJ-2000, permettono anche l'utilizzo del dispositivo come controller HID/MIDI, cos\u00ec da permettere operazioni ancora pi\u00f9 sofisticate tramite opportuni software di missaggio dal vivo.\nCDJ-2000.\nSuccessore del CDJ-1000 \u00e8 il CDJ-2000, seguito dal CDJ-3000. Oltre ad avere le caratteristiche gi\u00e0 presenti nel suo fratello minore il CDJ-900, ovvero il supporto per CD e pendrive USB, \u00e8 stato ridisegnato. Ha un display da 6.1\" a colori, utile per la navigazione tra menu e cartelle. Mentre \u00e8 in riproduzione offre informazioni sulla canzone che sta riproducendo. Esso \u00e8 inoltre dotato di un particolare sistema che permette la navigazione all'interno della traccia attraverso un sensore touch e di dei tasti \"Hot Cue\" che permettono di impostare cue points senza interrompere la riproduzione.\nNel settembre 2012 Pioneer annuncia il nuovo lettore CDJ-2000 Nexus. Sono state aggiunte ulteriori funzioni al precedente lettore come la connessione wi-fi con smartphone o tablet per acquisire file audio, la funzione master sync e modifiche nella grafica del display, con una visualizzazione migliore e pi\u00f9 accurata della forma d'onda della traccia in riproduzione (analizzata precedentemente con il software Rekordbox integrato) e la possibilit\u00e0 di ingrandirla e di editarla direttamente sul lettore, per loop e punti cue ancora pi\u00f9 precisi."}
{"id": "282404", "revid": "438678", "url": "https://it.wikipedia.org/wiki?curid=282404", "title": "Rotta sui Caraibi", "text": "Rotta sui Caraibi (\"Ship Ahoy\") \u00e8 un film del 1942 diretto da Edward Buzzell.\nProduzione.\nIl film fu prodotto dalla Metro-Goldwyn-Mayer (MGM) prima dell'entrata in guerra degli Stati Uniti. \u00c8 conosciuto anche con il titolo di lavorazione \"I'll Take Manila\" che venne cambiato in fase di distribuzione per la situazione militare e politica che si stava delineando nel Pacifico.\nDistribuzione.\nDistribuito dalla Metro-Goldwyn-Mayer (MGM), il film usc\u00ec nelle sale cinematografiche statunitensi nel maggio 1942, quando le Filippine erano gi\u00e0 cadute in mano dei giapponesi: la destinazione della nave del film venne cambiata e, da Manila, dovette cambiare rotta e dirigersi verso Portorico. Anche una delle canzoni, \"I'll Take Tallulah\" prese questo titolo mentre il titolo originale avrebbe dovuto essere \"I'll Take Manila\"."}
{"id": "282405", "revid": "666668", "url": "https://it.wikipedia.org/wiki?curid=282405", "title": "Giano bifronte", "text": ""}
{"id": "282406", "revid": "438678", "url": "https://it.wikipedia.org/wiki?curid=282406", "title": "Il signore in marsina", "text": "Il signore in marsina (\"I Dood It\") \u00e8 un film del 1943 diretto da Vincente Minnelli.\nProduzione.\nIl film fu prodotto dalla Metro-Goldwyn-Mayer (MGM).\nDistribuzione.\nDistribuito dalla Metro-Goldwyn-Mayer (MGM), il film usc\u00ec nella sale cinematografiche statunitensi nel settembre 1943. Nel 1945, venne distribuito in Svezia (11 giugno)|, Portogallo (3 luglio), Finlandia (25 luglio). In Francia, il film usc\u00ec il 21 marzo 1951 mentre fu trasmesso per la prima volta in televisione il 9 luglio 1991 in Germania."}
{"id": "282407", "revid": "4175", "url": "https://it.wikipedia.org/wiki?curid=282407", "title": "Valerj Bojinov", "text": ""}
{"id": "282409", "revid": "767487", "url": "https://it.wikipedia.org/wiki?curid=282409", "title": "La storia fantastica", "text": "La storia fantastica (\"The Princess Bride\") \u00e8 un film fantasy del 1987 diretto da Rob Reiner, tratto dal romanzo \"La principessa sposa\" di William Goldman del 1973, adattato per il cinema dall'autore stesso. Candidato ai Premi Oscar 1988 per la miglior canzone con \"Storybook Love\" di Willy DeVille, nel 2016 venne scelto per la conservazione nel National Film Registry della Biblioteca del Congresso negli Stati Uniti.\nTrama.\nIl piccolo Jimmy \u00e8 costretto a letto da un\u2019influenza. Suo nonno decide di leggergli qualcosa, non sopportando il fatto che passi tutto il tempo a giocare con i videogiochi.\nLa storia narra le vicende di due innamorati, il garzone Westley e Bottondoro. I due si amano di \u00abamore vero\u00bb, come viene spesso definito durante le vicende, tanto da superare mille disavventure con la consapevolezza di ritornare assieme. Bottondoro lascia partire Westley che va in cerca di fortuna per mare, ma muore dopo lo scontro con il pirata Roberts. Dopo una lunga resistenza Bottondoro accetta di maritarsi con il malvagio principe Humperdinck, pur non essendoci amore tra i due: il principe, infatti, trama contro il regno vicino e medita di ucciderla la prima notte di nozze.\nSubito prima delle nozze accade che Bottondoro venga rapita da tre briganti: il \"genio criminale\" italiano Vizzini, il gigante groenlandese Fezzik e lo spadaccino spagnolo Inigo Montoya. Essi in realt\u00e0 sono al soldo del principe, che vuole sfruttare l'accaduto per dichiarare guerra ai rivali. I malfattori vengono per\u00f2 seguiti e poi intercettati dal pirata Roberts, che li allontana a uno a uno, finch\u00e9 non riesce a uccidere con un trucco Vizzini. Bottondoro \u00e8 furente con il pirata, nonostante l'abbia salvata, perch\u00e9 lo ritiene responsabile della morte del suo amato; ma egli all'improvviso si rivela come Westley stesso, e le spiega che dopo essere stato catturato dal pirata Roberts aveva finito per diventare suo amico, vestendo poi i suoi panni quando quest'ultimo si era voluto ritirare a vita privata, come lui stesso aveva fatto con il pirata Roberts che l'aveva preceduto.\nI due innamorati riescono a superare incolumi la terribile foresta incantata ma alla fine vengono catturati dal malvagio principe e dai suoi scagnozzi.\nBottondoro accetta quindi di sposare Humperdinck per salvare l'amato, il principe per\u00f2 cattura Westley e lo tortura a morte. Il giovane pare spacciato, ma Fezzik e Montoya, che dopo lo scontro sono diventati suoi amici, lo portano da \"Max dei miracoli\", che con l'aiuto di una pillola prodigiosa riesce a ridargli il soffio della vita. Arriva quindi il momento dello scontro tra buoni e malvagi: I\u00f1igo Montoya (pronunciando la frase che aveva preparato: \u00abHola. Mi nombre es Inigo Montoya, tu hai ucciso mi padre... preparate a morir!\u00bb) uccide il conte Rugen, consigliere del principe, che venti anni prima lo aveva reso orfano. Anche il principe viene sconfitto e legato a una sedia. Nonostante le sue richieste di piet\u00e0 Montoya gli punta la spada alla gola per finirlo, ma Westley lo ferma affinch\u00e9 il loro prigioniero, a cui verr\u00e0 risparmiata la vita, possa \"vivere a lungo con la sua codardia\".\nFinalmente gli innamorati possono vivere felici e contenti. Gli ex-briganti Montoya e Fezzik vanno per la loro strada, non prima che Westley, ricongiunto alla sua amata e non pi\u00f9 desideroso di avventure, abbia affidato allo spadaccino il compito di indossare a sua volta i panni del \"pirata Roberts\". Il racconto del nonno, quindi, finisce e mentre il vecchio si appresta ad andare via Jimmy chiede al nonno se pu\u00f2 tornare a raccontargli un'altra storia l'indomani. Il nonno andandosene gli dice \"ai tuoi ordini\".\nProduzione.\nLe riprese sono state effettuate nei Lee International Studios di Shepperton e in esterni in Inghilterra e Irlanda.\nDoppiaggio.\nNella fase iniziale del duello tra Westley e Inigo entrambi i contendenti, abilissimi spadaccini, citano una serie di maestri di scherma, realmente esistiti e autori di trattati. L'adattamento italiano del film non ha tenuto conto di tale dettaglio, stravolgendo in parte il senso del dialogo. I maestri di scherma citati sono: Bonetti (nel dialogo italiano \"difesa d'alfiere\"), Capoferro (nel dialogo italiano \"attacco a testuggine\"), Thibault (nel dialogo italiano \"la torre\") e Agrippa (nel dialogo italiano \"il capriolo\")."}
{"id": "282412", "revid": "1305772", "url": "https://it.wikipedia.org/wiki?curid=282412", "title": "F.E.A.R.", "text": "F.E.A.R. - First Encounter Assault Recon \u00e8 uno sparatutto in prima persona con una trama a sfondo horror realizzato da Monolith Productions e distribuito da Vivendi nel 2005. La storia del gioco segue gli eventi collegati ad una crisi paranormale che la squadra speciale \"F.E.A.R.\" dell'esercito americano viene chiamata a contenere; il giocatore prende il controllo del nuovo apripista della squadra, un uomo dal passato oscuro e dotato di tempi di reazione estremamente ridotti, conducendo il personaggio attraverso innumerevoli scontri a fuoco ed assistendo a manifestazioni paranormali evocate da una misteriosa bambina vestita in rosso. Sono state prodotte due espansioni, \"F.E.A.R. Extraction Point\" e \"F.E.A.R. Perseus Mandate\".\n\u00c8 stato annunciato un seguito, inizialmente intitolato \"Project Origin\"; a seguito dell'acquisto di Monolith, da parte di Warner Brothers Interactive Entertainment, i diritti sui luoghi e sui personaggi sono rimasti nelle mani della software house mentre il brand \"F.E.A.R.\" era rimasto in possesso di Vivendi. In seguito per\u00f2 il marchio \u00e8 stato acquistato da Monolith, che cos\u00ec ha potuto intitolare il gioco \"\".\nTrama.\nLa trama di \"F.E.A.R.\" si snoda in 11 capitoli chiamati intervalli.\nIntervallo 1: Inizio.\nAll'interno di una struttura della \"Armacham Technology Corporation\" (ATC), un'industria fornitrice di materiale bellico per il Ministero della Difesa statunitense, \u00e8 in atto una vera e propria crisi; a quanto pare alcuni soldati, guidati dal loro capo Paxton Fettel, hanno perso il controllo e si sono scagliati contro la sicurezza. Questi soldati non sono tuttavia uomini comuni, bens\u00ec i membri di un battaglione di cloni militari (detti replicanti) altamente addestrati, controllati per via telepatica da Fettel stesso.\nGli agenti della squadra speciale segreta \"F.E.A.R.\" sono chiamati ad intervenire per risolvere la crisi e il comandante Rowdy Betters convoca i suoi uomini per un briefing: il nuovo \"apripista\" (personaggio protagonista controllato dal giocatore) \u00e8 un recente acquisto della squadra ed un uomo silenzioso, ma dotato di tempi di reazione e di riflessi fuori dalla norma; Spen Jankowski \u00e8 un veterano di \"F.E.A.R.\", calvo, robusto e con il vizio di non tenere mai chiusa la bocca; completa la squadra Jin Sun-Kwon, una donna di origini coreane con il doppio ruolo di medico del team ed esperta di analisi forensi. Gli obiettivi delineati per \"F.E.A.R.\" sono di portare in salvo eventuali ostaggi e di eliminare Fettel, cos\u00ec da arrestare i suoi soldati.\nSeguendo i movimenti di Fettel via satellite, grazie ad un chip impiantato nel cranio dell'uomo, gli agenti \"F.E.A.R.\" lo individuano in una filiale della Armacham. Il team fa irruzione e subito qualcosa non va: l'apripista \u00e8 tormentato da continue inspiegabili allucinazioni che lo conducono alla scoperta di un cadavere. Si tratta di uno dei ricercatori della societ\u00e0: Charles Habegger. Prima di spezzargli il collo sembra che Fettel gli abbia sbranato parte del volto. Il segnale di Fettel \u00e8 vicino e l'apripista viene mandato a controllare, ma viene sorpreso dal misterioso telepate e tramortito. Fettel parla con lui di cose apparentemente confuse e, prima di sparire, dice al protagonista di conoscere la sua vera natura e di aver assistito alla sua nascita. Subito dopo essersi ripreso il protagonista viene raggiunto da una comunicazione del comandante Betters che gli ordina di raggiungere il resto della squadra con un gruppo di Delta Force a bordo di un elicottero che li porter\u00e0 ad un deposito portuale nel quale si nasconde un nucleo di replicanti.\nIntervallo 2: Iniziazione.\nRaggiunta la localit\u00e0 l'Apripista \u00e8 costretto a dividersi dal gruppo di Delta Force per riattivare l'impianto elettrico del deposito. Tornato al rapporto li trova inspiegabilmente morti: ridotti a scheletri anneriti, come se qualcosa di potentissimo li avesse corrosi. Facendosi strada attraverso i replicanti con Jankowski, l'Apripista raggiunge un magazzino. L\u00ec qualcosa di terribile accade: un'allucinazione, una bambina dai capelli corvini ed il volto pallido, vestita di rosso, avanza verso l'uomo circondata dalle fiamme. L'orrore sembra pi\u00f9 reale di quanto si possa immaginare, perch\u00e9 il magazzino esplode in un muro di fuoco. Al risveglio Jankowski sembra sparito, ma il segnale di Fettel \u00e8 comparso nell'area del deposito.\nIntervallo 3: Progresso.\nAncora una volta l'inseguimento dell'uomo \u00e8 cosparso di allucinazioni sanguinose fino al raggiungimento di uno scantinato e di un uomo lasciato mezzo morto da Fettel: Bill Moody, un altro ricercatore Armacham. Prima di morire l'uomo dice al protagonista qualcosa su ci\u00f2 che Fettel sta cercando e che non deve assolutamente trovare (far\u00e0 il nome di Alma). Il segnale del telepate si allontana. Presi i suoi replicanti, si sta dirigendo verso la sede centrale dell'Armacham. Jankowski \u00e8 ancora disperso.\nIntervallo 4: Infiltrazione.\nRaggiunto l'edificio appare subito evidente come sia troppo tardi. L'ingresso \u00e8 devastato e gli uffici seminati di cadaveri. Nel reparto di ricerca informatica l'apripista incontra Norton Mapes, impiegato di quel settore. L'uomo promette all'agente F.E.A.R. di aiutarlo se solo lui in cambio riuscisse a disattivare il sistema di sicurezza centrale. L'apripista ci riesce, ma Mapes si rimangia la parola data e, al contrario, attiva i sistemi di difesa interna (torrette e sensori laser) per ostacolare in tutti i modi l'agente F.E.A.R.. Ora il percorso \u00e8 ancora pi\u00f9 difficile ed i replicanti mettono in campo tutte le loro forze, compresi potentissimi Mech armati. Nel suo viaggio all'interno del complesso il protagonista si imbatte in molti documenti riguardanti misteriosi esperimenti dell'ATC, nonch\u00e9 probabili cause dell'attuale situazione. Le informazioni riguardano il misterioso Progetto Origin, concepito dal noto scienziato Harlan Wade, atto alla creazione dell'esercito di replicanti, ma soprattutto dei suoi comandanti. I telepati venivano generati, probabilmente per clonazione, da un soggetto di partenza con un potenziale telepatico incredibilmente alto. Fettel \u00e8 solo il secondo dei prototipi, il primo fu un fallimento. Anche il progetto fall\u00ec per cause misteriose (si parla di un fenomeno di \"sincronizzazione\") e riaperto solo in seguito col nome di Perseus. Una lotta intestina era nata fra i membri del progetto ed in particolare tra il suo direttore scientifico, Harlan Wade, e la presidentessa della ATC, Genevieve Aristide, accusata da Harlan di imprudenza nella sua decisione di riaprire quella che viene chiamata \"camera di contenimento\", cosa che, a detta di Wade, causer\u00e0 perdite incredibili. Nel luogo non si trovano maggiori informazioni.\nIntervalli 5 e 6: Estrazione e Intercettazione.\nTra il personale sopravvissuto il gruppo trova un uomo, Aldus Bishop, legato ad una sedia e collegato ad una bomba dai replicanti di Fettel come precauzione in attesa del cruento interrogatorio del loro capo. A quanto pare Bishop \u00e8 uno dei ricercatori pi\u00f9 impegnati all'interno del progetto Origin, nonch\u00e9 uno dei pochi a conoscenza dell'ubicazione dell'ufficio segreto di Harlan Wade in quanto collega di sua figlia Alice. Gli artificieri F.E.A.R. lo liberano, ma gli agenti della sicurezza della stessa Armacham lo uccidono. A quanto pare gli \u00e8 stato ordinato di metterlo a tacere.\nIntervallo 7: Redirezione.\nL'unica persona che ora pu\u00f2 interessare Fettel \u00e8 proprio Alice, pertanto l'Apripista \u00e8 chiamato a trovarla e metterla in salvo. Ma il compito non si rivela semplice perch\u00e9 la ragazza, spaventata e testarda, temendo per la vita del padre e non fidandosi degli agenti F.E.A.R., scappa verso una zona residenziale abbandonata dove sembra possa trovarsi Harlan e la misteriosa camera di contenimento che Fettel sta cercando.\nIntervallo 8: Desolazione.\nIl protagonista si avvia in volo verso la zona indicata, ma il suo elicottero viene misteriosamente abbattuto. Quando si risveglia \u00e8 in un quartiere accerchiato dai replicanti. Nel suo cammino, il protagonista ha la visione di Fettel che cattura ed uccide Alice. Il tempo stringe. Nel frattempo le forze armate dell'ATC irrompono nella zona e si scagliano contro i replicanti con scarso successo. La situazione si fa pericolosa. Un'allucinazione violentissima: sangue, la bambina dai capelli corvini, un corridoio, una sala parto, urla strazianti. Appena si \u00e8 ripreso, l'Apripista viene raggiunto da una comunicazione del comandante Betters: l'entrata alla stazione segreta dell'ATC \u00e8 all'interno di una fabbrica abbandonata.\nIntervallo 9: Incursione.\nLa stazione Armacham \u00e8 ben protetta da torrette automatiche e trappole ambientali. Alcuni documenti portano alla luce gli ultimi misteri sul Progetto Origin. Il telepate dal quale venivano creati i prototipi era una ragazza, Alma Wade, figlia di Harlan, dotata di incredibili poteri. Il suo potenziale divenne estremamente pericoloso e, per sicurezza, venne messa in uno stato di stasi forzata in una cella di contenimento all'et\u00e0 di soli 8 anni. I prototipi, tuttavia, non vennero creati per clonazione, ma per parto. Alma era stata messa incinta artificialmente e poi rimossa dalla stasi per il parto. Inutile dire che questo aliment\u00f2 nel suo animo un odio viscerale verso i suoi aguzzini e l'umanit\u00e0 intera. Il fenomeno di sincronizzazione fu un effetto collaterale generatosi nella mente di Fettel: a quanto pare Alma, anche se in criogenesi, esercitava una fortissima influenza telepatica sul figlio (cosa che fa tuttora) e lo indusse pi\u00f9 volte a scagliarsi contro i ricercatori ATC. Il progetto venne chiuso e Alma lasciata nel suo stato di non vita. Genevieve Aristide tent\u00f2 di riaprire la camera di contenimento, causando la morte dello staff addetto ed ora vuole unicamente sbarazzarsi di ogni prova dell'esistenza di Origin e di Alma stessa. Unico ad opporsi \u00e8 Harlan che, mosso dal senso di colpa, si oppone, custodendo ormai da giorni la camera di contenimento. In tutto questo Fettel ed i suoi replicanti stanno agendo per liberare Alma, sotto l'influenza della stessa. Parte dei soldati Armacham, guidati da Norton Mapes (e quindi al servizio di Genevieve) stanno facendo piazza pulita di ogni prova, ma Harlan interviene sparando a Norton. L'apripista raggiunge l'uomo agonizzante e dopo essersi aperto l'accesso alla camera di contenimento quest'ultimo gli dice di far saltare il generatore e porre cos\u00ec fine a tutto. Intanto un'allucinazione rivela che Fettel \u00e8 gi\u00e0 entrato nella camera di contenimento guidato da Alice, ormai sotto il suo controllo.\nIntervallo 10: Rivelazione.\nL'apripista trova Fettel vicino al cadavere martoriato di Alice Wade e l'uomo lo trascina in una tremenda allucinazione nella quale gli fa una terribile rivelazione. Il motivo delle allucinazioni del protagonista e delle sue visioni su Alma \u00e8 che anche lui \u00e8 \"sincronizzato\" con la telepate perch\u00e9 ne \u00e8 anche lui figlio. Lui \u00e8 il primo prototipo, nato con un potenziale telepatico troppo basso per essere utilizzato, ma comunque esistente. Il protagonista si ribella agli incubi che Fettel gli genera intorno e, finalmente, lo uccide. A causa della morte di Fettel i replicanti restano inerti come manichini. Harlan, in preda al rimorso ed alla follia, apre la camera di contenimento. Alma compare al suo fianco, non pi\u00f9 come bambina, ma per come \u00e8 ora, e, in un impeto d'odio, lo fa letteralmente esplodere. Alma \u00e8 furiosa. Ovunque compaiono creature orribili e memorie disturbanti, materializzate dalla sua mente e frutto della sua sofferenza. L'Apripista decide di farla finita e sabota i reattori.\nIntervallo 11: Rappresaglia.\nI reattori sono in collasso. L'esplosione \u00e8 imminente. L'Apripista rivive l'angosciosa scena della sua nascita e vede la disperazione di sua madre mentre lo portano lontano da lei. Riesce ad uscire da Origin, ma \u00e8 troppo tardi. I reattori esplodono irraggiando tutto e cancellando Auburn dalla faccia della Terra.\nMiracolosamente l'Apripista viene ritrovato vivo dagli altri agenti F.E.A.R. che lo portano in salvo sul loro elicottero. Mentre si allontaneranno dalla cittadina, ormai un cratere, l'immagine di Alma comparir\u00e0 nella cabina.\nModalit\u00e0 di gioco.\nFra le altre caratteristiche principali, il gioco si distingue per l'utilizzo dell'effetto \"SlowMo\" (contrazione di \"slow motion\", movimento al rallentatore, simile al \"bullet time\" della serie \"Max Payne\", ma in prima persona), l'effetto viene giustificato dai poteri psichici latenti del protagonista (che gli conferiscono riflessi cinque volte pi\u00f9 rapidi della norma). Lo \"SlowMo\" risulta particolarmente curato grazie all'uso di effetti visuali quali le scie dei proiettili ed un'estesa interazione con il sistema di particelle del motore grafico, sia per l'introduzione della \"SlowMo\" stessa come elemento chiave del gameplay. Altro aspetto degno di nota \u00e8 l'attenzione posta al combattimento corpo a corpo, attraverso l'uso delle tecniche di arti marziali; oltre all'ormai classico uso delle armi come oggetti contundenti (visto ad esempio in \"Halo\"), il giocatore pu\u00f2 infatti, oltre ai pugni, usare combinazioni di tasti predefiniti per sferrare agli avversari calci volanti o in scivolata.\nIntelligenza artificiale.\nNotevole e molto sofisticata \u00e8 l'intelligenza artificiale: gli avversari controllati dal computer sono capaci di tendere imboscate, chiamare rinforzi ed in generale comunicare e coordinarsi fra loro; non \u00e8 insolito inoltre osservare unit\u00e0 nemiche crearsi dei ripari di fortuna, fingersi morti per poi attaccare di sorpresa il protagonista, tentare accerchiamenti e mettere in atto altre misure tattiche non banali. Questo ha permesso a \"F.E.A.R.\" di vincere il premio \"2005 Best AI Award,\" di GameSpot, e di arrivare secondo nella classifica del sito AiGameDev.com.\nSonoro.\nA completamento di questi aspetti si aggiungono infine il sonoro, completamente tridimensionale ed in grado di contribuire in maniera sostanziale a creare il \"pathos\" del gioco, e la trama, apprezzata per essere molto curata e avvincente, soprattutto per effetto della prospettiva di immersione del giocatore: \"F.E.A.R.\", come Half-Life, non fa uso di scene di interludio fra i vari eventi del gioco, lasciando vivere al giocatore lo sviluppo della trama attraverso gli occhi del protagonista.\nAmbientazione horror.\nLa trama di \"F.E.A.R.\" \u00e8 caratterizzata da un marcato elemento horror, fortemente influenzato dalla recente produzione cinematografica giapponese. Infatti, un elemento chiave della storia di \"F.E.A.R.\" \u00e8 rappresentato da una misteriosa ed inquietante bambina di nome Alma, che far\u00e0 pi\u00f9 volte la sua comparsa nel corso del gioco. In particolare i film a cui maggiormente Monolith sembra essersi ispirata sono \"Akira\" e \"The Ring\" (\"Ringu\"); proprio da quest'ultimo sembra essere influenzato il design stesso di Alma, a livello della sua caratteristica e minacciosa camminata e dell'aspetto esteriore, caratterizzato dai lunghi capelli scuri che coprono sempre il suo pallido viso. Riferimenti ad \"Akira\" sembrano pi\u00f9 evidenti nei capitoli finali di \"F.E.A.R.\", soprattutto per lo stile della struttura dove Alma viene mantenuta in ibernazione.\nMultiplayer.\n\u00c8 presente anche il multiplayer (gratuito) di nome F.E.A.R. Combat. \u00c8 richiesta la registrazione al sito per acquisire una cd-key (necessaria per giocare). L'ultimo aggiornamento ufficiale disponibile per il multiplayer \u00e8 il 1.08.\nNella prima met\u00e0 del 2013 il supporto ufficiale alla modalit\u00e0 multiplayer \u00e8 cessato a causa dell'interruzione del servizio GameSpy, su cui si appoggiava il gioco. \u00c8 tuttavia nuovamente possibile giocare in multiplayer a F.E.A.R. \nCombat tramite una patch amatoriale realizzata da un gruppo di giocatori\n della community fear-community.org.\nTecnologia.\nIl gioco utilizza una delle versioni pi\u00f9 avanzate della famiglia di motori grafici Lithtech, denominata \"Jupiter Extended (EX)\": grazie all'utilizzo di questa tecnologia la grafica di \"F.E.A.R.\" include il supporto per luci dinamiche, effetti volumetrici, texture di elevata risoluzione, ampio uso di mapping dei tipi \"bump\", \"normal\" e \"parallax\", effetti di sfocatura e altre caratteristiche. Inoltre \"F.E.A.R.\" fa uso del motore fisico Havok, sfruttato ormai dalla maggior parte dei videogiochi moderni dotati di accurata simulazione della fisica, accoppiandolo alla tecnologia \"Ragdoll\"."}
{"id": "282414", "revid": "767487", "url": "https://it.wikipedia.org/wiki?curid=282414", "title": "L'urlo dell'odio", "text": "L'urlo dell'odio (\"The Edge\") \u00e8 un film del 1997 diretto da Lee Tamahori.\nTrama.\nCharles Morse \u00e8 un miliardario in mezza et\u00e0 giunto con un idrovolante in Alaska insieme alla sua bella e giovane moglie, di professione modella, a Mickey, il fotografo Robert (Bob) Green, l'assistente Stephen e l'intera \"troupe\" per un servizio fotografico.\nQui Robert vede una vecchia fotografia di un capo indiano locale, amico di Styles, il proprietario della baita dove alloggiano, e decide di cercarlo per fotografarlo. Appreso dall'amico il luogo ove vive l'indiano, Robert decide di andarlo a cercare e propone a Charles, che accetta, di andare con lui e Stephen. Cos\u00ec Robert s'imbarca con l'idrovolante insieme a Charles, Stephen e il pilota. Durante il viaggio, per\u00f2, l'aeroplano incappa in uno stormo di uccelli che ne danneggiano l'elica, facendolo precipitare in un lago. Il pilota muore annegato, mentre i tre passeggeri si salvano, ma si trovano sperduti tra le montagne.\nLe cognizioni teoriche di sopravvivenza di Charles e, soprattutto, il suo spirito riflessivo, sono fondamentali per organizzare una strategia di salvezza. Infatti, le complicazioni non mancano; tra queste, la principale \u00e8 rappresentata dall'imponente orso kodiak che bracca i tre. Dopo alcuni tentativi di fuga dall'animale, Stephen, che nel frattempo \u00e8 semi immobilizzato, perch\u00e9 feritosi ad una gamba, ne viene ucciso e sbranato, cosicch\u00e9 Robert e Charles, disperati, decidono di affrontarlo in una vera e propria lotta per la vita, riuscendo dopo strenui tentativi a ucciderlo con delle rudimentali lance di legno.\nOrmai liberi, Charles e Bob arrivano a una casetta abbandonata lungo un fiume, dove trovano un fucile, scorte mediche ed alcool. Bob imbraccia il fucile e comincia a bere, mentre Charles scopre - attraverso un foglietto qui misteriosamente rinvenuto - che la moglie lo tradisce col fotografo. Bob, intuito che il miliardario conosce ormai la verit\u00e0, carica l'arma e obbliga l'altro a uscire all'aperto per ucciderlo, ma finisce in una trappola per orsi, impalandosi una gamba. Charles lo aiuta comunque, anche se le condizioni di Bob sono critiche. Su di una canoa, i due percorrono il fiume, ma le condizioni di Bob si aggravano sempre di pi\u00f9. Quando, infine, il fotografo si scusa sinceramente per quanto ha fatto, passa un elicottero, del quale Charles riesce ad attirare l'attenzione sventolando la giacca e mettendo sul fuoco il ramo di una pianta resinosa, che fa molto fumo. Poi si gira, raggiante, verso Bob, ma questi giace riverso, ormai privo vita.\nCharles torna alla baita, trovandola piena di giornalisti. Consegna a sua moglie l'orologio di Bob, sulla piastra del quale c'\u00e8 l'incisione che si riferisce alla loro relazione segreta e lei piange apprendendo che il marito sa del suo tradimento. Al miliardario viene chiesto da una giornalista come i due compagni di sventura sono morti, al che lui risponde \"salvando la mia vita\".\nRiferimenti in altri media.\n\u00c8 tra i film citati in \"What Just Happened? Storie amare dal fronte di Hollywood\", scritto dallo stesso produttore Art Linson, in cui vengono narrati alcuni retroscena della preproduzione.\nEdizione italiana.\nLa direzione del doppiaggio italiano \u00e8 a cura di Roberto Chevalier, su dialoghi di Enzo Ocone, per conto della SEFIT-CDC."}
{"id": "282417", "revid": "438678", "url": "https://it.wikipedia.org/wiki?curid=282417", "title": "Nata per danzare", "text": "Nata per danzare (\"Born to Dance\") \u00e8 un film del 1936 diretto da Roy Del Ruth e interpretato da Eleanor Powell.\nTrama.\nUna ragazza, innamorata di un marine, sogna di danzare e ne fa la sua carriera. Il fidanzato non \u00e8 d'accordo ma dovr\u00e0 ricredersi. La ragazza sostituir\u00e0 la prima ballerina di uno spettacolo che se ne era andata e avr\u00e0 un incredibile successo. Alla fine arriver\u00e0 anche il matrimonio.\nProduzione.\nIl film fu prodotto dalla Metro-Goldwyn-Mayer (MGM) (presents) (controlled by Loew's Incorporated). Le riprese durarono dal 7 luglio al 4 novembre 1936.\nJames Stewart venne ingaggiato nel film per ballare e cantare (non era ballerino e non era propriamente intonato). Il film pu\u00f2 essere l'unico nel quale Stewart ha cantato una canzone completa.\nIl set della nave su cui si svolge il balletto \"Swinging' the Jinx Away\" venne usato di nuovo nel 1943 per il musical \"Il signore in marsina\" diretto da Vincente Minnelli.\nDistribuzione.\nIl copyright del film, richiesto dalla Metro-Goldwyn-Mayer Corp., fu registrato il 23 novembre 1936 con il numero LP6792.\nDistribuito dalla Metro-Goldwyn-Mayer (MGM), il film usc\u00ec nelle sale statunitensi il 27 novembre 1936."}
{"id": "282418", "revid": "363629", "url": "https://it.wikipedia.org/wiki?curid=282418", "title": "Toto", "text": ""}
{"id": "282419", "revid": "767487", "url": "https://it.wikipedia.org/wiki?curid=282419", "title": "Slanted and Enchanted", "text": "Slanted and Enchanted \u00e8 l'album di debutto del gruppo musicale indie rock statunitense Pavement, pubblicato il 20 aprile del 1992 dalla Matador Records.\nIl disco venne registrato in due separate session divise tra il \"South Makepeace Studios\" di Brooklyn, New York (il 24 dicembre del 1990) e il \"Louder Than You Think Studios\" di Stockton (California) (dal 13 al 20 gennaio del 1991).\nRealizzazione.\nScritto interamente da Stephen Malkmus, con la sola eccezione del brano \"Two State\" firmata da Scott Kannberg, il disco venne intitolato utilizzando lo stesso nome di un cartone animato creato da David Berman, leader dei Silver Jews e amico personale di Malkmus. L\"'artwork\" della copertina, invece, ricalca quello di un disco del duo di pianisti statunitensi Ferrante &amp; Teicher, intitolato \"Keyboard Kapers\". Nella versione giapponese dell'album sono incluse anche due bonus track inedite: \"Sue Me Jack\" e \"So Stark (You're A Skycraper)\".\nProdotto dalla stessa band, il disco ottenne un notevole successo di critica, riscuotendo (per un album di debutto) anche un buon risultato commerciale arrivando a vendere quasi 150.000 copie. Citato spesso come uno degli album alternative rock pi\u00f9 influenti di sempre e definito dalla rivista Rolling Stone (che lo inser\u00ec al 134\u00ba posto nella lista dei 500 migliori album di tutti i tempi) come \"la quintessenza dell'indie rock americano\", \"Slanted and Enchanted\" coglie in pieno il lavoro di contaminazione intrapreso dal gruppo che, mutuando l'influenza del sound post-punk inglese con un forte senso della melodia pop, attraverso una produzione volutamente primitiva e lo-fi diedero vita ad un suono completamente innovativo e ad un pop/rock sghembo in perenne bilico tra ganci melodici dalla presa immediata ed il sound noise-rock di band quali Sonic Youth The Fall e Half Japanese\nIl 20 ottobre del 2002, la Matador, pubblic\u00f2 un'edizione ampliata (2CD) dell'album, uscita con il titolo \"Slanted and Enchanted: Luxe &amp; Reduxe\", contenente l'intero disco originale e, in pi\u00f9, 17 canzoni provenienti dalle medesime session di registrazione, le 4 tracce dell'EP Watery, Domestic e 13 tracce di uno spettacolo dal vivo della band tenutosi alla Brixton Academy di Londra il 14 dicembre 1992.\nSingoli.\nDue singoli vennero estratti dall'album: \"Summer Babe\" uscito nel 1991 e \"Trigger Cut\" pubblicato il 16 luglio del 1992."}
{"id": "282420", "revid": "438678", "url": "https://it.wikipedia.org/wiki?curid=282420", "title": "La parata delle stelle", "text": "La parata delle stelle (\"Thousands Cheer\") \u00e8 un film del 1943 diretto da George Sidney."}
{"id": "282422", "revid": "767487", "url": "https://it.wikipedia.org/wiki?curid=282422", "title": "Passaggio di notte", "text": " \nPassaggio di notte (\"Night Passage\") \u00e8 un film del 1957 diretto da James Neilson, tratto da un romanzo del 1956 di Norman A. Fox\nTrama.\nUn funzionario delle ferrovie divenuto suonatore di fisarmonica viene a sapere che una banda di assalitori di treni tenter\u00e0 una rapina al convoglio dove si trasportano le paghe degli operai. Cercher\u00e0 in tutti i modi di evitare il furto, sebbene nella banda di malfattori militi anche suo fratello. Il dramma tra la dirittura morale e l'amore per la famiglia porter\u00e0 all'epica resa dei conti finale.\nProduzione.\n, il quale per\u00f2 rifiut\u00f2 l'incarico."}
{"id": "282426", "revid": "34268", "url": "https://it.wikipedia.org/wiki?curid=282426", "title": "Slanted and enchanted", "text": ""}
{"id": "282427", "revid": "767487", "url": "https://it.wikipedia.org/wiki?curid=282427", "title": "Elisabetta d'Inghilterra (film)", "text": "\"Elisabetta d'Inghilterra (Fire Over England)\" \u00e8 un film del 1937 diretto da William K. Howard e interpretato da Flora Robson nei panni della \"regina vergine\". Il film \u00e8 noto anche col titolo Fiamme sull'Inghilterra. Sul set del film s'innamorarono Laurence Olivier e Vivien Leigh.\nRen\u00e9 Clair, che non appare nei titoli, ha collaborato al film come aiuto regista.\nTrama.\nDurante la guerra tra Spagna e Inghilterra per la supremazia sui mari, una nave corsara inglese che trasporta oro viene catturata dagli spagnoli e poco dopo viene alla luce un complotto per uccidere la regina. Visti questi eventi, Elisabetta decide di mandare un nobile a lei fidato presso la corte di Spagna come spia facendolo passare per un traditore che chiede asilo. La missione ha successo: l'uomo non solo scopre i congiurati che si nascondono alla corte di Spagna, ma guida le navi inglesi contro le flotte dell'Armada.\nProduzione.\nIl film fu prodotto dalla London Film Productions.\nDistribuzione.\nDistribuito dalla United Artists Corporation, il film usc\u00ec nelle sale cinematografiche britanniche dopo una prima tenuta a Londra il 25 febbraio. Negli USA, era stato presentato in anteprima a Los Angeles l'8 gennaio: fu distribuito in sala il 5 marzo 1937. Nel 1949, ne venne curata una riedizione che fu distribuita dall'Adelphi Films Ltd.\nEsistono al momento due edizioni italiane Home-Video del film in Dvd. Una edita da A &amp; R PRODUCTIONS AND DISTRIBUTION SNC (Dist. Butterfly). L'altra, edita da DNA Srl (con il titolo \"FIAMME SULL'INGHILTERRA\"). Questa edizione, editata con il contributo dello studioso di Storia del Cinema Riccardo Cusin (e sottotitolata da Francesca De Santis), \u00e8 disponibile anche in streaming su alcune piattaforme. Il dvd contiene anche, come extra, il film muto \"LA REGINA ELISABETTA\" (Les Amours de la reine \u00c9lisabeth, 1912), di Henri Desfontaines e Louis Mercanton."}
{"id": "282429", "revid": "438678", "url": "https://it.wikipedia.org/wiki?curid=282429", "title": "La fuga di Tarzan", "text": "\"La fuga di Tarzan (Tarzan Escapes)\" \u00e8 un film del 1936 diretto da Richard Thorpe, John Farrow, William A. Wellman e, non accreditati, James C. McKay e George B. Seitz.\nIl soggetto \u00e8 liberamente tratto dal famoso romanzo d'avventura \"Tarzan delle Scimmie\" di Edgar Rice Burroughs del 1912. Il film \u00e8 il terzo dei dodici della saga di Tarzan interpretati da Johnny Weissmuller.\nTrama.\nPer questioni di eredit\u00e0 alcuni parenti raggiungono Jane nella foresta per convincerla a tornare. Tra loro c'\u00e8 un cattivo che cattura Tarzan per farne una speculazione, ma arrivano gli elefanti."}
{"id": "282430", "revid": "767487", "url": "https://it.wikipedia.org/wiki?curid=282430", "title": "Falling in Between", "text": "Falling in Between \u00e8 il tredicesimo album in studio dei Toto, pubblicato nel 2006 dalla Frontiers Records.\nIl disco.\n\u00c8 il primo album di materiale inedito dal precedente Mindfields oltre ad essere il primo in cui figura il tastierista Greg Phillinganes.\nOltre ad uno dei membri storici della band, Joseph Williams, nell'album appaiono numerosi ospiti: il sassofonista Tom Scott, il flautista Ian Anderson dei Jethro Tull e tre musicisti costituenti la storica sezione fiati della band Chicago: Lee Loughnane, Walter Parazaider, James Pankow. Dall'album \u00e8 stato estratto solo il singolo \"Bottom of Your Soul\". \nTracce.\nLe canzoni sono state composte da David Paich, Steve Lukather, Bobby Kimball, Simon Phillips e Mike Porcaro eccetto dove indicato."}
{"id": "282433", "revid": "767487", "url": "https://it.wikipedia.org/wiki?curid=282433", "title": "Lady Hamilton (film 1941)", "text": "Lady Hamilton (\"That Hamilton Woman\") \u00e8 un film del 1941, diretto da Alexander Korda e interpretato da Laurence Olivier e Vivien Leigh. \u00c8 noto anche col titolo Il grande ammiraglio. Il film fu prodotto dalla Alexander Korda Films e dalla London Film Productions e distribuito dall'United Artists Corporation nelle sale cinematografiche USA il 30 aprile 1941 dopo essere stato presentato in prima a New York il 3 aprile. A Londra, il film fu proiettato in prima il 2 agosto 1941. Vinse l'Oscar al miglior sonoro.\nTrama.\nUna donna non pi\u00f9 giovane e male in arnese viene arrestata per aver rubato una bottiglia di vino. Alle compagne di cella ella rivela di essere nientedimeno che la famosa Emma Hamilton, che qualche decennio prima fu al centro delle cronache e dei pettegolezzi di tutta Europa per la sua scandalosa relazione con l'ammiraglio inglese Horatio Nelson. In un lungo flashback ella racconta la sua drammatica e romantica storia.\nFiglia di un umile fabbro, grazie alla sua grande bellezza, la giovane Emma ha una relazione con Sir Charles Greville, ma questi la cede a suo zio sir William Hamilton, ambasciatore d'Inghilterra presso il Regno di Napoli, in cambio del denaro necessario per saldare i suoi numerosi debiti e per convolare a nozze con un'ereditiera. Sir William, grande intenditore d'arte, rimane incantato dalla bellezza di Emma e la sposa, facendole acquisire il titolo di lady Hamilton. In breve tempo, la giovane lady conquista l'ammirazione e l'affetto dei sovrani di Napoli, grazie al suo temperamento vivace che ne ha fatto la protagonista e l'animatrice delle feste di corte.\nNel 1793 una nave militare inglese giunge a Napoli. Il capitano della nave, Horatio Nelson, chiede a sir William di intercedere presso il re di Napoli, affinch\u00e9 questi acconsenta all'invio di soldati per bloccare la flotta di Napoleone Bonaparte a Tolone. Sir William \u00e8 intenzionato a seguire le vie ufficiali, troppo lente, ma Emma si rivolge alla regina ed ottiene la concessione di 10.000 soldati. Per celebrare questo successo, Emma propone di organizzare una festa sulla nave, durante la quale ella si esibir\u00e0 in una danza, come \u00e8 solita fare in queste occasioni. Ma Nelson \u00e8 costretto a negarle il permesso, poich\u00e9 la nave deve ripartire subito.\nNel 1798 Nelson torna a Napoli, dopo aver conseguito numerose vittorie contro la Francia, ma il re non concede alla flotta inglese l'autorizzazione a entrare in porto per il rifornimento di acqua e cibo, necessari a riprendere le operazioni militari. Anche stavolta \u00e8 Emma a intercedere in favore del capitano e a fargli ottenere il permesso richiesto. Salita a bordo, ella rimane sconvolta nel vedere che Nelson ha perduto un occhio e un braccio in battaglia, e che appare esausto. Tra i due ormai sta nascendo l'amore.\nDopo avere sconfitto Napoleone in Egitto, Nelson torna a Napoli e viene accolto con un grande ricevimento a Palazzo Reale; durante la festa, viene colto da malore ed \u00e8 trasportato all'ambasciata inglese, dove Emma si prende cura di lui. Durante la convalescenza, Nelson si lascia vedere in pubblico con Emma. Il figliastro di Nelson, che \u00e8 imbarcato nella sua flotta e si trova anch'egli a Napoli, scrive alla madre in Inghilterra, informandola della relazione adulterina del suo patrigno. Sir William, a sua volta, accusa Emma di infedelt\u00e0, ma ella respinge l'accusa, sostenendo di non essere mai stata una moglie per lui, ma solo uno dei tanti oggetti d'arte della sua collezione.\nNelson ottiene il titolo di ammiraglio e parte per Malta ma, contravvenendo agli ordini ricevuti, torna indietro quando viene a sapere che a Napoli \u00e8 scoppiata una rivoluzione che potrebbe mettere in pericolo la famiglia reale e coloro che vivono all'ambasciata inglese, tra cui la sua amata Emma. Sedata la sommossa, Nelson resta a Napoli con lei, ma l'Ammiragliato, per por fine allo scandalo, pretende che Emma raggiunga l'Egitto e Nelson torni a Londra da solo. Ma l'ammiraglio fa rientro in patria accompagnato da sir William e da Emma, accolto da grandi festeggiamenti popolari.\nLa moglie di Nelson cerca di riaffermare i propri diritti sul marito, ma quando questi, nominato lord, pronuncia il suo primo discorso in Parlamento, anche Emma va ad assistervi. Poco dopo ella sviene, essendo incinta, e in seguito d\u00e0 alla luce una bambina cui sar\u00e0 dato il nome Horatia.\nNelson viene mandato a combattere in Danimarca e, durante la sua assenza, sir William Hamilton muore, lasciando i suoi averi in eredit\u00e0 al nipote Charles Greville. Emma rimane quindi senza un soldo. Nelson sconfigge i francesi in Danimarca e, al suo ritorno, insiste sull'inaffidabilit\u00e0 di Napoleone, anche se questi ha firmato un trattato di pace. Poich\u00e9 rimane inascoltato, Nelson si ritira in campagna con Emma.\nDopo qualche tempo il capitano Hardy si reca da Emma per chiederle di convincere Nelson a tornare a combattere, poich\u00e9 Napoleone minaccia di invadere l'Inghilterra. Emma convince Nelson a partire, e la flotta inglese sconfigge quella francese a Trafalgar. Durante la battaglia, l'ammiraglio viene per\u00f2 ferito e muore, lasciando Emma povera e dimenticata da tutti."}
{"id": "282435", "revid": "275260", "url": "https://it.wikipedia.org/wiki?curid=282435", "title": "Lady Hamilton", "text": ""}
{"id": "282436", "revid": "767487", "url": "https://it.wikipedia.org/wiki?curid=282436", "title": "Sono innocente (film)", "text": "Sono innocente (\"You Only Live Once\") \u00e8 un film del 1937 diretto da Fritz Lang.\nAssieme a \"Furia\" e \"You and Me\" fa parte della cosiddetta \"trilogia sociale\".\nTrama.\nUscito di prigione, Eddie Taylor \u00e8 intenzionato rifarsi una vita. Si sposa con Joan e trova lavoro presso un corriere. Purtroppo per lui il pregiudizio della gente lo perseguita. Durante la luna di miele viene cacciato dai proprietari dell'hotel, il datore di lavoro lo licenzia in tronco perch\u00e9 colpevole di aver accumulato oltre un'ora di ritardo sulle consegne, e come se non bastasse viene accusato ingiustamente di aver rapinato una banca uccidendo anche sei persone. Essendo alla quarta detenzione, per Eddie c'\u00e8 la pena di morte.\nPochi istanti prima della sua esecuzione viene scagionato per il reato, ma ormai ha gi\u00e0 messo in atto la sua evasione dalla prigione durante la quale spara e uccide padre Dolan. Eddie ora \u00e8 un vero assassino ed \u00e8 costretto alla fuga assieme la moglie Joan, che continua ad amarlo. Nei mesi seguenti i due vivranno nell'auto e daranno alla luce anche un figlio. A poche miglia dal confine vengono fermati dalla polizia, Eddie viene ucciso e in un'allucinazione sente una voce sussurrargli \"i cancelli sono aperti\" mentre un raggio di sole illumina la foresta.\nProduzione.\nLang, dopo le incomprensioni nate sul set di \"Furia\", passa dalla MGM alla casa produttrice United Artists.\nSoggetto.\nIl film nasce da un soggetto di Gene Towne, vagamente ispirato alle vicende di Bonnie e Clyde che pochi anni prima cattur\u00f2 l'attenzione della stampa. Funge da tema conduttore la canzone \"A thousand Dreams of You\".\nDistribuzione.\nFritz Lang \u00e8 alla sua seconda prova in terra statunitense. \"Sono innocente\" \u00e8 considerato uno dei primi film noir, e almeno 15 minuti di pellicola furono tagliati dal montaggio originale a causa della sua violenza senza precedenti.\nPrima.\nLa prima del film si ebbe nel gennaio 1937, a New York. Sulla data ci sono contrasti: il 29 gennaio (Lotte H.Eisner, \"op. cit.\", 1978, pag. 353), il 27 gennaio (Bertetto-Eisenschitz, \"op. cit.\", 1993, pag.506), il 30 gennaio (Socci, \"op. cit.\", 1995, pag.142).\nEdizione italiana.\nUlteriori tagli furono apportati nell'edizione per le sale cinematografiche italiane. Nell'edizione in formato DVD queste scene sono reinserite e riconoscibili poich\u00e9 non doppiate. I dialoghi, realizzati nell'Italia prebellica, appaiono pesantemente modificati rispetto all'originale.\nAccoglienza.\nLa critica statunitense ha accolto il film in modo positivo. (Time e Newsweek).\nCritica.\nGavin Lambert:\n\u00abNel film ci sono soltanto tre personaggi: il protagonista respinto dalla societ\u00e0, la sua ragazza, la societ\u00e0 stessa. Da questa arbitrariet\u00e0 il film trae una straordinaria forza. [...] Dalla prima scena del rilascio di Eddie si crea un'atmosfera di cupo presagio e incombente malinconia, un mondo di terribile angoscia nel quale si confondono colpa e innocenza, calcolo e destino\u00bb.\nLotte Eisner:\n\u00ab\"Sono innocente\" \u00e8 il film pi\u00f9 lirico di Lang, l'equivalente americano, si pu\u00f2 dire, di \"Destino\". L'uomo \u00e8 intrappolato dal destino; la donna innamorata non pu\u00f2 fermare il fato inesorabile, il suo intervento peggiora la situazione e alla fine lei perir\u00e0 con lui\u00bb."}
{"id": "282437", "revid": "767487", "url": "https://it.wikipedia.org/wiki?curid=282437", "title": "Tarzan e la compagna", "text": "\"Tarzan e la compagna (Tarzan and His Mate)\" \u00e8 un film del 1934 diretto da Cedric Gibbons e, non accreditati, Jack Conway e James C. McKay.\nIl soggetto \u00e8 liberamente tratto dal famoso romanzo d'avventura \"Tarzan delle Scimmie\" di Edgar Rice Burroughs del 1912. Il film \u00e8 il secondo dei dodici della saga di Tarzan interpretati dall'attore Johnny Weissmuller, gi\u00e0 primo uomo al mondo a nuotare i 100 metri stile libero sotto il minuto e vincitore di cinque medaglie d'oro olimpiche ai Giochi olimpici di Parigi 1924 e Amsterdam 1928.\nNel 2003 \u00e8 stato scelto per la conservazione nel National Film Registry della Biblioteca del Congresso degli Stati Uniti.\nTrama.\nTarzan, l'uomo scimmia, e la sua ragazza Jane Parker vivono tranquillamente nella foresta africana. Un giorno ricevono la visita di due misteriosi individui, che chiedono loro informazioni. In realt\u00e0, i due sono il socio del signor Parker, padre di Jane, e un suo amico fidato che vogliono servirsi di Tarzan per scoprire il leggendario Cimitero degli Elefanti, allo scopo di rubare le zanne d'avorio.\nCon un astuto espediente, i due compari riescono a raggirare Tarzan, ma quando nell'imbroglio entra in gioco la salvezza di Jane, Tarzan si mette in azione.\nProduzione.\nIl film fu prodotto dalla Metro-Goldwyn-Mayer (MGM).\nCuriosit\u00e0.\nLa fama del film fu in gran parte dovuta al costume indossato dalla O'Sullivan, uno dei pi\u00f9 rivelatori della storia dello schermo di quel periodo; un top e un perizoma che lasciava scoperte le cosce e le anche, simbolo della libert\u00e0 sessuale del personaggio, che andava contro il portamento e riservatezza della \"signora\" inglese dell'epoca. Poich\u00e9 il film venne girato prima dell'entrata in vigore del Motion Picture Production Code nel 1934, il personaggio di Jane poteva dormire e nuotare nuda, ed essere costantemente toccata da Tarzan. In una scena rimaneva bloccata nella giungla senza vestiti, e la sua silhouette nuda \u00e8 visibile quando si veste in una tenda ben illuminata. \nLa scena che caus\u00f2 maggior scalpore fu la sequenza del \"balletto sott'acqua\" dove Jane nuotava completamente nuda insieme a Tarzan. Tali scene vennero girate dalla nuotatrice olimpionica Josephine McKim, mentre l'uscita dall'acqua fu interpretata da Maureen O'Sullivan a petto nudo illuminato, cosa non usuale all'epoca perch\u00e9 le donne a seno scoperto potevano essere solo interpretate da donne di colore nella parte di indigene.\nIl film venne distribuito in tre versioni, poich\u00e9 in quel periodo la censura era a discrezione della casa di produzione in base al territorio di destinazione.\nIl film in versione integrale venne distribuito nel 1986 quando Ted Turner, dopo aver acquistato la libreria cinematografica della MGM trov\u00f2 la pellicola in una cassaforte.\nDistribuzione.\nDistribuito dalla Metro-Goldwyn-Mayer (MGM), il film usc\u00ec nelle sale cinematografiche USA il 20 aprile dopo essere stato presentato in prima a New York il 16 aprile 1934."}
{"id": "282438", "revid": "29863", "url": "https://it.wikipedia.org/wiki?curid=282438", "title": "Through the looking glass", "text": ""}
{"id": "282439", "revid": "125138923", "url": "https://it.wikipedia.org/wiki?curid=282439", "title": "Croati", "text": "I croati (in croato \"Hrvati\") sono un gruppo etnico appartenente ai popoli slavi meridionali, distribuito prevalentemente nella penisola Balcanica centro-occidentale, dove giunsero e s'insediarono stabilmente nell'Alto Medioevo, tra la fine dell'VIII secolo ed i primi anni del IX.\nEtnia dominante della Croazia, formano importanti minoranze in Bosnia-Erzegovina (14,3%), Serbia (0,9%) e Slovenia (1,8%); gruppi storici di croati sono ufficialmente riconosciuti anche in Austria, Repubblica Ceca, Ungheria, Italia, Montenegro, Romania e Slovacchia. Inoltre, a causa della recente emigrazione (la cosiddetta \"diaspora croata\"), importanti comunit\u00e0 si ritrovano in Germania, nelle stesse Austria e Italia, Svizzera, Francia, nonch\u00e9 negli Stati Uniti, in Canada, Cile, Argentina e Australia.\nI croati sono prevalentemente di religione cattolica romana e parlano il croato, riconosciuto come lingua ufficiale da Croazia e Bosnia-Erzegovina e come lingua minoritaria in Montenegro, Austria (Burgenland), Italia (Molise), Romania (Cara\u0219ova, Lupac) e Serbia (Voivodina)."}
{"id": "282445", "revid": "767487", "url": "https://it.wikipedia.org/wiki?curid=282445", "title": "Agguato sul fondo", "text": "Agguato sul fondo (\"Crash Dive\") \u00e8 un film del 1943 diretto da Archie Mayo.\nTrama.\nIl tenente della Marina Stewart, trasferito da poco sul sommergibile \"Corsaro\", e il comandante Connors amano, ognuno all'insaputa dell'altro, la stessa ragazza, fidanzata del comandante. Il tenente, dapprima rifiutato, parte per una missione e al ritorno confessa nuovamente i suoi sentimenti alla donna, che lo ricambia, ma solo allora egli comprende chi ne sia il fidanzato. L'amicizia tra i due uomini sembra incrinarsi, ma si rinsalda durante la nuova missione, quando Stewart, vedendo Connors in pericolo, lo salva.\nProduzione.\nProdotto dalla Twentieth Century Fox Film Corporation e girato nell'importante base dell'U.S. Navy a New London nel Connecticut.\nDistribuzione.\nData di uscita.\nIl film venne distribuito in varie nazioni, fra cui:\nAccoglienza.\nCritica.\nLa seconda parte del film risulta superiore alla prima grazie anche alla buona interpretazione dei vari attori."}
{"id": "282446", "revid": "767487", "url": "https://it.wikipedia.org/wiki?curid=282446", "title": "Vincitori e vinti", "text": "Vincitori e vinti (\"Judgment at Nuremberg\") \u00e8 un film del 1961 diretto e prodotto da Stanley Kramer. La pellicola tratta del terzo dei dodici processi per crimini di guerra che le autorit\u00e0 statunitensi indissero a Norimberga nell'ambito dei processi secondari.\nTrama.\nNorimberga, 1948. Dan Haywood, un anziano giudice statunitense, viene invitato a presiedere una corte penale militare in un processo intentato contro 4 giudici tedeschi, accusati di aver commesso crimini contro l'umanit\u00e0 durante il Terzo Reich; essi affrontano il processo ognuno a suo modo: chi non tradisce il suo antico ideale, chi invece, come Ernst Janning, si trincera dietro un assoluto silenzio, rifiutando cos\u00ec ogni difesa. Nei momenti di libert\u00e0, al di fuori dell'attivit\u00e0 giudiziaria, Haywood cerca in ogni modo di capire la realt\u00e0 del paese e la mentalit\u00e0 dei suoi abitanti, incontrando diverse persone, come la signora Bertholt, nobile tedesca decaduta e vedova di un ufficiale della Wehrmacht giustiziato da un tribunale americano. Nello stesso periodo nel quale si svolge il processo inizia la guerra fredda, con il blocco sovietico su Berlino, cui gli americani rispondono con un ponte aereo. In questo clima, la Bertholt suggerisce a Haywood di guardare al futuro e cerca di persuaderlo del fatto che non tutti i tedeschi sono come i nazisti.\nAl processo, Janning decide di ammettere le sue colpe, nonostante la determinata e brillante difesa del giovane avvocato Hans Rolfe, che si \u00e8 offerto di patrocinarlo. Ci\u00f2 accade durante una delle ultime udienze, in cui viene raccolta la deposizione della testimone Irene Hoffmann, protagonista del caso di Lehman Feldenstein. Sia il giudice Haywood che il pubblico ministero, il colonnello Ted Lawson, vengono invitati dai loro collaboratori a riflettere sulle gravi conseguenze che una condanna troppo severa potrebbe avere sui rapporti diplomatici tra USA e Germania, tenendo conto che quest'ultima sarebbe comunque un valido baluardo contro la diffusione del Comunismo in Europa. Ma i due magistrati svolgono il loro incarico fino in fondo, per onorare il loro spiccato senso di giustizia e di verit\u00e0. Viene quindi emanato un verdetto di colpevolezza.\nAlla lettura della sentenza, votata da due giudici su tre, il presidente Haywood dichiara che la vera parte lesa del processo \u00e8 la civilt\u00e0; afferma che il collegio giudicante si \u00e8 basato su tre valori: giustizia, verit\u00e0 e valore di ogni essere umano. Si rifiuta di riconoscere ai 4 imputati qualsiasi attenuante: essi sapevano ci\u00f2 che facevano e condanna ciascuno all'ergastolo. Il giorno stesso del suo rientro in patria, al presidente Haywood viene richiesto da Janning un incontro in carcere. Haywood accetta, seppur titubante. Nel breve colloquio che segue, Janning manifesta tutta la sua stima al presidente e gli consegna un suo diario. Ma soprattutto tiene ad affermare, a proposito degli orrori perpetrati dal Nazismo, che mai avrebbe immaginato, in profonda buona fede, che si potesse giungere a tali livelli di efferatezza e di crudelt\u00e0. Al che Haywood risponde, riferendosi al caso Feldenstein, con una breve, semplice frase che esprime in pieno il senso e la tragedia di tutto ci\u00f2 che \u00e8 avvenuto: \"Doveva capirlo la prima volta che condann\u00f2 un uomo sapendolo innocente\". E se ne va.\nCuriosit\u00e0.\nNel giugno del 2008 l'American Film Institute, dopo un sondaggio che ha coinvolto oltre 1500 appartenenti alla comunit\u00e0 artistica, ha reso noto la sua classifica \"Ten top Ten\". In essa a \"Vincitori e vinti\" \u00e8 stata assegnata la posizione di decimo miglior film nella categoria dramma giudiziario.\nRiconoscimenti.\nNel 2013 \u00e8 stato scelto per essere conservato nel National Film Registry della Biblioteca del Congresso degli Stati Uniti d'America."}
{"id": "282448", "revid": "125983545", "url": "https://it.wikipedia.org/wiki?curid=282448", "title": "Claus Schenk von Stauffenberg", "text": "Biografia.\nPrimi anni.\nClaus Schenk von Stauffenberg nacque nel 1907, a Jettingen-Scheppach, in Baviera, proveniente da un'aristocratica famiglia cattolica, gli Stauffenberg, casata risalente al XIII secolo. Suo padre era il conte Alfred Schenk von Stauffenberg e sua madre la contessa Karoline von \u00dcxk\u00fcll. Tra i suoi antenati poteva vantare il feldmaresciallo conte Ludwig Yorck von Wartenburg e il feldmaresciallo conte August Neidhardt von Gneisenau. Essi, assieme a Gerhard von Scharnhorst e Carl von Clausewitz, intrapresero una radicale opera di rinnovamento di tutto il sistema militare prussiano dopo la sconfitta contro Napoleone Bonaparte alla battaglia di Jena, avendo anche un ruolo fondamentale nella creazione dello stato maggiore prussiano, la prima istituzione del genere al mondo.\nDopo l'infanzia e adolescenza trascorse a Stoccarda, il 1\u00ba aprile del 1926, all'et\u00e0 di 19 anni, si arruol\u00f2 volontario nel reggimento nel quale aveva prestato servizio suo zio, il conte Nikolaus von \u00dcxk\u00fcll: il 17\u00ba Cavalleria di Bamberga. Dopo la prima guerra mondiale, l'esercito tedesco era stato drasticamente ridotto nelle dimensioni e gli aspiranti ufficiali dovevano prima prestare servizio nella truppa. Divenne tenente il 1\u00ba maggio 1930. Inizialmente, pur non condividendone alcuni aspetti, ader\u00ec al Partito Nazionalsocialista Tedesco dei Lavoratori, per poi rigettare la propria fede nel Governo Hitler, quando la guerra volse per il peggio.\nLa seconda guerra mondiale.\nAllo scoppio della seconda guerra mondiale, prest\u00f2 servizio come ufficiale di stato maggiore della 1\u00aa Divisione Leggera, divenuta poi 6. Panzer-Division in Polonia dal settembre 1939 al giugno 1940, quando fu trasferito al comando supremo di Berlino. Dopodich\u00e9 prese parte alla campagna di Francia e all'operazione Barbarossa, l'attacco tedesco all'Unione Sovietica.\nSuccessivamente fu inviato in Tunisia come ufficiale di Stato Maggiore della 10\u00aa Divisione Panzer, col grado di tenente colonnello, ma il 7 aprile 1943 venne ferito gravemente durante un attacco aereo della Royal Air Force. Il famoso chirurgo Ernst Ferdinand Sauerbruch riusc\u00ec a salvargli la vita, ma non pot\u00e9 impedire la perdita della mano destra, dell'occhio sinistro e due dita (anulare e mignolo) della mano sinistra. Nell'ottobre del 1943, venne promosso colonnello ed assegnato allo Stato Maggiore della riserva a Berlino, sotto il comando del generale Friedrich Olbricht.\nNonostante le sue condizioni, von Stauffenberg, per spirito di fedelt\u00e0 alla patria, continu\u00f2 a prestare servizio nell'esercito, ma con animo risoluto a liberare la Germania dal malgoverno di Hitler, dopo essersi reso conto che questi stava portando il proprio paese verso la distruzione. Il suo pensiero fu esposto in una lettera che invi\u00f2 alla moglie nel marzo del 1943: \u00abSento il dovere di fare qualcosa per salvare la Germania; noi tutti, ufficiali dello Stato Maggiore, dobbiamo assumere la nostra parte di responsabilit\u00e0\u00bb.\nIl complotto del 20 luglio 1944.\nFu cos\u00ec che venne ordita la congiura degli ufficiali tedeschi contro il F\u00fchrer, e al complotto parteciparono, insieme a Stauffenberg, anche altri alti militari, tra i quali il generale Ludwig Beck, gi\u00e0 capo di Stato Maggiore della Wehrmacht, e il generale Henning von Tresckow, esperto in strategia. L'attentato fu fissato per il 20 luglio 1944 e si sarebbe realizzato nella sede del quartier generale di Hitler, la cosiddetta Tana del Lupo, a Rastenburg, e venne denominato \"Operazione Valkiria\". Alcune circostanze resero, per\u00f2, pi\u00f9 difficile l'attuazione del piano originale. Per il forte caldo, infatti, la riunione si svolse in un edificio in legno, con le finestre aperte, e non nel bunker dove l'esplosione, non potendosi sfogare all'esterno, sarebbe stata enormemente pi\u00f9 devastante. Inoltre, Stauffenberg aveva predisposto originariamente due bombe, ma, nella fretta, a causa dell'anticipazione della riunione di 30 minuti, riusc\u00ec ad armarne solo una. Infine, il tavolo della riunione, costruito in solido legno di quercia, attut\u00ec ulteriormente la forza d'urto dell'esplosione. La bomba, contenuta all'interno di una valigetta, fu posizionata vicino ad Hitler dallo stesso Stauffenberg, ma venne successivamente spostata da Heinz Brandt qualche metro pi\u00f9 lontano, facendo fallire l'attentato.\nImmediatamente dopo lo scoppio, Stauffenberg, come pianificato, fece ritorno a Berlino, per assumere il comando militare dell'operazione in Bendlerstrasse, per condurre da quella sede il colpo di Stato. Hitler, tuttavia, sopravvisse quasi incolume all'esplosione e Stauffenberg, Beck, Olbricht, il capo di stato maggiore colonnello Albrecht e altri congiurati vennero fatti arrestare dalle SS e dalla Gestapo, cos\u00ec come tutti coloro che, in qualche modo, erano venuti a contatto con loro. Gli arrestati furono torturati per ottenere rivelazioni, poi vennero trucidati, spesso senza nemmeno un processo.\nAnche Stauffenberg fu arrestato e fucilato alla schiena, assieme agli altri congiurati, nella stessa notte del 20 luglio 1944, nel cortile del Bendlerblock, sede del Comando Supremo dell'Esercito, a Berlino; le ceneri dei congiurati furono sparse nelle fogne cittadine su ordine di Hitler affinch\u00e9 \u00abi resti dei traditori non contaminassero il suolo tedesco\u00bb. Fu poi detto che, prima di essere ucciso, Stauffenberg avesse gridato: \u00abLunga vita alla sacra Germania!\u00bb.\nSu ordine del F\u00fchrer, tutti i membri delle famiglie dei colpevoli dovevano essere eliminati. Questo port\u00f2 anche all'arresto, alla deportazione e uccisione di molti innocenti, che avevano la disgrazia di condividere il nome, anche senza essere parenti, dei congiurati. Per quanto riguarda la famiglia Stauffenberg, il fratello maggiore, Berthold, fu giustiziato. La moglie di Stauffenberg, Nina, e i suoi quattro figli (la donna era incinta della quinta figlia, Konstanze, che sarebbe nata il 17 gennaio 1945, a Francoforte sull'Oder, durante la prigionia), furono arrestati dalle SS. I quattro figli furono messi sotto falso nome in un orfanotrofio in Bassa Sassonia. Successivamente, e fino alla fine della guerra, Nina venne tenuta prigioniera per futuri scambi presso il lago di Braies in provincia di Bolzano. Liberati dall'arrivo delle truppe alleate, tutti i membri della famiglia poterono finalmente riunirsi dopo la fine della guerra. Nina \u00e8 morta il 2 aprile 2006.\nSecondo alcune fonti \u00e8 emerso anche un possibile coinvolgimento, o per lo meno un incoraggiamento, al tirannicidio da parte del Vaticano e del papa stesso. Come documentano i rapporti al Foreign Office di sir d'Arcy d'Osborne, rappresentante diplomatico del Regno Unito presso la Santa Sede, Pio XII manteneva, tramite vari emissari, dei rapporti costanti con gli oppositori tedeschi del Fuhrer. Stauffenberg, cattolico praticante, amico di molti esponenti del Circolo di Kreisau frequentato sia da alti membri ecclesiastici che da civili e militari della dissidenza interna contro Hitler (come attestano sia il diario che alcune lettere del suo fondatore il conte Helmuth James Graf von Moltke), incontr\u00f2 pochi giorni prima dell'attentato il vescovo Konrad von Preysing Lichtenegg Moos, uno dei maggiori oppositori tra le gerarchie cattoliche, insieme al vescovo Clemens August von Galen, al regime nazista.\nNel dopoguerra, a Berlino, la Bendlerstrasse fu ribattezzata Stauffenbergstrasse. Vi \u00e8 stato eretto un monumento alla Resistenza tedesca e nelle vicinanze un museo, aperto nel 1994, onora tutti i partecipanti al \"complotto del 20 luglio\", insieme ad altri oppositori al nazismo.\nFamiglia.\nIl 26 settembre 1933, spos\u00f2 Nina von Stauffenberg e da lei ebbe cinque figli:"}
{"id": "282449", "revid": "2039709", "url": "https://it.wikipedia.org/wiki?curid=282449", "title": "Anasazi", "text": "Gli Anasazi (dalla lingua navajo \"Anaas\u00e1z\u00ed\", \"gli antichi nemici\") furono un popolo nativo del Nord America, vissuto tra il VII secolo e la fine del XIV.\nOggi si preferisce chiamarli Popoli Ancestrali o Pueblo Ancestrali. Secondo gli studi condotti dall'astro-archeologo italiano Giulio Magli: \nTracce archeologiche di questa cultura si ritrovano gi\u00e0 nel 1500 a.C., ma la civilt\u00e0 fior\u00ec nel X secolo d.C., in tutta la zona che corrisponde oggi al confine incrociato di Utah, Colorado, Arizona e Nuovo Messico. Riuscirono a costruire un'economia florida basata sulla caccia e su un'efficiente pianificazione agricola.\nVivevano in villaggi caratterizzati spesso dall'architettura monumentale. Nel 1250 d.C. molti villaggi vengono abbandonati e altri vengono costruiti in posizioni pi\u00f9 difficilmente raggiungibili.\nErano privi della scrittura. Le cronache ci consegnano grandi edifici, come il sito archeologico di Sand Canyon, con una struttura di 420 stanze, e che fu realizzato, abitato e abbandonato nell'arco di soli cinquant'anni intorno al 1200.\nEstinzione nel XIII secolo.\nUn altro sito che racconta la storia di violenza di questo popolo \u00e8 quello di Castle Rock, Colorado, che fu abbandonato intorno al 1274 con i segni di un massacro. Centinaia di corpi furono ritrovati negli scavi del 1925, che mostravano chiari segni di ferite e di cannibalismo.\nSecondo un recente studio, per\u00f2, questa popolazione, come quella dei Maya, fu sterminata dalla siccit\u00e0 causata dal riscaldamento globale. La siccit\u00e0 insieme al metodo che utilizzavano per creare canali per irrigare i campi, caus\u00f2 l'abbassamento del livello della falda acquifera e di conseguenza la perdita della vegetazione locale.\nQuesta \"scoperta\" \u00e8 stata confermata dallo studio dei tronchi d'albero: infatti gli studiosi hanno analizzato gli anelli dei tronchi di quella zona e hanno notato che il periodo piovoso, umido, era quello degli anelli spessi, mentre quelli pi\u00f9 fini \"indicavano\" un'annata secca; nel periodo dell'estinzione di questa civilt\u00e0 gli scienziati hanno notato un susseguirsi di molti anelli sottili. Questo studio ha dimostrato anche la provenienza degli alberi: prima erano locali e in seguito solo di importazione. L'evoluzione della vegetazione presente durante la civilt\u00e0 degli Anasazi e il progressivo disboscamento sono stati dimostrati tramite lo studio delle tane dei ratti del deserto..\nIl ritrovamento di coproliti umani contenenti mioglobina, oltre a femori e altre ossa lunghe umane spaccate per estrarne il midollo, fanno supporre che, nella fase finale di decadimento della civilt\u00e0, i problemi relativi alla sopravvivenza fossero tali da rendere obbligatorie pratiche di cannibalismo.\nIl nome \"Anasazi\" fu dato alle rovine ritrovate da pastori Navajo verso il 1800.\nChaco Canyon.\nNuovo Messico, Stati Uniti. Nel 1888, due cowboy scoprono i resti di una delle civilt\u00e0 pi\u00f9 enigmatiche del pianeta. Chaco Canyon \u00e8 una valle lunga 19 chilometri e larga circa un chilometro e mezzo. Pueblo Bonito \u00e8 un grande complesso a forma di ferro di cavallo, edificato nel 1100 d.C. e composto da 700 stanze.\nDegli Anasazi non si sa praticamente nulla, nemmeno se fossero a conoscenza della scrittura. Nel 2006, una spedizione archeologica guidata dall'archeologo dilettante Hanson, scopr\u00ec una serie di petroglifi che raffiguravano scene di caccia e di raccolto che dimostrano che questo antico popolo conosceva l'arte rupestre. Le immagini rappresentano scene di una civilt\u00e0 sviluppata e della costruzione di edifici, che fino alla comparsa dei grattacieli, furono le pi\u00f9 alte costruzioni del Nordamerica. Quello che si sa \u00e8 che erano esperti contadini e che nutrivano profondo interesse per il cielo e le energie della Terra.\nIl mistero dei Kiva.\nI Kiva sono delle stanze perfettamente circolari, presenti in tutti gli insediamenti Anasazi. Il pi\u00f9 grande Kiva \u00e8 quello denominato \"Casa Rinconada\", che ha un diametro di 20 metri e una profondit\u00e0 di cinque metri.\nL'ipotesi pi\u00f9 accreditata \u00e8 che fossero utilizzati per le cerimonie sacre. Coperti da tetti in legno, avevano tutti un foro al centro. Sembra che gli Anasazi credessero che, proprio grazie a questo foro, ci si potesse mettere in contatto con gli spiriti degli antenati e con le forze della Terra.\nAstronomia.\nGli Anasazi avevano una buona conoscenza dell'astronomia. Una delle caratteristiche delle loro costruzioni \u00e8 che sono sempre allineate secondo determinati fenomeni astronomici.\nChi erano e che cosa facevano.\nMolte delle ipotesi formulate su questo popolo, col tempo, si sono rivelate inesatte. Una delle prime teorie si basava su un errore di traduzione di una parola Navajo. Questo popolo, nel 1800, abitava le terre che erano state degli Anasazi. E proprio il termine \"anasazi\" deriva da una parola Navajo che significa \"antichi\" e non \"nemici\", come si credeva all'inizio.\nSi sono fatte risalire le loro origini a pi\u00f9 di 6000 anni fa mentre, in realt\u00e0, non se ne hanno notizie antecedenti ai 2000 anni fa."}
{"id": "282452", "revid": "124965097", "url": "https://it.wikipedia.org/wiki?curid=282452", "title": "Ultravox", "text": "Gli Ultravox sono stati un gruppo di musica new wave formato a Londra nel 1973. All'inizio della loro carriera, il nome del gruppo era Ultravox! (col punto esclamativo finale), per richiamare quello dei tedeschi Neu!, e tale rimase per i primi due album.\nLa carriera del gruppo viene marcatamente divisa in due periodi, ossia quello dal 1974 al 1979, guidato dal leader John Foxx, e quello dal 1979 al 1988, segnato dal suo sostituto Midge Ure.\nStoria.\nLe origini e John Foxx.\nIl gruppo viene fondato nel 1973 a Londra, dal cantante Dennis Leigh con il nome Tiger Lily, e ne fanno parte anche il bassista Chris Cross, il chitarrista Stevie Shears, e il batterista Warren Cann. Nel 1974, Leigh prende il nome d'arte \"John Foxx\", e dopo l'arrivo del tastierista/violinista Billy Currie, il gruppo si ribattezza Ultravox!. Il primo singolo \"Ain't Misbehavin\"' viene pubblicato nel 1975 ancora con il nome di Tiger Lily.\nIl gruppo s'interessa molto alle nuove frontiere della musica elettronica e ai progressi realizzati dai sintetizzatori. La Island Records offre un contratto al gruppo, che registra cos\u00ec il primo album con la supervisione di Brian Eno. Anticipato dal singolo \"Dangerous Rhythm\" viene pubblicato nel febbraio 1977 l'album d'esordio \"Ultravox!\" (1977). Sempre nel 1977 esce \"Ha! Ha! Ha!\", disco molto pi\u00f9 duro e con sonorit\u00e0 quasi punk. Dall'album viene estratto il singolo \"Rockwrok\" che contiene sul lato B la celebre \"Hiroshima mon amour\".\nL'album successivo, \"Systems of Romance\", pubblicato come Ultravox (senza il punto esclamativo finale), \u00e8 un disco molto pi\u00f9 sperimentale, dove l'uso dei sintetizzatori prevale sugli altri strumenti e dove la ritmica precorre il techno rock del decennio a venire. L'LP segna l'uscita di scena del chitarrista Stevie Shears, rimpiazzato da Robin Simon che rimarr\u00e0 in formazione solo per quell'anno.\nNel 1979 John Foxx abbandona il gruppo bruscamente alla fine del tour americano, per dedicarsi all'attivit\u00e0 solista.\nLa formazione classica e Midge Ure.\nDopo alcuni mesi di sbandamento, subentra Midge Ure, cantante e chitarrista scozzese gi\u00e0 impegnato parallelamente in altre produzioni del neonato genere new wave (e new romantic), il quale prende decisamente in mano le redini della band, e far\u00e0 compiere al gruppo una radicale svolta verso territori pi\u00f9 synth pop e melodici con l'album \"Vienna\" del 1980, che si riveler\u00e0 fondamentale. Il primo singolo \"Sleepwalk\", raggiunge il 29\u00ba posto nel Regno Unito, ma il grande successo arriva con il terzo singolo, la title- track \"Vienna\", che raggiunge il 2\u00ba posto nel Regno Unito, rimanendovi per 4 settimane.. \"Vienna\" \u00e8 considerato come il miglior risultato della band dal punto di vista artistico.\nL'album successivo del 1981, \"Rage in Eden\", non riesce commercialmente a bissare i risultati di \"Vienna\", ma contribuisce, grazie alla hit \"The Voice\", a consolidare la fama del gruppo in Europa.\nNel 1982 con George Martin, gi\u00e0 produttore dei Beatles, gli Ultravox pubblicano \"Quartet\", album pi\u00f9 orientato verso la \"canzone elettronica\" melodica (abbandonando le suite interamente strumentali) e verso il new romantic, che diventa il loro maggior successo negli Stati Uniti.\nSeguono l'album dal vivo \"Monument - The Soundtrack\" (1983) e \"Lament\" (1984), album in cui accanto al rock e all'elettronica spuntano suoni e atmosfere Folk. Dall'album vengono tratti due tra i singoli di maggior successo della band: \"Dancing with tears in my eyes\" e \"One small day\". Alla fine del 1984 esce l'antologia The Collection che vender\u00e0 quasi un milione di copie nel Regno Unito.\nWarren Cann esce dal gruppo nel 1986, a causa di differenze musicali e incomprensioni con Midge Ure, e viene sostituito da Mark Brzezicki dei Big Country, ma il successo crolla del tutto con questo evento. Inoltre quasi tutti i componenti cominciano a concentrarsi sulla loro carriera solista. Il gruppo si ritrova per incidere \"U-Vox\" e per intraprendere un tour, ma l'album non riscuote successo, e il gruppo si scioglier\u00e0 nel 1988.\nLa nuova formazione di Billy Currie.\nNel 1992, Currie prova a riesumare il nome Ultravox, del quale deteneva i diritti, unendosi con il cantante Tony Fenelle e altri musicisti. Il tentativo prosegue nel 1994, il cantante questa volta \u00e8 Sam Blue: i due album hanno per\u00f2 scarso successo.\nLa reunion e \"Brilliant\".\nIl 6 novembre 2008 viene annunciata, attraverso il sito ufficiale della band, una riunione dei quattro membri della line-up degli anni ottanta (Currie, Cann, Cross e Ure), con relativo tour britannico.\nNel 2009, gli Ultravox si riuniscono e nell'aprile di quell'anno e intraprendono un tour, denominato \"Return to Eden\" (un chiaro riferimento all'album \"Rage in Eden\"), nel Regno Unito e in Europa. Una tappa tocca anche l'Italia, a Nonantola.\nIl ritorno di Cann \u00e8 stato accolto con gigantesco entusiasmo e stupore da parte dei fan, dal momento che egli aveva abbandonato la formazione storica. Midge Ure si \u00e8 mostrato pentito nei confronti del collega, dichiarando anche nella sua autobiografia e in diverse interviste di aver avuto un comportamento ingiusto nei suoi confronti, oltre ad aver causato in questo modo il crollo del gruppo. Nella sua autobiografia parlava del collega con molto affetto, sottolineando la sincera amicizia che li legava, e dopo la riunione ha dichiarato di essere profondamente felice di essersi ritrovato con lui dopo 22 anni. Lo stesso ha dichiarato (perch\u00e9 si sentiva in parte responsabile) il tastierista Billy Currie, storico amico di Cann, il quale \u00e8 stato l'unico ad averlo visto da quando era uscito dalla band, prima ch'egli si trasferisse a Los Angeles.\nIl 29 maggio 2012 \u00e8 uscito il nuovo album \"Brilliant\", che segna il ritorno della band con la stessa formazione degli album da \"Vienna\" a \"Lament\", quest'ultimo pubblicato 28 anni prima. Segue un tour che tocca anche l'Italia (a Milano).\nNel 2017 lo storico tastierista Billy Currie \u00e8 uscito dal gruppo dopo 43 anni militanza dichiarandolo in un post su Twitter, scatenando preoccupazione tra i fan. Midge Ure ha dichiarato che nessuno della band ha saputo niente fino alla pubblicazione del post, e che quindi nessuno all'interno del gruppo ha preso questa sua dichiarazione cos\u00ec seriamente. Il frontman ha dichiarato inoltre che momentaneamente il gruppo \u00e8 in pausa, ma che non \u00e8 stato annunciato nessuno scioglimento."}
{"id": "282457", "revid": "287204", "url": "https://it.wikipedia.org/wiki?curid=282457", "title": "Processo Czochralski", "text": "Il processo Czochralski \u00e8 una tecnica introdotta nei sistemi produttivi industriali agli inizi degli anni cinquanta, che permette di ottenere la crescita di monocristalli di estrema purezza. In ambito industriale tale processo \u00e8 impiegato principalmente nella crescita di blocchi di silicio, che si ottengono con la forma di pani cilindrici. Il processo prende il nome dal ricercatore polacco Jan Czochralski, che lo svilupp\u00f2 nel 1916 mentre stava studiando la cristallizzazione dei metalli.\nDescrizione.\nIl silicio monocristallino \u00e8 il materiale di base per la realizzazione di transistor, circuiti integrati, microprocessori ed altri dispositivi microelettronici integrati.\nPer la creazione di un circuito integrato, che pu\u00f2 essere composto da milioni di elementi microscopici, \u00e8 infatti necessario avere un substrato estremamente omogeneo e privo di discontinuit\u00e0 o difetti, che pregiudicherebbero la qualit\u00e0 o l'affidabilit\u00e0 dei componenti. Tali substrati sono detti wafer. Il pi\u00f9 utilizzato nell'industria dei semiconduttori \u00e8 il silicio monocristallino cresciuto con la tecnica Czochralski.\nIl wafer deve essere formato da silicio con un elevato grado di purezza e con gli atomi disposti \"ordinatamente\" in un reticolo cristallino (monocristallino). Il silicio prodotto con le tecniche ordinarie (silicio metallurgico) ha invece una struttura policristallina (oltre ad avere una purezza insufficiente per l'uso in elettronica). Il silicio \u00e8 un atomo tetravalente, in quanto appartenente al quarto gruppo della tavola periodica; la disposizione degli elettroni di legame fa s\u00ec che una struttura cristallina di silicio sia formata da un insieme di piramidi a base triangolare, ognuna delle quali data da un atomo che possiamo considerare trovarsi nel centro della piramide e dai quattro elettroni di legame che si vengono sostanzialmente a trovare sui vertici della struttura.\nIl processo consiste nel sollevamento verticale (tramite un apparato chiamato \"puller\" o estrattore) e contemporaneamente nella rotazione antioraria, di un \"seme monocristallino di silicio\", appropriatamente orientato (per esempio con il piano &lt;111&gt; disposto orizzontalmente) e introdotto nel silicio fuso a 1425\u00a0\u00b0C mediante un'asta metallica, mentre il crogiolo gira in senso opposto. La parte del seme 'immersa' fonde, ma la parte restante lambisce la superficie del fuso.\nDurante il sollevamento/rotazione, avviene una progressiva solidificazione all'interfaccia fra solido e liquido, generando un monocristallo di grandi dimensioni. Le velocit\u00e0 di crescita tipiche si aggirano intorno ad alcuni millimetri al minuto.\nElementi come boro o fosforo possono essere aggiunti per creare la base delle giunzioni PN p-type o n-type.\nGli atomi di silicio fuso, a contatto con il \"seme monocristallino\", si orientano secondo il reticolo atomico della struttura del silicio; si tratta di un processo simile alla formazione di un cristallo di quarzo, ma con la differenza che in natura un cristallo di quarzo si forma in milioni di anni, mentre con questo processo di laboratorio un \"pane\" di silicio monocristallino si ottiene in pochi giorni. La fusione avviene in atmosfera inerte di argon.\nLa temperatura del silicio nel crogiolo \u00e8 mantenuta di pochi gradi superiore a quella di fusione, e aderendo al \"seme monocristallino\", si solidifica molto rapidamente conservando la struttura monocristallina del \"seme\" a cui aderisce. Il controllo rigoroso della temperatura del materiale fuso, dell'atmosfera nella camera, e della velocit\u00e0 di estrazione, nonch\u00e9 assenza assoluta di vibrazioni, consente la produzione di \"fusi\" perfettamente cilindrici e altamente puri.\nUn'ulteriore lavorazione, detta crescita con metodo float zone (FZ) permette di ottenere barre di silicio ultrapuro: Una puleggia fonde sezione per sezione il lingotto di silicio in ambiente inerte (sotto vuoto o sotto gas inerte) e muove il metallo fuso, il quale espelle le eventuali impurit\u00e0.\nL'operazione successiva consiste nel tagliare il \"fuso\" tramite dischi o fili diamantati, ottenendo i sottili dischi con spessore di pochi decimi di millimetro chiamati wafer; i wafer costituiranno quindi il supporto (substrato) per i diversi dispositivi elettronici. Dato che la quantit\u00e0 di dispositivi ricavabili da una singola fetta \u00e8 proporzionale alla sua area, col tempo si \u00e8 cercato di realizzare \"fusi\" con diametro sempre maggiore; attualmente si realizzano \"fusi\" con un diametro di circa 30 cm; considerando che l'area di silicio necessaria ad un microprocessore \u00e8 di circa un centimetro quadro, da un wafer di 20 cm di diametro se ne ricavano poco meno di 300 (un diametro di 20 cm produce un'area utilizzabile di circa 300 cm2), mentre da un wafer con diametro di 30 cm se ne possono ricavare fino a 700.\nDimensione dei cristalli.\nLe dimensioni standard dell'industria elettronica richiedono wafer di 200\u00a0mm e 300\u00a0mm in diametro. I pani di silicio ottenuti possono essere lunghi fino a due metri e pesare centinaia di kg. In futuro si prevede di creare pani di 450\u00a0mm in diametro nel 2018. I wafer di silicio ritagliati dai pani hanno spessore di 0.2\u20130.75\u00a0mm.\nImpurit\u00e0 interne.\nQuando il silicio \u00e8 fatto crescere con tale metodo, la fusione \u00e8 contenuta in un crogiolo di silice (quarzite). Durante la fusione, le pareti rilasciano una parte di elementi come ossigeno alla concentrazione tipica di 10\u00a0cm. Impurit\u00e0 d'ossigeno possono avere un effetto positivo. Con adeguata scelta di condizioni si ha la formazione di precipitato d'ossigeno. Questo crea l'effetto di intrappolare impurit\u00e0 di metallo di transizione in un processo detto \"gettering\". Inoltre tale aggiunta involontaria di impurit\u00e0 crea una maggior robustezza dei \"wafer\". Inoltre \u00e8 stata dimostrata la maggior resistenza alle radiazioni ionizzanti in strumenti usati per la rilevazione di particelle (CERN, LHC/S-LHC). I rilevatori fabbricati con il metodo Czochralski e \"Magnetic Czochralski-silicon\" sono candidati ad essere utilizzati nei futuri esperimenti di alte energie. \u00c8 dimostrato che la presenza di ossigeno aumenta l'intrappolamento durante il processo successivo di ricottura.\nL'ossigeno presente pu\u00f2 reagire con la luce solare, come nelle celle solari. Questo risulta dalla formazione di un legame complesso ossigeno-boro che ne diminuisce l'efficienza; fino al 3% in meno nel giro di poche ore di esposizione.\nEspressione matematica delle impurit\u00e0 interne.\nLa concentrazione delle impurit\u00e0 nel solido cristallino che risultano dalla refrigerazione di un dato volume di materiale pu\u00f2 essere ottenuta dal considerare il coefficiente di segregazione.\nDurante il processo, volume della fusione formula_10 raffredda e le impurit\u00e0 presenti vengono rimosse."}
{"id": "282458", "revid": "125734769", "url": "https://it.wikipedia.org/wiki?curid=282458", "title": "Parco nazionale dei Monti Sibillini", "text": " \nIl parco nazionale dei Monti Sibillini \u00e8 un parco nazionale che tutela l'ambiente naturale del massiccio montuoso omonimo estendendosi tra le regioni di Marche e Umbria, suddiviso su quattro province .\nStoria.\nIl parco fu istituito nel 1993.\nDescrizione.\nSi estende per una superficie di circa 71.437 ettari, su un terreno prevalentemente montuoso. Il paesaggio predominante \u00e8 quello del massiccio calcareo della catena degli Appennini, che in questa zona funge da tramite tra le forme pi\u00f9 morbide dell'Appennino settentrionale e le massime altezze abruzzesi, assumendo tratti anche severi e scoscesi.\nDall'asse principale della dorsale appenninica degradano un versante orientale e uno occidentale.\nIl primo \u00e8 caratterizzato da una grande variet\u00e0 di paesaggi e ambienti naturali. I fondivalle dei fiumi e dei torrenti si articolano in gole strette e impressionanti (come le suggestive Gole dell'Infernaccio), create dalle attivit\u00e0 telluriche e dall'erosione. Pi\u00f9 in alto numerosi boschi (soprattutto faggete) si cingono a corona delle valli appenniniche con prevalente andamento nord-sud.\nIl versante occidentale degrada dolcemente verso l'Umbria con una serie successiva di depressioni ad alta quota, i famosi Piani di Castelluccio.\nOrografia.\nIl monte pi\u00f9 alto, nonch\u00e9 la cima pi\u00f9 alta delle Marche, \u00e8 il Monte Vettore che con i suoi 2476\u00a0m domina Castelluccio.\nNumerose sono le cime che superano i 2000 metri, tra cui:\nIdrografia.\nNel territorio del parco nascono quattro fiumi principali:\nLago di Pilato.\nCollocato tra le pareti impervie e verticali immediatamente sotto la cima del Monte Vettore, il lago di Pilato \u00e8 uno dei pochissimi laghi glaciali di tipo alpino presenti sull'Appennino e l'unico lago di origine naturale delle Marche.\nLe dimensioni e la portata d'acqua dipendono dalle precipitazioni e dallo scioglimento delle nevi, che ricoprono per buona parte dell'anno la superficie dello specchio d'acqua fino all'inizio dell'estate.\nIn base al livello d'acqua, il lago pu\u00f2 apparire unico, oppure diviso in due bacini, da cui deriva il soprannome di \"lago con gli occhiali\". Ospita un particolare endemismo, il chirocefalo del Marchesoni: un piccolo crostaceo di colore rosso che misura 9-12 millimetri e nuota col ventre rivolto verso l'alto. Nella tradizione popolare prende il suo nome dalla leggenda secondo la quale nelle sue acque sarebbe finito il corpo di Ponzio Pilato condannato a morte da Tiberio. Il corpo, chiuso in un sacco, venne affidato ad un carro di bufali lasciati liberi di peregrinare senza meta e sarebbe precipitato nel lago dall'affilata cresta della Cima del Redentore.\nTurismo.\nTipologie di turismo offerte dai Sibillini.\nI Sibillini possono offrire diversi tipi di attivit\u00e0 turistiche. \n\"Il turismo enogastronomico\", il pi\u00f9 importante e interessante nelle Marche, viene incentivato e incrementato grazie alla presenza del tartufo nero, ma il Parco dei Sibillini \u00e8 crocevia di altre antichissime tradizioni gastronomiche, frutto dell\u2019unione tra la civilt\u00e0 pastorale, la norcineria (di cui l'Umbria \u00e8 capitale indiscussa) e l'agricoltura, che resiste con alcune produzioni simbolo, come la lenticchia di Castelluccio. Sui Monti Sibillini si producono anche salumi straordinari (coppe di testa, lonze e capocolli, salami e prosciutti), formaggi legati alla transumanza (Pecorino), ricotte (fresche o stagionate) e, in misura minore, caprini o misti. L'elenco delle ricchezze gastronomiche prosegue con antiche variet\u00e0 di mele, (come le mele rosa dei Sibillini, frutto antichissimo protagonista del festival \u201cSibillini in Rosa\u201d, di Montedinove, provincia di Ascoli Piceno, di cui parla anche il poeta romano Orazio), eccellenti produzioni di miele, funghi, castagne, ceci, cicerchie, trote di acqua dolce, farine, pane cotto a legna, biscotti e, per finire, i due tradizionali fine pasto della zona: il Mistr\u00e0 e il vino cotto. \n\"Il turismo dei borghi\" trova un\u2019offerta molto ricca costituita dai suggestivi centri storici di origine medievale che caratterizzano tutti i Comuni del territorio. Tuttavia, antichi borghi possono essere considerate anche le frazioni, in parte abbandonate. Le chiese, gli eremi, le pievi e i monasteri, diffusi in quantit\u00e0 straordinaria sul territorio, potrebbero incentivare la terza tipologia di \"turismo\", quello \"religioso e culturale\". Inoltre, \u00e8 possibile praticare il turismo sportivo soprattutto nelle forme del trekking, del turismo equestre e invernale. \nCostituisce un\u2019opportunit\u00e0 per i Sibillini, anche il \"turismo termale\". Su questo fronte, i centri termali che si trovano all\u2019interno o nei pressi del territorio dei Sibillini sono le terme di Acquasanta, nella provincia di Ascoli Piceno e quelle di Sarnano, nella provincia di Macerata. I Sibillini possono inoltre attirare la categoria delle \"famiglie con bambini\" che necessitano di ambienti adeguati in cui i bambini possano divertirsi e passare del tempo in sicurezza. Si potrebbe, inoltre, incentivare il \"segmento MICE\", organizzando convegni e congressi associati a degustazioni di prodotti tipici.\nStrutture ricettive.\nIl parco ospita diversi centri di informazione turistica, con funzioni di documentazione e di approfondimenti tematici.\nIl \"Centro del Cervo e di Recupero della fauna selvatica\" e il \"Centro Visita e area faunistica del Camoscio appenninico\", rispettivamente a Castelsantangelo sul Nera e a Fiastra, ospitano alcuni esemplari di cervo e di camoscio in condizioni simili a quelle naturali, che possono essere avvistati durante le visite.\nIl \"Museo Antropogeografico\" di Amandola \u00e8 dedicato alla variet\u00e0 dei paesaggi naturali dei Sibillini e al loro rapporto con la vita dell'uomo in queste terre.\nI \"Centri visita\" e le \"Case del Parco\" sono degli spazi tematici che svolgono sia il ruolo di accoglienza turistica, che quello di educazione ambientale. Al loro interno \u00e8 possibile acquistare mappe e guide e prenotare visite ed esplorazioni nel territorio del parco. Queste strutture sono ospitate ad Amandola, Arquata del Tronto, Castelsantangelo sul Nera, Cessapalombo, Fiastra-Acquacanina, Montefortino, Montemonaco, Norcia, Preci e Visso.\nIl Grande Anello dei Sibillini.\nIl \"Grande Anello dei Sibillini\" \u00e8 un percorso escursionistico di circa 120\u00a0km, che si sviluppa per tutta l'estensione del Parco nazionale dei Monti Sibillini. \u00c8 percorribile a piedi, a cavallo o in mountain bike e nella sua versione trekking \u00e8 diviso in nove tappe giornaliere (di circa 12\u00a0km in media) da compiere in successione: si pu\u00f2 iniziare da una qualsiasi delle tappe previste e si pu\u00f2 percorrere sia in senso orario che anti-orario. L'intero percorso \u00e8 segnalato da una cartellonistica dedicata e sono disponibili in commercio diverse guide e mappe con il tragitto per ciascuna tappa. L'ente parco ha ristrutturato diversi rifugi lungo il sentiero, che fungono da punti di ristoro e di pernottamento per i turisti.\nEventi.\nIl 22 maggio 2003, in occasione della giornata Internazionale della Biodiversit\u00e0, il Parco Nazionale dei Monti Sibillini \u00e8 stato premiato con il Panda d'Oro per la realizzazione del progetto Ricostituzione degli Arbusti e reintroduzione del Pino mugo e dell'Abete bianco.\nCon il Panda d'Oro il WWF vuole valorizzare le \"buone pratiche\" nel campo della tutela delle specie e degli habitat, promuovendo le tante esperienze, spesso poco conosciute, di interventi di conservazione ambientale. Su 41 progetti che hanno partecipato al concorso, 18 sono stati quelli promossi da parchi o riserve naturali, 9 dalle province e 3 dal Corpo Forestale dello Stato."}
{"id": "282460", "revid": "4208", "url": "https://it.wikipedia.org/wiki?curid=282460", "title": "Mini 4WD", "text": "Le Mini 4WD sono dei modellini di piccole auto da corsa nate nel 1982 dalla produttrice giapponese Tamiya.\nCaratteristiche.\nLe caratteristiche principali di una Mini 4WD sono:\nSebbene esistano dei meccanismi che permettano alle Mini 4WD di sterzare in determinate occasioni, queste automobiline vanno sempre dritto.\nControlli.\n\u00c8 possibile controllare una tale automobilina durante la sua corsa in due modi:\nDurante la sua marcia, la Mini 4WD \u00e8 \"deviata\" dal corridore attraverso l'utilizzo del bastone di guida, per fare ci\u00f2 il pilota deve dunque correre dietro alla Mini 4WD e controllarne i movimenti in tempo reale.\nEntrambe le possibilit\u00e0 si poggiano sullo stesso principio: l'esecuzione di un percorso per \"costrizione\" attraverso deviazioni statiche (i muretti di una pista su cui scorrono le rotelle) o dinamiche (la paletta di un bastone di guida).\nMentre nelle gare con i bastoni di guida il corridore \u00e8 costretto a mantenere ridotta la velocit\u00e0 della propria Mini 4WD (fino ad un massimo di 27/28\u00a0km/h), in pista \u00e8 possibile spingere le auto a velocit\u00e0 elevatissime. L'uso del bastone di guida richiede ovviamente diverse ore di esperienza e un'ottima prestanza fisica. Sono quindi essenziali le capacit\u00e0 fisiche del corridore.\nGare su pista.\nTamiya da anni promuove e organizza gare su pista per Mini 4WD, che hanno ampia diffusione in Giappone e Asia orientale, ma anche in altri paesi. In Italia \u00e8 stato sviluppato negli anni un regolamento specifico che differisce leggermente da quello Tamiya internazionale e che ha portato ad una differenziazione anche della maniera di correre e assettare i modelli.\nQuesto regolamento prevede tre categorie, che si distinguono per potenza dei motori utilizzabili e livello di personalizzazione e uso degli accessori:\nLo svolgimento di una gara ufficiale (definito nel regolamento sportivo diffuso da Tamiya Italia) prevede quattro manche di qualificazione, dove i racers corrono da soli sulla pista per ottenere il miglior tempo sul giro completo. In base alla classifica dei tempi, i primi 12 (o 6 nelle gare minori) si sfidano in una serie di scontri diretti a gruppi di tre che determina la classifica finale.\nI principali eventi annuali Mini 4WD in Italia sono:\nSerie.\nNel corso di pi\u00f9 di vent'anni si sono susseguite diverse serie di Mini 4WD prodotte da Tamiya, alcune delle quali sono apparse in alcuni anime dedicati proprio a questo tipo di auto da corsa.\nLe serie di Mini 4WD sono:"}
{"id": "282461", "revid": "1903931", "url": "https://it.wikipedia.org/wiki?curid=282461", "title": "Robert Markham", "text": ""}
{"id": "282463", "revid": "287204", "url": "https://it.wikipedia.org/wiki?curid=282463", "title": "Bergen (disambigua)", "text": ""}
{"id": "282465", "revid": "124763054", "url": "https://it.wikipedia.org/wiki?curid=282465", "title": "Saiyan", "text": "I sono una specie umanoide extraterrestre e immaginaria presente nell'universo fantastico di \"Dragon Ball\".\nAll'interno di quest'universo immaginario, i Saiyan sono caratterizzati principalmente come un popolo di guerrieri dalla cultura e biologia interamente incentrate attorno alla lotta e al combattimento.\nDenominazioni ed etimologia.\nA seconda delle varie traduzioni del manga e dei relativi adattamenti animati, esistono numerose denominazioni della specie: in lingua originale essi sono noti come dall'unione della parola \u2014 anagramma di , che in giapponese significa \"verdura\" \u2014 e del suffisso , che letteralmente significa \"colui che \u00e8 un Saiyan\". Nelle versioni inglesi e italiane del manga il termine \u00e8 stato tradotto come \"Saiyan\", cos\u00ec come nel doppiaggio anglofono di \"Dragon Ball Z\" e \"Dragon Ball GT\" (pronunciato per\u00f2 \"S\u00e8iyan\"). Nella versione italiana di tali adattamenti animati la lettera \"i\" \u00e8 stata omessa, tramutando la specie in \"Sayan\" (discorso diverso per \"Dragon Ball Super\" dove i titoli riportano invece \"Saiyan\"). Per quanto riguarda la pronuncia della parola, non essendo presenti accenti nella lingua giapponese, in italiano sono accettabili due versioni: Saiy\u00e0n (quella pi\u00f9 famosa, utilizzata nel doppiaggio italiano classico delle serie) o S\u00e0iyan (utilizzata nel doppiaggio italiano pi\u00f9 fedele al giapponese dei film).\nTutti i nomi dei Saiyan purosangue che appaiono nella serie o nelle opere derivate sono giochi di parole su vari tipi di verdura: un esempio \u00e8 Kakaroth, vero nome di Goku, che deriva dalla storpiatura dell'inglese \"carrot\", ovvero \"carota\".\nStoria.\nOrigini.\nSecondo \"Dragon Ball Super\" il pianeta originario dei Saiyan si chiamava ed \u00e8 andato distrutto a causa di un conflitto interno tra i Saiyan, che port\u00f2 alcuni di loro ad abbandonare il pianeta.\nSecondo quanto narrato nell'OAV ' e nel suo remake ', questi sopravvissuti giunsero infine sul pianeta Plant per via di un'avaria alla loro astronave. Qui, come narrato anche nel 20\u00ba episodio di \"Dragon Ball Z\" e in \"Dragon Ball GT\", i Saiyan entrarono in conflitto con gli indigeni Tsufuru (gli Tsufuru sono chiamati inizialmente \"Taffli\" nell'edizione italiana degli anime), i quali, sebbene dotati di avanzate tecnologie e in grande superiorit\u00e0 numerica, vennero sterminati quando, durante un plenilunio, i Saiyan si trasformarono in Scimmioni. Avendo conquistato Plant sotto la guida del loro Re Vegeta, i Saiyan ribattezzarono in seguito il pianeta col nome di \"Vegeta\". Successivamente, i Saiyan entrarono in contatto con Re Cold che propose loro di lavorare per lui come soldati nella sua armata in cambio di beni tecnologici e della possibilit\u00e0 di viaggiare nello spazio. Amanti del combattimento, i Saiyan accettarono. Successivamente Re Cold decise di ritirarsi lasciando il posto, come leader della sua armata, al figlio Freezer che col trascorrere del tempo identificher\u00e0 i Saiyan come una minaccia.\nLa distruzione del pianeta Vegeta.\nIl pianeta Plant-Vegeta venne poi distrutto da Freezer (con il consenso del Dio della distruzione Beerus) per timore del crescente potere dei Saiyan e soprattutto della leggenda del Super Saiyan. Lo speciale ' approfondisce tale evento mostrando il tentativo di Bardack di salvare il pianeta. In tale pellicola si scopre anche che fu Zarbon a suggerire a Freezer di compiere tale atto poich\u00e9 timoroso di una eventuale ribellione dei Saiyan.\nTale pellicola risulta essere per\u00f2 in contrasto con \"Dragon Ball Minus\", crossover fra \"Dragon Ball\" e \"Jaco the Galactic Patrolman\" (altra opera di Toriyama) nel quale viene mostrata una versione differente della distruzione dei Saiyan.\nAd ogni modo, alla distruzione del pianeta Vegeta sopravvissero solo dieci Saiyan: Vegeta (figlio del summenzionato Re Vegeta, risparmiato appositamente da Freezer che ne voleva sfruttare la forza), (fratello di Vegeta, cacciato dal padre per il basso livello di combattimento), , Nappa, Radish e suo fratello Kakaroth che, inviato sulla Terra con lo scopo di conquistarla, perse la memoria e venne chiamato Son Goku. Ai primi tre fu raccontato che il pianeta Vegeta era stato distrutto da un enorme meteorite. Grazie al primo dei 3 film su Broly appartenenti alla saga di Dragon Ball Z e successivamente anche al film di \"Dragon Ball Super - Broly\", sappiamo inoltre che quest'ultimo Saiyan \u00e8 stato mandato su un pianeta lontano da Re Vegeta (timoroso del suo livello di potenza, di gran lunga superiore a quello di qualunque altro neonato) e che il padre Paragas, lo ha seguito per recuperarlo.\n\"Dragon Ball\".\nIn seguito alla distruzione della loro patria, Nappa, Radish e Vegeta continuarono a servire Freezer fino a quando Radish, giunto sulla Terra, non si batt\u00e9 contro Son Goku e Piccolo. Al termine dello scontro Piccolo rivel\u00f2 l'esistenza delle sfere del drago al morente Radish, informando cos\u00ec accidentalmente anche Vegeta e Nappa, che si diressero a loro volta sulla Terra nel tentativo di ottenere l'immortalit\u00e0 grazie alle sfere. Giunti sulla Terra dopo un anno, i due Saiyan si misero sulle tracce dei guerrieri del pianeta e Nappa li affront\u00f2 senza difficolt\u00e0 fino all'arrivo di Goku sul campo di battaglia, che lo sconfisse facilmente. Stizzito, Vegeta diede il colpo di grazia al compagno e si batt\u00e9 contro Goku, vincendolo ma venendo a sua volta sconfitto grazie all'intervento di Crilin, Son Gohan e Yajirobei.\nPoco tempo dopo, Vegeta si ribell\u00f2 a Freezer e si rec\u00f2 su Namecc per ottenere le locali sfere del drago (in modo da ottenere l'immortalit\u00e0 e cos\u00ec superare in forza Freezer), e in tale frangente si alle\u00f2 con i terrestri (anch'essi giunti sul pianeta per recuperare le sfere) contro il nemico comune (Freezer). Nel corso di questi eventi Goku si trasform\u00f2 in un Super Saiyan (primo Saiyan a farlo dopo millenni) e sconfisse Freezer. Sconfitto Freezer, Vegeta si trasfer\u00ec sulla Terra, patria anche di Goku.\nAlcuni anni dopo, gli ultimi due Saiyan rimasti, ossia Goku e Vegeta, insieme ai loro figli, fronteggiano la minaccia rappresentata dai cyborg Numero 17 e Numero 18 e da Cell e, successivamente, quella di Majin Bu.\n\"Dragon Ball Super\".\nDopo la sconfitta di Majin Bu, Goku e Vegeta continuano a proteggere la Terra e a fronteggiare le minacce rappresentate da Beerus, Golden Freezer e Zamasu e riescono a raggiungere la trasformazione divina dei Saiyan, il Super Saiyan God, nonch\u00e9 uno stadio superiore chiamato Super Saiyan blu. Durante le loro varie avventure scoprono l'esistenza di altri universi, e tra questi c'\u00e8 il Sesto Universo in cui sono presenti dei Saiyan che abitano ancora sul loro pianeta originario, Sadala, e che non sono una razza bellicosa ma pacifica, che non occupa i pianeti e usa le proprie doti guerriere per sconfiggere i malvagi. Pi\u00f9 avanti Goku e Vegeta scopriranno l'esistenza di altri due Saiyan sopravvissuti all'esplosione, ovvero Broly e Paragas.\n\"Dragon Ball GT\".\nIn \"Dragon Ball GT\" Goku e Vegeta continuano a vivere sulla Terra, proteggendola dalle minacce di Baby, Super C-17 e dei Draghi malvagi. In questa serie Goku e Vegeta ottengono inoltre una nuova trasformazione, il Super Saiyan IV.\nSociet\u00e0 e cultura.\nSebbene il pianeta Vegeta sia andato distrutto dodici anni prima dell'inizio di \"Dragon Ball\" provocando la quasi totale estinzione della specie dei Saiyan, esistono comunque numerose informazioni riguardanti la cultura della stessa. La societ\u00e0 Saiyan era divisa per classi sociali: al momento della nascita ad ogni Saiyan veniva misurato il livello di combattimento e, in base al valore ricavato, avveniva l'assegnazione. Il sistema era molto rigido: classificati alla nascita come guerrieri di infimo livello, sia Bardack che suo figlio Son Goku col tempo hanno ampiamente superato il livello dell'\u00e9lite Saiyan, ma ci\u00f2 nonostante la loro classe sociale d'appartenenza non \u00e8 cambiata\nUna classe a parte era costituita dai membri della famiglia reale, che per\u00f2 non erano esclusi dalla precedente classificazione, difatti Vegeta afferma pi\u00f9 volte di essere un guerriero d'\u00e9lite.\nPopolo guerriero, una volta venuti a contatto con Freezer i Saiyan iniziarono a guadagnarsi da vivere conquistando pianeti per il tiranno galattico: come spiegato da Radish, i mondi dotati di guerrieri dalla forza combattiva elevata venivano attaccati da Saiyan adulti, mentre in quelli con popolazioni deboli venivano inviati neonati, come nel caso di Goku, mandato a conquistare la Terra. Come affermato in \"Dragon Ball Minus\" (\"crossover\" fra \"Dragon Ball\" e \"Ginga Patrol Jako\", altra opera di Toriyama), il costante stato di guerra in cui si trovavano i Saiyan rendeva loro difficile procreare, ragion per cui la loro popolazione ammontava a poche migliaia. Sempre in tale opera i Saiyan vengono mostrati vivere in abitazioni rozze e primitive, in contrasto con quanto mostrato nello speciale \"\", dove l'architettura del pianeta appare analoga a quella di Freezer #79, cio\u00e8 costituita da imponenti edifici dall'aspetto futuristico.\nIn un'intervista, Toriyama ha dichiarato che i Saiyan, se non sono di sangue reale, non hanno ben chiaro il concetto di famiglia nel senso \"terrestre\"; ad esempio Goku, infatti, considera i componenti della sua famiglia (ovvero la moglie Chichi e i figli Gohan e Goten) come degli amici, una considerazione non molto diversa rispetto a quella che ha dei suoi compagni di battaglia.\nLa leggenda del Super Saiyan.\nPrima della loro estinzione, di particolare rilevanza per i Saiyan era la leggenda del Super Saiyan, secondo la quale ogni mille anni fra i Saiyan sarebbe nato un guerriero estremamente feroce e tanto forte da risultare praticamente invincibile, capace di sconfiggere qualunque avversario. Realizzato l'illimitato potenziale del popolo Saiyan, gi\u00e0 naturalmente capace di diventare sempre pi\u00f9 forte, Freezer decise di distruggere il pianeta Vegeta, e cos\u00ec facendo sterminare i Saiyan, soprattutto poich\u00e9 timoroso di tale mito, ma nonostante tale atto egli non riusc\u00ec ad impedire la realizzazione della leggenda, ed egli venne sconfitto da Son Goku, tramutatosi nel guerriero leggendario. Nonostante la leggenda parli di un guerriero ogni mille anni, per non relegare gli altri Saiyan a ruoli secondari l'autore della serie Akira Toriyama decise di concedere anche ad essi tale trasformazione, inventandone ulteriori evoluzioni.\nNel manga l'origine della leggenda \u00e8 sconosciuta, ma lo spin-off \"\" lascia intendere che all'origine della stessa vi sia il Saiyan Bardack. In tale opera infatti anzich\u00e9 essere ucciso dall'attacco usato da Freezer per distruggere il pianeta Vegeta, il padre di Goku viene inviato nel passato. Ridestatosi su Plant (antico nome del pianeta Vegeta), Bardack finisce col battersi col pirata spaziale \"Chilled\", ovvio antenato di Freezer. In tale occasione egli si trasforma in Super Saiyan e sconfigge l'avversario che, prima di morire, ordina ai propri sottoposti di informare il suo clan di dover prestare attenzione ai Saiyan, in particolar modo a quelli capaci di divenire dorati.\nIn \"Dragon Ball Super\" viene rivelato che esiste un altro universo, il Sesto, gemellato con quello principale, il Settimo, dove esistono altri Saiyan con una leggenda analoga a quella summenzionata. A detta di Caulifla e Cabba, Saiyan del Sesto Universo, Kale \u00e8 un Super Saiyan leggendario (e infatti ella subisce l'omonima trasformazione).\nLa leggenda del Super Saiyan God.\nNel film ' e nel gi\u00e0 citato \"Dragon Ball Minus\" viene introdotta una nuova leggenda, quella del Super Saiyan God\"'. Come spiegato da Shenron esso \u00e8 un Dio creato concentrando l'energia di cinque Saiyan puri di cuore in un sesto. In tale occasione il Drago afferma che la leggenda del Super Saiyan God era stata dimenticata; ci\u00f2 nonostante in \"Dragon Ball Minus\" Freezer la conosce.\nToriyama, comunque, in un'intervista sulla rivista \"Saikyo Jump\" di Shueisha disponibile in Giappone dal 1\u00ba dicembre 2017, ha rivelato che il primo Super Saiyan della leggenda e il Super Saiyan God sono la stessa persona. Il Saiyan di cui si parla in entrambe le leggende si chiamava Yamoshi. Questi era un Saiyan dal cuore puro che insieme ai suoi cinque compagni inizi\u00f2 una ribellione contro gli altri Saiyan malvagi e durante una serie di combattimenti fu messo alle strette e si trasform\u00f2 nel primo Super Saiyan. La sua potenza era talmente elevata che da l\u00ec in poi nacque la leggenda del Super Saiyan. Nonostante questo enorme potere, alla fine Yamoshi fu sconfitto ma il suo spirito cominci\u00f2 a vagare cercando sei Saiyan puri di cuore al fine di trovare un nuovo salvatore, ovvero il Super Saiyan God.\nCaratteristiche.\nFisiologicamente e fisicamente simili agli Umani al punto da poter generare ibridi accoppiandovisi, i Saiyan si distinguono dai primi per alcune caratteristiche sia estetiche, come ad esempio la presenza di una coda o i capelli sempre di colore scuro, sia biologiche, come la facolt\u00e0 di ricorrere a delle trasformazioni o di invecchiare pi\u00f9 lentamente (un Saiyan pu\u00f2 essere considerato come fisicamente giovane fino all'et\u00e0 di 80 anni).\nLa coda.\nDal punto di vista estetico, la principale differenza fra Saiyan e Umani \u00e8 la presenza nei primi di una coda. Presente fin dalla nascita, in tutti i casi noti essa \u00e8 marrone, lunga poco pi\u00f9 di un metro e dai pochi centimetri di diametro. Lo scopo principale della coda \u00e8 permettere al Saiyan di trasformarsi in una Scimmia gigante, ma a prescindere da ci\u00f2 essa \u00e8 dotata di forza sufficiente a fornire a Goku lo slancio necessario per sfondare un muro con un calcio, a permettergli di ferire Tenshinhan o a permettere a Radish di atterrare Crilin con una sola codata. La coda \u00e8 inoltre molto versatile, essendo essa prensile, utile a mantenere l'equilibrio e perfino in grado di permettere al Saiyan di volare roteandola come la pala di un elicottero.\nCi\u00f2 nonostante la coda rappresenta anche un punto debole: infatti, se stretta con forza, il Saiyan diviene inerme sia nella forma umana che in quella di Scimmione, ma tale problema pu\u00f2 essere aggirato tramite un adeguato allenamento. La coda \u00e8 anche molto delicata, dato che pu\u00f2 essere facilmente tagliata o strappata, ma \u00e8 in grado di ricrescere pi\u00f9 volte. I Saiyan del Sesto Universo, come affermato da Cabba, non posseggono pi\u00f9 la coda, anche se in passato anch'essi l'avevano.\nIn \"Dragon Ball GT\", e nei videogiochi e anime promozionali, si nota che la coda di un Super Saiyan quando presente cambia nello stesso colore dei capelli, diventando dorata nello stadio di Super Saiyan 3, mentre nel Super Saiyan God diventa rossa, nella stessa tonalit\u00e0 dei capelli. L'eccezione \u00e8 il Super Saiyan IV nel quale, dotando il suo utilizzatore di una folta pelliccia rossa sul corpo, la coda diventa dello stesso colore.\nI capelli.\nVegeta afferma che i capelli dei Saiyan puri sono sempre di colore scuro e che essi non crescono pi\u00f9 dal momento della nascita, sebbene (come nel caso di Paragas) la colorazione dei capelli diventa grigia con il trascorrere degli anni per l'inevitabile invecchiamento proprio come i terrestri. Ci\u00f2 nonostante nello special \"\" e nel 78\u00ba episodio di \"Dragon Ball Z\" appaiono Saiyan dai capelli biondi, rossi o blu. Entrambi i casi sono antecedenti all'uscita dei capitoli contenenti le affermazioni del principe e, dato che la scelta dei colori \u00e8 dipesa dallo staff della Toei Animation e non dall'autore Akira Toriyama, essi vanno considerati errori. Tali regole non valgono per gli ibridi Saiyan-Umani come Son Gohan, Son Goten, Trunks e Bra dato che i loro capelli sono soggetti a crescita, e che quelli di Trunks sono di colore violaceo, mentre quelli di Bra verdi (o di entrambi blu in \"Dragon Ball Super\").\nLo Zenkai.\nAltra caratteristica peculiare dei Saiyan \u00e8 la capacit\u00e0 denominata (letteralmente \"pieno rilascio\"), tramite la quale ogni qualvolta un Saiyan si riprende da gravi ferite il suo livello di combattimento aumenta notevolmente. Tale incremento risulta essere molto variabile: Son Goku ad esempio passa da un livello di 8.000 ad uno di 90.000 attraverso l'uso di cinque Zenkai (uno dopo lo scontro con Vegeta, quattro durante l'allenamento avvenuto durante il viaggio verso Namecc), mentre dopo lo scontro con Ginew egli passa da 90.000 a 3.000.000.\nTale abilit\u00e0 ha un ruolo fondamentale durante l'arco di Freezer, poich\u00e9 tramite essa Vegeta e Goku riescono ad ottenere la forza necessaria per affrontare avversari sempre pi\u00f9 potenti. Oltre a ci\u00f2, essa permette a Cell di rigenerarsi nella forma perfetta nonostante egli avesse espulso Numero 18 dal proprio corpo, superando largamente il proprio precedente livello di combattimento. Vegeta afferma che, per poter ottenere l'aumento di potenza utilizzando questa modalit\u00e0, \u00e8 necessario che sia un secondo individuo a ferirlo, diverso dal Saiyan stesso. Infatti, la crescita del livello di combattimento non avverrebbe in caso di autolesionismo.\nNel manga di \"Dragon Ball Super\" viene poi specificato che lo Zenkai si manifesta solo quando il Saiyan in questione ha ancora del potenziale latente. Durante la lotta contro Zamasu viene asserito che Goku e Vegeta non sono dunque pi\u00f9 in grado di attingere potere da questa abilit\u00e0, in quanto i due Saiyan sono gi\u00e0 all'apice della loro forza.\nLe Cellule S.\nL'autore Akira Toriyama, in un'intervista sulla rivista \"Saikyo Jump\" di Shueisha disponibile in Giappone dal 1\u00ba dicembre 2017, ha introdotto il concetto di \"Cellule S\" (S\u7d30\u80de Esu Saib\u014d). La maggior parte dei Saiyan possiede le Cellule S, seppur non in quantit\u00e0 elevata: esse sono pi\u00f9 diffuse in quelli dall'animo gentile o che vivano in un ambiente favorevole alla loro generazione e sviluppo. Queste cellule catalizzano le trasformazioni dei Saiyan descritte sotto, e spiegano il motivo per cui Cabba, Caulifla e Kale, Saiyan del Sesto Universo, sono stati incredibilmente veloci nel sapersi trasformare in Super Saiyan, in quanto loro sono persone pure di cuore, a differenza dei loro simili del Settimo Universo, che sono un popolo di razziatori e massacratori.\nTrasformazioni.\nDurante le varie narrazioni legate a \"Dragon Ball\", i Saiyan compiono diverse trasformazioni, ovvero assumono forme diverse che concedono loro pi\u00f9 grandi capacit\u00e0 e possibilit\u00e0 nelle lotte contro i propri avversari, migliorando ad esempio la loro forza fisica, agilit\u00e0, velocit\u00e0, il Ki e varie altre qualit\u00e0.\nIntrodotte nel manga originale.\nScimmia gigante.\nLa \u00e8 la pi\u00f9 comune e facilmente accessibile fra le trasformazioni dei Saiyan. Come spiegato da Vegeta, tale metamorfosi avviene ogni qualvolta un Saiyan dotato di coda osservi una fonte di che emetta pi\u00f9 di 17 milioni di \"Zenos\", condizione che generalmente si verifica durante un plenilunio, quando la luce del sole \u00e8 irradiata di onde Bluetz dopo che viene riflessa dalla luna, ma che pu\u00f2 essere riprodotta tramite la creazione di una piccola luna artificiale. La trasformazione viene innescata tramite contatto visivo con la luna piena. Quando ci\u00f2 avviene, il saiyan si trasforma in un'enorme scimmia il cui corpo \u00e8 simile a quello di un gorilla dotato di coda, mentre il volto ricorda quello di un babbuino. Tale metamorfosi decuplica la potenza del Saiyan il quale, nonostante l'enorme mole ottenuta, mantiene comunque un'elevata velocit\u00e0. La trasformazione non \u00e8 esente da punti deboli: quando un Saiyan muta, esso di norma perde l'uso della ragione diventando estremamente aggressivo e incontrollabile, proprio a causa di ci\u00f2 non sono in grado di contenere la loro forza distruttiva con la quale, a detta di Piccolo, potrebbero distruggere un intero pianeta nell'arco di una notte, anche se, come spiegato da Vegeta nel 32\u00ba episodio di \"Dragon Ball Z\", tale difetto pu\u00f2 essere ovviato tramite un adeguato addestramento, grazie al quale il principe dei saiyan si dimostra perfettamente capace di controllarsi e parlare. Nel caso di Son Gohan, trasformatosi durante lo scontro con Vegeta, il carattere distruttivo rimane ma, ascoltando le voci di Crilin e del padre, \u00e8 riuscito a comprendere ci\u00f2 che gli viene detto (pur non avendo seguito alcun allenamento come nel caso di Vegeta, questa capacit\u00e0 \u00e8 dovuta al fatto che Gohan \u00e8 in parte umano e quindi dotato di un subconscio indipendente dall'indole selvatica che pu\u00f2 essere \"sfruttato\" attraverso il linguaggio verbale). Oltre a ci\u00f2, l'eventuale amputazione della coda o la distruzione della fonte di Onde Bluetz annullano immediatamente la trasformazione, lasciando il Saiyan notevolmente indebolito. Questo stadio \u00e8 stato raggiunto da ogni Saiyan dotato di coda.\nSuper Saiyan.\nIl , chiamato anche o Super Saiyan di primo livello, \u00e8 la prima dell'omonima serie di trasformazioni. \u00c8 una trasformazione dei Saiyan raggiunta da violenti scoppi d'ira o di frustrazione, ma anche in modo innato. Quando un Saiyan si trasforma i suoi capelli diventano biondi e dritti, gli occhi si schiariscono divenendo azzurro-verdi, l'aura combattiva diventa dorata e aumenta enormemente il livello di combattimento (che diviene tra l'altro immensamente pi\u00f9 grande che nello stadio di Scimmione). Questo stadio sottopone il corpo ad un grande sforzo, come reso evidente dallo scontro fra Son Goku e Numero 19, durante il quale il Saiyan vede la propria malattia cardiaca aggravarsi di colpo a causa della trasformazione. Inoltre il Super Saiyan I (cos\u00ec come tutti i livelli successivi di Super Saiyan, spiegati sotto) non permette un buon autocontrollo delle proprie capacit\u00e0, cosa che rende quasi impossibile l'uso del Kaiohken. Il Super Saiyan I \u00e8 stato raggiunto da Goku, Vegeta, tutti i loro discendenti con sangue Saiyan ad eccezione di Pan e Bra, e le loro fusioni; anche Bardack (solo in uno special televisivo), Cabba, Caulifla, Kale, Kefla e, solo nel manga di \"Dragon Ball Super\", Black Goku raggiungono questa forma.\nNel film ' l'antagonista Broly mostra una variante della trasformazione dai capelli blu anzich\u00e9 biondi, questo perch\u00e9 si tratta del caso anomalo del Super Saiyan limitato. Nel secondo film in cui compare, ', nella forma Super Saiyan i suoi capelli sono pi\u00f9 simili al biondo del normale Super Saiyan, ma restano comunque leggermente diversi in quanto si tratta del \"Super Saiyan leggendario controllato\", l'equivalente del Super Saiyan per chi possiede la capacit\u00e0 di trasformarsi nella forma speciale del Super Saiyan leggendario (dai capelli verdi).\nIn \"Dragon Ball Super\" Kale \u00e8 in grado di trasformarsi in Super Saiyan ma i suoi capelli assumono un colorito verde in quanto, come Broly, pu\u00f2 potenzialmente trasformarsi in Super Saiyan leggendario, quindi la sua trasformazione in Super Saiyan \u00e8 precisamente quella del Super Saiyan leggendario controllato, con la differenza che i suoi capelli rimangono verdi rispetto a quelli di Broly nel film \"Dragon Ball Z: Sfida alla leggenda\".\nDurante l'allenamento nella Stanza dello Spirito e del Tempo, Vegeta e Trunks del futuro sviluppano una tecnica che permette il potenziamento della trasformazione Super Saiyan in due livelli distinti: il secondo ed il terzo stadio del Super Saiyan. Nella stessa Stanza, Son Goku e Son Gohan sviluppano invece il livello del quarto stadio. \nSecondo stadio del Super Saiyan.\nIl \u00e8 un potenziamento dello stato di Super Saiyan che comporta un notevole incremento della massa muscolare e del livello di combattimento, senza particolari effetti collaterali, tranne un maggiore consumo di energia. I capelli, gi\u00e0 sollevati dalla trasformazione in Super Saiyan, diventano ancora pi\u00f9 dritti, rimanendo per\u00f2 biondi, come gli occhi che restano dell'azzurro-verde associato alla prima trasformazione. Il nome della trasformazione, non presente nel manga, \u00e8 stato coniato nel settimo Daizenshuu. Questo stadio viene raggiunto da Vegeta, Trunks del futuro e Son Goku.\nTerzo stadio del Super Saiyan.\nIl aumenta ulteriormente la massa muscolare rispetto al secondo stadio, e permette cos\u00ec al Trunks del futuro di superare la potenza di Cell. L'enorme ipertrofia muscolare causa per\u00f2 una forte diminuzione della velocit\u00e0 e dei riflessi del Saiyan, nonch\u00e9 un notevole spreco di energia. Sebbene Vegeta non ne faccia sfoggio, nel manga viene lasciato intendere che anch'egli possa fare ricorso a questa mutazione, ma che eviti di farlo poich\u00e9, come Goku, ne ha intuito i difetti. Anche in questo caso i capelli (sempre biondi) diventano ancora pi\u00f9 dritti, al punto che quelli di Trunks spezzano l'elastico che li avvolgeva in una coda di cavallo. Gli occhi rimangono dello stesso azzurro-verde associato alle due precedenti trasformazioni. Il nome della trasformazione, non presente nel manga, \u00e8 stato coniato nel settimo Daizenshuu. Questo stadio viene raggiunto da Trunks del futuro, Vegeta (a detta di Trunks) e Son Goku.\nQuarto stadio del Super Saiyan.\nIntuiti immediatamente i difetti derivanti da un aumento della massa muscolare, Goku decide di ricorrere ad una strada alternativa rispetto alle due trasformazioni precedenti: rimanere costantemente trasformato in Super Saiyan I, in modo da abituare l'organismo all'uso della trasformazione. In questo modo non solo egli e il figlio Son Gohan riescono ad essere calmi e naturali anche trasformati, ma possono sfoderare il massimo potere della trasformazione senza particolare sforzo. Per tale ragione questa mutazione \u00e8 stata definita come \" nel secondo Daizenshuu. Questo stadio \u00e8 raggiunto inizialmente da Son Goku e Son Gohan, poi da tutti gli altri guerrieri. In una guida dell'anime questo stadio fu chiamato provvisoriamente il \", chiamato \"quarto\" in riferimento ai precedenti stadi di potenziamento del secondo e del terzo del Super Saiyan I.\nSuper Saiyan II.\nIl , o Super Saiyan di secondo livello, \u00e8, come definito da Son Gohan, la seconda fase della trasformazione in Super Saiyan. La denominazione della trasformazione deriva da Son Goku, che l'ha cos\u00ec chiamata poco prima dello scontro col Bu innocente. Prima di allora essa veniva chiamata semplicemente \"Super Saiyan superato\" (o \"Super Saiyan che ha oltrepassato il limite\" a seconda delle traduzioni), mentre in una guida dell'anime questo stadio fu chiamato provvisoriamente il ; quinto stadio in riferimento all'esistenza dei tre stadi aggiuntivi di potenziamento del Super Saiyan I (considerabile come il \"primo stadio\") sopracitati: il Super Saiyan del secondo stadio, il Super Saiyan del terzo stadio e il Super Saiyan del quarto stadio meglio noto come \"alla massima potenza\".\nOltre che per l'enorme aumento del livello di combattimento (grandemente superiore a quello massimo ottenible con il Super Saiyan del quarto stadio), il Super Saiyan II differisce dal Super Saiyan I per i capelli pi\u00f9 dritti, la massa muscolare leggermente pi\u00f9 sviluppata e per l'aura combattiva pi\u00f9 frastagliata e, soprattutto, percorsa da scariche elettriche. I capelli e gli occhi rimangono degli stessi colori che sono associati allo stadio di Super Saiyan I. I guerrieri che si sono visti diventare Super Saiyan II sono, in ordine temporale, Son Gohan, Son Goku, Vegeta, Trunks del futuro, Caulifla, Cabba, Kale e Kefla.\nLa trasformazione di Son Gohan in Super Saiyan II avviene quando Cell uccide definitivamente Numero 16, e la mutazione di Gohan \u00e8 in quest'occasione molto visibile, infatti vi si nota subito un grande cambiamento nella capigliatura: i capelli sono rittissimi e sulla fronte ricade un solo lungo ciuffo. Nell'arco narrativo dedicato a Majin Bu, dove Gohan \u00e8 adulto, la trasformazione non \u00e8 pi\u00f9 cos\u00ec visibile e l'unica differenza visiva tra il Super Saiyan I e il Super Saiyan II di Gohan \u00e8 la comparsa di scariche elettriche attorno al suo corpo, in quanto la capigliatura rimane praticamente invariata. Nell'arco di Majin Bu, Gohan mostra la trasformazione al Torneo Tenkaichi di fronte a Kibith, e utilizza nuovamente questa forma quando tenta di distruggere il bozzolo di Majin Bu e, secondo il \"Daizenshuu 7\", mentre combatte contro Darbula, sebbene in quest'ultimo caso sia nel manga che nell'anime le sue scariche elettriche non siano state disegnate.\nGoku raggiunge lo stadio di Super Saiyan II allenandosi nell'aldil\u00e0 dopo la morte di Cell. Vegeta nota che Goku usa questo stadio durante lo scontro con il mostro Yakon. Nel caso di Goku si pu\u00f2 notare la trasformazione, oltre che per le scariche elettriche, anche da una lieve differenza nella capigliatura: quando \u00e8 un Super Saiyan I, Goku ha molti ciuffi lunghi che gli cadono sulla fronte, mentre quando \u00e8 un Super Saiyan II egli ha un solo ciuffo lungo al centro e due piccoli ai lati.\nVegeta, esattamente come Goku, raggiunge il Super Saiyan II allenandosi nei 7 anni di passaggio dopo la sconfitta di Cell tramite allenamenti intensissimi, superando anche il potere di Gohan, che non si era allenato per niente (lo si pu\u00f2 anche capire leggendo attentamente i dialoghi del manga). Vegeta mostra per la prima volta questo stadio quando, influenzato dal potere di Babidy, sta per combattere contro il suo rivale Son Goku. A eccezione dell'aura percorsa da scariche elettriche, non c'\u00e8 alcuna differenza nella capigliatura di Vegeta tra Super Saiyan I e II. Quando Vegeta lotta contro Kid Bu per guadagnare tempo, usa di nuovo questa forma, tuttavia nell'anime, al contrario che nel manga, per una svista non furono disegnate le scariche elettriche se non in una breve sequenza.\nTrunks del futuro mostra per la prima volta la trasformazione in Super Saiyan II nell'opera \"Dragon Ball Super\", durante uno scontro di allenamento contro Goku. Tuttavia aveva gi\u00e0 ottenuto questa forma combattendo contro Darbula nella sua linea temporale. Nel manga di \"Super\" vi sono alcune differenze tra il Super Saiyan I e il Super Saiyan II di Trunks del futuro: nel primo livello Trunks ha due ciuffi fini e lunghi che gli scendono sulla fronte (come in \"Dragon Ball Z\"), mentre nel secondo egli ha tutti i capelli verso l'alto.\nContrariamente al manga nell'anime la trasformazione in Super Saiyan II di Trunks del futuro non mostra differenze da quella del Super Saiyan I, sennonch\u00e9 per la caratteristica presenza delle scariche elettriche che l'avvolgono. Nella serie animata di \"Dragon Ball Super\", pure i Saiyan del Sesto Universo, Cabba, Caulifla e Kale, imparano a padroneggiare questa trasformazione. Anche Kefla, in \"Dragon Ball Super\", raggiunge il Super Saiyan II durante il combattimento contro Goku con l'Ultra Istinto.\nSia Vegeta che Trunks del futuro in \"Dragon Ball Super\" mostrano che la forma di Super Saiyan II pu\u00f2, grazie a potenziamenti dovuti alla rabbia (per Vegeta) o ad intensissimi allenamenti (per Trunks), raggiungere la potenza della successiva trasformazione (Super Saiyan III): Vegeta infatti supera, anche se solo per un momento, la potenza di Goku nella forma di Super Saiyan III quando Beerus d\u00e0 uno schiaffo a Bulma, e Trunks del futuro, nel manga di \"Dragon Ball Super\", mostra una potenza simile a quella di Goku Super Saiyan III.\nGotenks oltrepassa il Super Saiyan II passando direttamente dal Super Saiyan I al Super Saiyan III, mentre Vegeth, sebbene nel manga \"Dragon Ball\" e in alcuni punti dell'anime mostri le scariche elettriche tipiche del Super Saiyan II, \u00e8 confermato nel \"Daizenshuu 2\" come Super Saiyan. Stesso discorso per nel film \"Il diabolico guerriero degli inferi\" che apparentemente sembra essere solo un Super Saiyan. Anche Black Goku, solo nel manga di \"Dragon Ball Super\", presenta la scariche elettriche tipiche della forma del Super Saiyan II, ma dalla sua capigliatura e dalle frasi dei personaggi si comprende che egli si trova invece nello stadio di Super Saiyan I.\nIn \"Dragon Ball GT\" nessun personaggio usa abitualmente lo stadio di Super Saiyan II, n\u00e9 esso viene esplicitamente menzionato. Tuttavia in una scena dell'episodio 20 Goku per salvarsi da un attacco di Mega Lilde scatena la sua potenza e per qualche istante raggiunge il Super Saiyan II (senza avere scariche elettriche) come si nota dalla capigliatura che assume per un attimo (e dal dialogo che il nemico ha con lui), per poi tornare subito al Super Saiyan I, una volta sciolta la sfera di metallo liquido lanciatagli dall'avversario. Eccezionalmente sempre Goku (in un paio di occasioni) ci si trasforma per brevi istanti solo per passare dal primo al terzo livello (ma senza combatterci). Infine Vegeta come verificatosi precedentemente con Goku, in una scena dell'episodio 63 nello scontro finale contro Super Li Shenron, anche lui raggiunge il Super Saiyan II come si nota dalle scariche elettriche della sua aura. Tale trasformazione invece non viene mai pi\u00f9 raggiunta da Gohan (in tutta l'intera serie), nemmeno quando insieme a Goten e Trunks affianca il principe dei Saiyan (in versione Super Saiyan II) nel succitato scontro conclusivo. Rimane il fatto che in questa serie delle scariche elettriche, che sono il segno distintivo che dovrebbe caratterizzare la trasformazione di Super Saiyan II, non ne viene fatto un uso corretto, a volte non vengono disegnate (come quando Vegeta gi\u00e0 trasformato in Super Saiyan incrementa notevolmente la propria aura, nell'ultimo atto dello scontro con Super C-17 prima di essere salvato da Goku dall'attacco che stava per incassare da quest'ultimo) e altre volte compaiono erroneamente (come quando Goku si trasforma in Super Saiyan I nel secondo atto della battaglia con Lezik, e anche nel caso di Goku Jr e Vegeta Jr all'inizio della loro trasformazione in Super Saiyan nell'episodio finale), non permettendo di identificare la trasformazione che appare come la prima o la seconda.\nSuper Saiyan III.\nIl , o Super Saiyan di terzo livello, \u00e8 l'ultima e pi\u00f9 potente delle trasformazioni presenti nel manga originale \"Dragon Ball\". La denominazione della trasformazione deriva da Son Goku, che l'ha cos\u00ec chiamata poco prima dello scontro con Majin Bu. Oltre che per l'enorme aumento del livello di combattimento, questo stadio differisce dal Super Saiyan II per i capelli estremamente lunghi, l'assenza di sopracciglia e per l'aura molto pi\u00f9 frastagliata e percorsa da pi\u00f9 scariche elettriche. In Dragon Ball ed in Dragon Ball Super, Goku viene inoltre disegnato con pupille evidenti e molto grandi, contrariamente alla normalit\u00e0., mentre in Dragon Ball GT ci\u00f2 non accade. I capelli e gli occhi rimangono degli stessi colori associati alle trasformazioni in Super Saiyan I e Super Saiyan II. Pur conferendo poteri elevatissimi, questa trasformazione comporta un immenso dispendio di energia, nonch\u00e9 un accorciamento della vita. Utilizzandola, infatti, in una manciata di secondi di combattimento, Son Goku consuma molte ore di energia vitale. Successivamente, non riuscendo nel tentativo di raggiungere la massima potenza della trasformazione (con la quale, a suo dire, avrebbe potuto annientare il Majin Bu innocente) perch\u00e9 troppo dispendiosa, afferma che tale trasformazione, se usata da vivi, consuma eccessivamente l'individuo che ne fa uso. Differentemente da Son Goku, Gotenks, invece, non mostra particolare affaticamento nell'usare questa trasformazione, la quale per\u00f2 causa lo scioglimento dello stesso Gotenks in Goten e Trunks dopo soli cinque minuti invece di trenta.\nNei film ' e ' Son Goku ricorre al Super Saiyan III senza mostrare effetti collaterali. Ci\u00f2 accade anche nel film \"\", nel quale per\u00f2 Son Goku \u00e8 morto e combatte nell'aldil\u00e0.\nIn \"Dragon Ball GT\" Son Goku utilizza la trasformazione due volte, in entrambi i casi battendosi contro Baby. Durante il primo combattimento il Saiyan regredisce allo stato base dopo pochi secondi poich\u00e9 il suo corpo (ritornato dodicenne a causa di un desiderio espresso da Pilaf) non era capace di sopportarne il carico; successivamente tale problema viene risolto facendo ricrescere al Saiyan la coda, la quale durante la suddetta trasformazione diviene dorata.\nIn \"Dragon Ball Super\" questo stadio viene usato contro avversari come Beerus e Toppo ma ovviamente si rivela poco utile, non permettendo al Saiyan di rivaleggiare con essi, che sono ai livelli delle pi\u00f9 potenti trasformazioni in Super Saiyan God e Super Saiyan God Super Saiyan.\nNell'anime di Super viene usata da Goku sconfiggendo Trunks del futuro in un incontro di allenamento (la usa anche nel manga ma lo scontro avviene diversamente e Goku vince con il Super Saiyan God) e nel Torneo del Potere per respingere un potente attacco congiunto di Kale e Caulifla, salvo poi tornare al Super Saiyan II, giustificandosi che non riesce a mantenerla a lungo dato l'enorme dispendio di energia (Goku aveva da poco affrontato Jiren la prima volta, uscendone sconfitto e stremato e con una quantit\u00e0 residua di energia donatagli da Freezer). Questo stadio viene raggiunto solo da Son Goku e Gotenks.\nNell'anime promozionale Super Dragon Ball Heroes anche Xeno Vegeta (come Xeno Goku) \u00e8 perfettamente in grado di raggiungere il Super Saiyan III, mostrandosi anche lui capace di sbloccare questa trasformazione. Successivamente, nello scontro col rinato Janemba, viene mostrato anche Xeno Trunks sfruttare la stessa trasformazione.\nNel videogioco mobile \"Dragon Ball Legends\", Shallot viene allenato da Goku nella Stanza dello Spirito e del Tempo, riuscendo in meno di un giorno a padroneggiare la trasformazione in Super Saiyan III. Rispetto alle altre trasformazioni usate dal protagonista, ha lo svantaggio di avere un tempo limitato dopo la sua attivazione, al termine del quale Shallot ritorna in forma base.\nIntrodotte in \"Dragon Ball GT\".\nScimmia gigante dorata.\nIn \"Dragon Ball GT\" \u00e8 stata introdotta una variante della Scimmia gigante, detta , che sembrerebbe essere una sorta di \"versione Super Saiyan della Scimmia gigante\": oltre che per il maggiore livello di combattimento, la Scimmia gigante dorata si distingue dalla comune Scimmia gigante per la peluria dorata. Quando un Saiyan, tramutatosi in Scimmia gigante dorata, riprende il controllo del proprio comportamento, esso si trasforma in un Super Saiyan IV.\nQuesto stadio \u00e8 stato raggiunto in ordine da Goku, Baby (nel corpo di Vegeta) e Vegeta.\nSuper Saiyan IV.\nIl , o Super Saiyan di quarto livello, \u00e8 una trasformazione introdotta in \"Dragon Ball GT\". Questo stadio \u00e8 raggiungibile da un Saiyan riprendendo il controllo di s\u00e9 dopo la trasformazione in Scimmia gigante dorata. Rispetto alle precedenti trasformazioni, il Super Saiyan IV \u00e8 esteticamente molto differente: i capelli sono di colore variabile (nero nel caso di Son Goku, castani nel caso di Vegeta e rossicci nel caso di Gogeta) e si allungano fino a oltre le spalle. Con l'eccezione del volto, del collo, dei pettorali, della parete addominale e delle mani, il corpo viene coperto da una peluria rossa, colore che viene assunto anche dalla coda. Gli occhi divengono gialli (Son Goku) o azzurri (Vegeta e Gogeta), e vengono disegnati con pupille evidenti. Oltre a ci\u00f2, la trasformazione muta anche l'abbigliamento dei Saiyan, scelta probabilmente voluta per questioni di censura poich\u00e9 altrimenti sia Son Goku che Vegeta alla loro prima trasformazione in Super Saiyan IV sarebbero dovuti apparire nudi. Nel caso di Son Goku inoltre la trasformazione permette al Saiyan di ritornare a possedere un corpo adulto, del quale era stato privato a causa di un desiderio di Pilaf espresso allo Shenron supremo. Nella forma di Super Saiyan IV, un Saiyan ottiene una forza combattiva molto pi\u00f9 elevata di quella acquisibile come Super Saiyan III, e inoltre acquisisce la capacit\u00e0 di neutralizzare qualsiasi attacco gli sia gi\u00e0 stato scagliato contro, poich\u00e9 il suo corpo memorizza ogni colpo energetico incassato e nel caso di un secondo attacco dello stesso tipo genera una barriera che lo protegge automaticamente. Questo stadio \u00e8 stato raggiunto da Son Goku, Vegeta e dalla loro fusione Gogeta (in stadio evoluto).\nDurante lo scontro con Li Shenron, Son Goku, messo in difficolt\u00e0, decide di chiedere agli altri Saiyan di aiutarlo fornendogli tutta la loro energia, ignorando le proteste di Son Gohan che ritiene il processo pericoloso. Ultimata la ricarica, Goku si trasforma in un Super Saiyan IV con un livello di combattimento molto superiore al precedente e in tale occasione Son Gohan afferma che il padre \"ha superato il limite del Super Saiyan di quarto livello\".\nLo stato del Super Saiyan IV appare anche nell'anime promozionale di \"Super Dragon Ball Heroes\", dove viene utilizzato dalle versioni alternative di Goku e Vegeta (dette Xeno), facenti parte della \"Pattuglia temporale\".\nSempre in questa miniserie anche Broly riesce a sbloccare questa trasformazione.\nIntrodotte in \"Dragon Ball Super\".\nSuper Saiyan God.\nIl \u00e8 una trasformazione introdotta nel film \"\" e in \"Dragon Ball Super\". Tale trasformazione consente al Saiyan che la usa di entrare in possesso del Ki usato dagli dei, diventando in questo modo il dio dei Saiyan. Per crearne uno \u00e8 necessario che cinque Saiyan dal cuore puro convoglino la loro energia in un sesto individuo, che sar\u00e0 il Super Saiyan God. Tale stadio \u00e8 raggiunto in questo modo da Son Goku. Oltre che per una forza combattiva immensa, del tutto fuori scala rispetto a tutte le precedenti trasformazioni, il Super Saiyan God si caratterizza per i capelli e gli occhi rossi e per l'impercettibilit\u00e0 del suo Ki. Inoltre il Saiyan che lo usa assume un aspetto pi\u00f9 giovanile, quasi adolescenziale, con conseguente diminuzione della sua massa muscolare. Nel manga, inoltre, viene affermato che a parte il primo utilizzo temporaneo dopo il rito per la sua creazione, il Super Saiyan God \u00e8 caratterizzato da una grande stabilit\u00e0 del Ki interiore, mentre nell'anime Whis rivela che il Super Saiyan God consuma meno energie del Super Saiyan God Super Saiyan. Son Goku, descrivendo il potere del Super Saiyan God, afferma che esso in un certo senso comunica con lui. Son Goku perde il suo aspetto esteriore durante il combattimento contro Beerus, tuttavia il potere conferito da questa trasformazione pu\u00f2 permanere; difatti, anche dopo essere regredito alla sua forma normale, Son Goku riesce comunque a fronteggiare l'avversario. Un Saiyan con il potere del Super Saiyan God viene chiamato Saiyan oltre un dio. Nel manga di \"Dragon Ball Super\", nello scontro con Hit, Goku dimostra di saper riutilizzare a piacimento la trasformazione in Super Saiyan God, mostrandosi pi\u00f9 forte di Super Saiyan God Super Saiyan Vegeta al 10% della potenza. Goku dimostra di poter riutilizzare la forma a suo piacimento anche nella serie animata, durante il Torneo della Potenza. Anche Vegeta dimostra di possedere questa forma durante il secondo scontro con Black Goku. Nell'anime promozionale Super Dragon Ball Heroes, Xeno Trunks viene mostrato assumere, dopo il Super Saiyan III, anche questa forma durante il combattimento contro il nuovo Janemba.\nNel videogioco mobile \"Dragon Ball Legends\", nella parte 7-7 il protagonista Shallot si sottopone al rituale coadiuvato da Cabba (allievo di Shallot nella timeline del gioco), Gohan (dal Cell Game), Future Trunks adolescente (dopo la morte di Future Gohan), Caulifla (Pre-Torneo del potere) e Goku, che prende il posto di Kale dopo la sua dipartita ad opera di Super Bu (con Gohan assorbito). Al termine del capitolo si scopre che anche il gemello di Shallot, Giblet, ha ottenuto questa forma, anche se non viene rivelato come l'abbia ottenuta. Nella storia Shallot, affetto da amnesia circa gli eventi prima del gioco, ricorda inoltre che questo stadio era l'obbiettivo che lui e Il fratello si erano posti per sconfiggere quelli che chiamavano Saiyan malvagi. Osservando i due, si pu\u00f2 notare che anche la coda diventa dello stesso colore dei capelli.\nSaiyan oltre un dio.\nIl \u00e8 uno stato potenziato di un Saiyan che ha ottenuto le capacit\u00e0 e la potenza di un Super Saiyan God senza doversi trasformare.\nQuando questo stato \u00e8 attivo, il Saiyan non subisce nessun cambiamento nell'aspetto fisico oltre alla presenza di un Ki bianco mentre combatte.\nL'esistenza di questo stadio \u00e8 stata accennata da Akira Toriyama in un'intervista, dove ha osservato che dopo \", Son Goku ha capito che la piena padronanza delle forme Super Saiyan avrebbe portato a trasformazioni pi\u00f9 potenti di un Super Saiyan III. Goku ottiene questo stadio assumendo e poi abbandonando il Super Saiyan God, ma \u00e8 stato capace di accedere ad una parte del potere senza nessun cambiamento fisico. Inoltre, se un Saiyan oltre un dio tenta di trasformarsi in Super Saiyan, si trasformer\u00e0 in Super Saiyan God Super Saiyan. Nell'anime, un Saiyan oltre un dio \u00e8 capace di percepire il Ki divino anche se non possiedono questo Ki; si \u00e8 notato che Vegeta, per mantenere questo stadio, ha dovuto aumentare il suo livello di potenza senza disperdere troppo l'energia, in modo che non si esaurisca, e quindi questa forma, come il Super Saiyan God Super Saiyan, necessita di un controllo assoluto per mantenerla.\nNel film \" e nella versione manga di \"Dragon Ball Super\", Goku, nello stadio di un Saiyan oltre un dio, si dimostra capace di accedere ai poteri del Super Saiyan God, questa potenza ha permesso a Son Goku di combattere contro la forma dorata di Freezer. Nel manga e nell'anime, quest'ultimo, era pari a Goku in questo stato.\nVegeta ha detto di avere anche lui il potere del Super Saiyan God, e che quindi \u00e8 in grado di trasformarsi in Super Saiyan God Super Saiyan, il che significa che possiede quel potere divino. Vegeta, inoltre, mostra anch'egli lo stadio di un Saiyan oltre un dio nel film e nel manga.\nSuper Saiyan God Super Saiyan.\nIl \u00e8 lo stadio che in \"\" e in \"Dragon Ball Super\" Goku e Vegeta ottengono trasformandosi in Super Saiyan dopo aver raggiunto lo stadio di un Saiyan oltre un dio. Fisicamente, il Super Saiyan God Super Saiyan \u00e8 identico al Super Saiyan tranne per il fatto che i capelli, gli occhi e l'aura sono azzurri. Nel manga di \"Dragon Ball Super\", Whis ribattezza ufficialmente questa trasformazione come , poich\u00e9 il nome originario risultava ai personaggi di difficile pronuncia; anche nell'anime di \"Super\" viene usata questa ridenominazione.\nLa caratteristica del Super Saiyan God Super Saiyan \u00e8 che dona una mente calma e una perfetta capacit\u00e0 di controllo della propria forza e del Ki interiore; inoltre, se il Ki che il Super Saiyan God Super Saiyan fornisce viene usato interamente, esso dona una potenza molto superiore anche a quella ottenibile nella forma di Super Saiyan God. Sia nel manga che nell'anime il Super Saiyan God Super Saiyan consuma per\u00f2 molte energie e questo problema viene risolto da Vegeta nel manga, e da Goku nell'anime, rimanendo nello stadio di Super Saiyan God (molto pi\u00f9 stabile) e trasformandosi in Super Saiyan blu solo per attaccare. In seguito Goku e Vegeta (nel manga) risolveranno ancora pi\u00f9 efficacemente il problema dell'energia riuscendo a trattenere tutto il Ki della forma nel loro corpo, nonostante i rischi della tecnica presenti per chi non abbia ancora troppa esperienza con essa; infatti anche il minimo errore nel controllo del Ki mentre la si esegue, porterebbe il corpo del Saiyan a distruggersi dall'interno. Col tempo, comunque, Goku e Vegeta impareranno a padroneggiare la tecnica senza troppi problemi.\nQuando Goku e Vegeta si fondono in Vegeth e Gogeta (rispettivamente con i Potara e la danza di Metamor) entrambe le fusioni sono capaci di usare questa trasformazione dimostrando di avere una potenza persino superiore a quella di un Dio della distruzione.\nSuper Saiyan God Super Saiyan definitivo.\nIl , chiamato anche , \u00e8 lo stadio alla massima potenza del Super Saiyan God Super Saiyan. L'aspetto di questa forma rimane invariato rispetto a quello del Super Saiyan God Super Saiyan, tuttavia l'aura attorno al corpo scompare.\nIl Super Saiyan God Super Saiyan definitivo \u00e8 una trasformazione che compete e supera parte delle divinit\u00e0, a differenza dello stadio precedente, il Super Saiyan God Super Saiyan, che consumando molte energie va a stancare e danneggiare il corpo. La potenza di questa trasformazione permette a Son Goku di utilizzare la tecnica della Distruzione contro Zamasu fuso. Non appena un Saiyan cerca di superare il difetto della resistenza del Super Saiyan God Super Saiyan, esso pu\u00f2 imparare a racchiudere tutta la potenza della trasformazione raggiungendo questo stadio. Il Super Saiyan God Super Saiyan definitivo \u00e8 capace di utilizzare tutto il potere del Super Saiyan God Super Saiyan, senza consumare le proprie energie, combattendo costantemente al 100% del proprio potere.\nIn questo stadio, Goku \u00e8 cos\u00ec potente da tener testa a Zamasu fuso. Questo stadio \u00e8 molto simile al Super Saiyan del quarto stadio, tuttavia, questa trasformazione non \u00e8 perfetta, poich\u00e9 richiede una grandissima concentrazione per non far fuoriuscire il ki dal corpo, che rischia di distruggerlo, come nota Vegeta. In questo stato Goku pu\u00f2 utilizzare una versione indebolita della tecnica della Distruzione, concentrando tutta la potenza nella mano. Questa tecnica \u00e8 capace di cancellare l'avversario, ma Zamasu \u00e8 riuscito a resistere. Inoltre, rispetto all'anime, \u00e8 di una potenza pi\u00f9 moderata, dato che Beerus \u00e8 riuscito a sconfiggere Vegeta in questa forma. In seguito anche Vegeta si mostra capace di raggiungere questa forma, durante un allenamento con lui. Il Super Saiyan God Super Saiyan definitivo \u00e8 una forma esclusiva del manga di \"Dragon Ball Super\", non apparendo mai nella versione anime.\nSuper Saiyan God Super Saiyan: Kaiohken.\nIl \u00e8 un'evoluzione del Super Saiyan God Super Saiyan utilizzata da Son Goku, creata dalla combinazione tra la trasformazione in Super Saiyan God Super Saiyan e la tecnica del Kaiohken; questo stadio viene chiamato anche o, semplicemente, .\nA differenza del \"Super Kaiohken\" che copre l\u2019aura dorata del Super Saiyan, nel Super Saiyan God Super Saiyan l\u2019aura rossa del Kaiohken appare sull\u2019aura blu della trasformazione. Goku utilizza questa tecnica nello scontro con Hit, diventando molto pi\u00f9 potente e veloce, potendo cos\u00ec evitare il salto temporale dell'avversario. Infatti, il Super Saiyan God Super Saiyan Kaiohken unisce la potenza del Super Saiyan God Super Saiyan all'aumento delle capacit\u00e0 fisiche del Kaiohken, aumentando forza, velocit\u00e0, resistenza e riflessi esponenzialmente. Utilizza brevemente questa tecnica anche nello scontro con Zamasu fuso, per liberarsi dalla sua presa, e contro Bergamo il Distruttore e Toppo nello scontro di esibizione per Zeno. Durante il Torneo della Potenza, utilizza nuovamente tale tecnica contro Jiren il Grigio, e poi contro Kefla.\nNel manga di \"Dragon Ball Super\", questa forma viene utilizzata brevemente una sola volta. Goku, durante lo scontro con Jiren, fa appello a tutte le sue energie aumentando all'istante la sua potenza. Tuttavia, ci\u00f2 non ha effetto sul Grigio, che contrattacca violentemente senza alcun problema. Tale forma, viene eseguita anche da Vegeth, nella serie promozionale di \"Super Dragon Ball Heroes\".\nSuper Saiyan Ros\u00e9.\nIl , chiamato \"Super Saiyan rosa\" nell'adattamento italiano dell'anime di \"Dragon Ball Super\", \u00e8 una trasformazione esclusiva di Black Goku (che le ha dato il nome) ed \u00e8 la sua versione del Super Saiyan God Super Saiyan. L'aspetto \u00e8 uguale a quello di un Super Saiyan God Super Saiyan, ma i capelli diventano di color rosa, le iridi degli occhi diventano grigie e l'aura di color viola scuro. Il colore rosa \u00e8 dovuto alla presenza del Ki di un Kaiohshin, una divinit\u00e0, nel corpo di un Saiyan. Questa trasformazione viene mostrata da Black Goku per la prima volta nel suo scontro con Vegeta, trasformato in Super Saiyan God Super Saiyan, e con questa forma egli lo sconfigge facilmente, superando in forza anche Super Saiyan God Super Saiyan Goku, nel loro primo scontro. Negli scontri successivi, per\u00f2, egli viene raggiunto e superato dai due Saiyan.\nSuper Saiyan furioso.\nIl \u00e8 uno stadio raggiunto da Trunks del futuro, quando la sua ira raggiunse il culmine, sentendosi colpevole dalle affermazioni di Black Goku e di Zamasu del futuro, sfoderando cos\u00ec un potere immenso e facendo scattare questa ulteriore trasformazione. Questo stadio mostra un leggero ma visibile aumento della muscolatura, un raddrizzamento con leggero allungamento dei capelli (che diventano biondi), la scomparsa di iridi e pupille (solo inizialmente, poi ricompaiono con le iridi azzurre) e l'aura che diventa esternamente dorata, internamente blu e con scariche (quindi per met\u00e0 \u00e8 come l'aura del Super Saiyan II e per met\u00e0 come quella del Super Saiyan God Super Saiyan). Trunks pu\u00f2 accedere a questa forma quando vuole e con questa forma riesce a tenere a bada Black nella forma del Super Saiyan Ros\u00e9 e Zamasu del futuro. Successivamente, Trunks potenzia ulteriormente questa forma assorbendo l'energia di tutti gli esseri viventi della Terra (come se fosse una Sfera Genkidama) e assume un'aura bianca e un'energia superiore con la quale riesce a formare una spada in grado di distruggere il corpo immortale di Zamasu fuso.\nNel manga, questo stadio \u00e8 molto pi\u00f9 simile al Super Saiyan II ed \u00e8 pi\u00f9 debole della sua versione dell'anime, dato che Trunks in questa forma possiede lo stesso livello di Son Goku trasformato in Super Saiyan III.\nSuper Saiyan God Super Saiyan evoluto.\nIl \u00e8 una variante del Super Saiyan God Super Saiyan, ed \u00e8 una trasformazione raggiunta da Vegeta durante il Torneo del Potere, sia nel manga sia nell'anime Vegeta acquisisce questa trasformazione combattendo contro Jiren superando il suo limite; questo stadio viene chiamato anche . In questa forma, i capelli, le iridi oculari e l'aura combattiva di Vegeta assumono una colorazione che sta tra l'azzurro e il blu reale (differente dal turchese del normale Super Saiyan God Super Saiyan), mentre la potenza di Vegeta, nell'anime, sembra perlomeno poter competere col di Goku, mentre nel manga riesce, seppur per un breve momento, a mettere in difficolt\u00e0 Jiren nonostante Goku con il normale Super Saiyan God Super Saiyan non ci fosse riuscito (e quindi la potenza raggiunta \u00e8 molto superiore a quella che aveva come un normale Super Saiyan God Super Saiyan). Nel manga, questa forma non presenta grosse differenze visive rispetto al normale Super Saiyan God Super Saiyan, ad eccezione di un'aura pi\u00f9 voluminosa.\nStato furioso.\nLo \u00e8 una forma introdotta nel film \"Dragon Ball Super - Broly\" ed \u00e8 raggiunta da Broly durante il combattimento con Son Goku e Vegeta. Presenta alcune analogie con il Super Saiyan IV trattandosi di una forma che permette di usufruire del potere dello Scimmione senza trasformarsi e, a differenza del Super Saiyan IV, pu\u00f2 essere raggiunta dal Saiyan anche qualora questi fosse sprovvisto della coda. Ne esistono due fasi: in entrambe il Saiyan appare con un incarnato pi\u00f9 scuro, capelli neri e occhi gialli segnati da occhiaie nere, nella seconda fase la massa muscolare aumenta e i capelli si drizzano come quelli di un Super Saiyan, ma mantenendo la colorazione nera. La seconda fase \u00e8 abbastanza difficile da controllare. Si tratta di una trasformazione particolarmente forte poich\u00e9, con la prima fase di essa, Broly si mostra capace di tenere testa a Vegeta trasformato in Super Saiyan God, mentre con la seconda fase il Saiyan riesce a combattere Goku nella forma del Super Saiyan God e del Super Saiyan God Super Saiyan.\nSuper Saiyan massima potenza.\nNel film \"\", dopo avere visto Son Goku, Broly cerca di trasformarsi in Super Saiyan, ma, a causa del dispositivo per il controllo mentale installato dal padre, si trasforma in questa forma, leggermente meno potente di un normale Super Saiyan. A differenza del normale Super Saiyan, i capelli sono blu anche se gli occhi rimangono azzurri e l'aura dorata. Questa forma viene chiamata anche . Dopo aver distrutto il dispositivo per il controllo mentale, Broly raggiunge lo stadio del . Questa forma, chiamata inizialmente , successivamente in \"Dragon Ball Super\" e ribattezzata nel film \"Dragon Ball Super - Broly\", \u00e8 una trasformazione unica raggiunta da Broly e da Kale. \u00c8 stata creata basandosi sulla leggenda del Super Saiyan, ragione per cui essa non solo conferisce una ferocia estrema e incontrollabile, ma anche delle abilit\u00e0 tali da rendere (teoricamente) invincibili. Nel manga di \"Dragon Ball Super\", Cabba, durante il Torneo del Potere, si accorge che Kale \u00e8 il Saiyan leggendario che appare una volta ogni 1000 anni: un Saiyan diabolico che se si risveglia rischia di scatenare un potere strabiliante che per\u00f2, a furia di crescere, lo porter\u00e0 all'autodistruzione, a meno che non impari a controllare l'immensa rabbia tipica di questa forma, che rende inoltre il Saiyan in questione pericoloso anche per le persone a lui care, vista la perdita di coscienza causata dalla trasformazione.\nL'aspetto di questa forma \u00e8 caratterizzato fisicamente da un enorme aumento della statura e della massa muscolare, dalla scomparsa di iridi e pupille e da capelli di colore verde.\nOltre a fornire un immenso e immediato incremento del livello di combattimento, la trasformazione non solo non stanca il Saiyan, ma al contrario lo fa diventare sempre pi\u00f9 forte al progredire del tempo. La trasformazione appare esteticamente molto simile al terzo stadio del Super Saiyan, ma al contrario di questo stadio, il Super Saiyan leggendario non risente minimamente della perdita di velocit\u00e0, dovuta all'aumento di volume dei muscoli. Dopo un po', Kale impara a controllare questa forma, in maniera da non diventare feroce e perdere la ragione con essa, apparendo tuttavia in uno stadio che presenta una muscolatura pi\u00f9 sviluppata della sua forma base, ma decisamente meno della forma Berserker e con aura e capelli di colore lime, anche se rimangono dei riflessi verdi. Successivamente Kale riattiva pienamente il Super Saiyan Berserker perdendo di nuovo il controllo ma dopo che Caulifla riesce a calmarsi e a stabilizzare completamente la trasformazione, controllando completamente il suo potere. Successivamente il suo aspetto muta ancora, i suoi capelli diventano ancora pi\u00f9 dritti e di colore lime, le sue iridi riappaiono, rimane alta come nella modalit\u00e0 precedente, ma la sua muscolatura diminuisce leggermente. Quest'ultima forma viene chiamata anche , ed \u00e8 talvolta indicata come la semplice forma di Super Saiyan per chi possiede la capacit\u00e0 di trasformarsi nel Super Saiyan leggendario.\nBroly, nel di \"Dragon Ball Super\", si trasforma inizialmente in quello che sembrerebbe essere un classico Super Saiyan, visti i capelli biondi, se non fosse per il fatto che non riuscendo a controllare il suo potere le iridi sono assenti, e che soprattutto la sua aura \u00e8 di colore verde, a conferma del fatto che si tratta di un Super Saiyan fuori dal comune la cui trasformazione immediatamente successiva, che \u00e8 anche quella finale, fa assumere ai capelli una colorazione verde.\nIl Super Saiyan leggendario appare per la prima volta riferito a Broly nel film \"Dragon Ball Z: Il Super Saiyan della leggenda\" (1993), seguito da \"Dragon Ball Z: Sfida alla leggenda\" (1994) e \"\" (1994), ed infine nel reboot del personaggio nel film del 2018 \"Dragon Ball Super: Broly\".\nIntrodotte in altre opere.\nFalso Super Saiyan.\nIl \u00e8 una trasformazione raggiunta esclusivamente da Son Goku nel film \"\" durante il combattimento contro . Pervaso dall'ira, per alcuni secondi l'aspetto del Saiyan muta: i suoi capelli, bench\u00e9 rimangano neri, si raddrizzano come nello stadio Super Saiyan, gli occhi divengono privi di iridi e pupille e l'aura diviene dorata. Grazie a questa mutazione Son Goku ottiene un livello di combattimento molto superiore a quello dell'avversario, contro il quale era prima inerme. Cessato il momento d'ira, Son Goku ritorna alla normalit\u00e0. Nel film questa forma viene definita Super Saiyan; quando l'effettivo Super Saiyan fu introdotto nel manga, questo stato fu rinominato come falso Super Saiyan nel settimo Daizenshuu."}
{"id": "282466", "revid": "767487", "url": "https://it.wikipedia.org/wiki?curid=282466", "title": "Crooked Rain, Crooked Rain", "text": "Crooked Rain, Crooked Rain \u00e8 il secondo disco realizzato dal gruppo indie rock statunitense Pavement.\nPubblicato il 2 febbraio del 1994, dalla Matador/Atlantic, l'album venne poi distribuito in Europa attraverso la Domino/Big Cat.\nRealizzazione.\nScritto interamente da Stephen Malkmus, con la sola eccezione del brano \"Hit the Plane Down\" firmato da Scott Kannberg, il disco venne poi registrato tra agosto e settembre del 1993 presso il \"Random Falls Studio\" di New York e sanc\u00ec, musicalmente, un allontanamento della band dai territori impervi del lo-fi verso una forma-canzone pi\u00f9 accessibile, rivelando una diversa cifra stilistica del quintetto decisamente pi\u00f9 classica e tradizionale e che, a tratti, sembrava quasi strizzare l'occhio al rock \"mainstream\" da classifica come, ad esempio, nel caso del singolo \"Cut Your Hair\".\n\"Crooked Rain\" viene ricordato anche per essere, di fatto, il primo long playing della band registrato come quintetto. Durante il tour promozionale del precedente album Slanted and Enchanted, infatti, i Pavement erano diventati una band a tutti gli effetti avendo arruolato, a tempo pieno, il bassista Mark Ibold (fan della prima ora della band) ed il percussionista Bob Nastanovich (gi\u00e0 \"road manager\" del gruppo), oltre ad aver sostituito l'eccentrico ed ingestibile Gary Young con Steve West nel ruolo di batterista.\nProdotto dalla stessa band, l'album fu un successo sia di critica che dal punto di vista commerciale arrivando a vendere quasi 500.000 copie e debuttando alla posizione numero 27 della Official Albums Chart, la classifica inglese degli album pi\u00f9 venduti. La foto al centro della copertina venne tratta dal numero di marzo 1978 della rivista National Geographic Magazine mentre, con le prime 1000 copie del vinile, venne incluso anche un 7\" con i brani \"Haunt You Down\" e \"Jam Kids\".\nLa rivista Rolling Stone ha inserito il disco al 210\u00ba posto nella sua lista dei 500 migliori album di sempre e al numero 10 fra i migliori degli anni novanta. Nel settembre del 2010, invece, il brano \"Gold Soundz\" \u00e8 stato nominato come miglior canzone degli anni novanta dalla webzine Pitchfork.\nIl 26 ottobre del 2004, la Matador, pubblic\u00f2 un'edizione ampliata (2CD) dell'album, uscita con il titolo \"Crooked Rain, Crooked Rain: LA's Desert Origins\" e che contiene l'intero disco, pi\u00f9 altre 37 canzoni della band registrate in quel periodo, di cui 25 inedite.\nSingoli.\nTre singoli vennero estratti dall'album: \"Cut Your Hair\" uscito l'11 febbraio del 1994, \"Gold Soundz\" pubblicato il 19 giugno dello stesso anno e \"Range Life\" pubblicato solo in Europa, nel gennaio del 1995."}
{"id": "282471", "revid": "339392", "url": "https://it.wikipedia.org/wiki?curid=282471", "title": "Ponte Quattro Capi", "text": ""}
{"id": "282473", "revid": "247222", "url": "https://it.wikipedia.org/wiki?curid=282473", "title": "Wowee Zowee", "text": "Wowee Zowee \u00e8 il terzo disco realizzato dal gruppo indie rock statunitense Pavement.\nPubblicato l'11 aprile del 1995, dalla Matador/Warner Bros., l'album venne poi distribuito in Europa attraverso la Domino/Big Cat.\nRealizzazione.\nScritto interamente da Stephen Malkmus, con la sola eccezione dei brani \"Kennel District\" e \"Western Homes\", firmati da Scott Kannberg, il disco venne poi registrato in due diverse session tra Memphis (all\"'Easley Recording Studio\", dal 14 al 24 novembre del 1994) e New York (al \"Random Falls Studio\", dal 10 al 14 febbraio del 1995). Prodotto dalla stessa band, fino al 2010, la versione originale dell'album, aveva venduto 129.000 copie mentre, la ristampa, si \u00e8 invece attestata sulle 32.000 copie, un risultato decisamente negativo se confrontato con il loro precedente \"Crooked Rain, Crooked Rain\".\nDopo la parentesi decisamente pi\u00f9 rock del precedente disco, con \"Wowee Zowee\", i Pavement optarono per un spostamento verso territori pi\u00f9 sperimentali, cercando di evitare le classiche strutture delle canzoni tradizionali in favore di una pi\u00f9 eterogenea combinazione di stili, valorizzando cos\u00ec il lato pi\u00f9 versatile ed eclettico della band, mostrato soprattutto nei primi lavori,\nL'album, il cui titolo \u00e8 un omaggio all'ex batterista Gary Young, che era solito urlare la frase \"wowee zowee!\" nei momenti d'eccitazione, inizialmente avrebbe dovuto intitolarsi \"Dick-Sucking Fool at Pussy-Licking School\", titolo concepito da Bob Nastanovich ma poi scartato perch\u00e9 considerato troppo os\u00e9 dal resto della band, che per\u00f2 decise comunque di includere la frase nelle note del disco.\nLa copertina, creata dall'artista newyorkese Steve Keene e scelta da Stephen Malkmus tra cinquanta sue opere prodotte nel corso di una session di pittura dal vivo tenutasi durante una sua mostra, venne selezionata per via della somiglianza con quella di \"K\u00e4nguru\", album della band krautrock tedesca Guru Guru, uscito nel 1972. Il dipinto \u00e8 una copia di una fotografia contenuta originariamente nella rivista Life Magazine, dal titolo \"The Arab World\" e raffigurante due donne sedute vestite in abiti scuri.\nLa versione in vinile venne pubblicata su doppio LP, ma incisa in solo tre lati. L'edizione giapponese comprendeva tre bonus track: \"Brink of the Clouds\", \"Fake Scorpion\" e \"Easily Fooled\" mentre, quella australiana, conteneva anche il cd del singolo \"Shady Lane\".\nIl 7 novembre del 2006, la Matador, ha pubblicato una edizione ampliata (2CD) dell'album, uscita con il titolo \"Wowee Zowee: Sordid Sentinels Edition\" e che contiene l'intero disco, pi\u00f9 altre 32 canzoni della band registrate in quel periodo, di cui 18 inedite. Le prime copie di questa ristampa includevano un 7\" con le versioni in studio dei brani \"Black Out\" e \"Extradition\", oltre una rara registrazione (in versione digitale) di uno spettacolo dal vivo dei Pavement, tenutosi al \"Palace\" di Los Angeles, il 21 aprile 1994.\nNel 2010, l'autore Bryan Charles, come parte della serie intitolata \"33 \u2153\", scrisse un libro sull'album, con interviste a tutti i componenti della band, nonch\u00e9 ai fondatori della Matador Records, Gerard Cosloy e Chris Lombardi.\nSingoli.\nDue singoli vennero estratti dall'album: \"Rattled by the Rush\" uscita nel marzo del 1995 e \"Father to a Sister of Thought\" pubblicata il 20 giugno dello stesso anno."}
{"id": "282475", "revid": "1305772", "url": "https://it.wikipedia.org/wiki?curid=282475", "title": "El Cid (disambigua)", "text": ""}
{"id": "282479", "revid": "26630", "url": "https://it.wikipedia.org/wiki?curid=282479", "title": "Ian Anderson", "text": " \u00c8 noto per essere il cantante, flautista, chitarrista acustico, principale compositore e leader del gruppo rock progressivo Jethro Tull, di cui \u00e8 stato anche fondatore. Ha all'attivo anche una carriera solista.\nBiografia.\nScozzese di nascita, cresciuto nella capitale Edimburgo, nel 1959 si spost\u00f2 con la famiglia a Blackpool, in Inghilterra, dove ebbe un'educazione tradizionale alla \"Blackpool Grammar School\", per proseguire con studi artistici al \"Blackpool College of Art\" dal 1964 al 1966.\nDa ragazzo Anderson lavor\u00f2 presso un negozio di Blackpool e poi come venditore in una edicola. Ha poi raccontato che fu leggendo le copie di Melody Maker e del New Musical Express, durante la pausa pranzo, che gli venne l'ispirazione di suonare in una band.\nNel 1963 form\u00f2 \"The Blades\" con alcuni compagni di scuola: Barriemore Barlow (batteria), John Evan (tastiere), Jeffrey Hammond (basso) e Michael Stephens (chitarra). Era una band soul e blues, con Anderson alla voce e armonica a bocca, non ancora con il suo celebre flauto.\nJethro Tull.\nNel 1965, il gruppo si era allargato e trasformato in \"John Evan Smash\", ma dur\u00f2 solo un paio di anni. Nel frattempo Anderson si era trasferito a Luton dove incontr\u00f2 il batterista Clive Bunker e il chitarrista e cantante Mick Abrahams della band blues \"McGregor's Engine\". Insieme a Glenn Cornick, il bassista che aveva conosciuto tramite John Evan, cre\u00f2 la prima formazione del gruppo di cui rester\u00e0 leader per pi\u00f9 di 40 anni, i Jethro Tull.\nLa carriera di Anderson \u00e8 sempre stata caratterizzata da un'immagine fortemente distintiva sulla scena, che \u00e8 stata spesso in contrasto con una diffusa cultura della musica rock. Mentre abitualmente ha tratto ispirazione dal folklore inglese, in tempi diversi da elementi stilistici del giullare medievale, menestrello elisabettiano, signorotto di campagna inglese o proprietario terriero scozzese, altre volte \u00e8 apparso come un astronauta, motociclista, pirata o vagabondo. Il suo personaggio ha spesso comportato un elevato grado di auto-parodia.\nOltre che cantante solista, Anderson \u00e8 un polistrumentista eccezionale. Negli album dei Jethro Tull Anderson ha suonato occasionalmente una variet\u00e0 di altri strumenti, tra cui armonica a bocca, chitarra elettrica, basso, sassofono, tastiere, percussioni, organo Hammond, trombone e violino.\nCome egli stesso ha narrato in svariate interviste e nell'introduzione al video \"\", da giovane e volenteroso musicista autodidatta, dopo aver sentito suonare Eric Clapton in un concerto, decise di non dedicarsi ad un solo strumento ma a pi\u00f9 d'uno, in quanto si disse che non sarebbe mai stato all'altezza del chitarrista inglese, cos\u00ec scambi\u00f2 la sua chitarra elettrica Fender con un flauto traverso (e un microfono) e dopo alcune settimane di esercizio scopr\u00ec che poteva suonare abbastanza bene sia in stile rock che blues.\nLa sua pratica con la chitarra non \u00e8 andata comunque certo sprecata in quanto ha continuato a suonare la chitarra acustica, utilizzandola sia come melodica sia come strumento ritmico. Cos\u00ec come \u00e8 estremamente rinomata la sua tecnica di chitarra acustica, altrettanto celebre \u00e8 il suo approccio in chiave rock/blues al flauto traverso che ha ispirato numerosi altri artisti. Come flautista, Anderson \u00e8 un autodidatta, e si \u00e8 in parte ispirato alla tecnica di Roland Kirk. Secondo le note di copertina del primo album dei Tull, \"This Was\", aveva cominciato a suonare il flauto solo pochi mesi prima di incidere il disco.\nUn brano particolarmente noto dei Jethro Tull, \"Bour\u00e9e\", libere ed estrose variazioni da un tema di J.S. Bach, \u00e8 considerato paradigmatico della sua tecnica.\nLa sua famosa tendenza a stare su una gamba sola mentre suona il flauto \u00e8 nata per caso. Come riportato nel video \"\", era stato incline a stare su una gamba mentre suonava l'armonica, tenendo il microfono per stare in equilibrio. Durante lunghe prove al Marquee Club, un giornalista lo descrisse, sbagliando, come in piedi su una gamba sola a suonare un flauto. Decise cos\u00ec di sfruttare questa reputazione, anche se con qualche difficolt\u00e0. I suoi primi tentativi sono visibili nel video \"The Rolling Stones Rock and Roll Circus\". Pi\u00f9 tardi nel corso degli anni fu sorpreso nel venire a conoscenza delle rappresentazioni iconiche delle varie divinit\u00e0 che suonano il flauto, in particolare Krishna e Cocopelli, che li mostrano in piedi su una gamba sola.\nAnderson \u00e8 autore dei testi e delle musiche della maggior parte dei brani dei Jethro Tull. I suoi testi sono spesso complessi e talvolta affrontano in modo molto diretto e corrosivo temi religiosi \"(My God)\", politici e morali, altre volte in stile \"tongue-in-cheek\", tra l'ironico e il sarcastico (\"Thick as a Brick\"). In altre occasioni combina i testi con generi che vanno dal folk al mitologico al fantastico, come in \"Minstrel in the Gallery\", \"Songs from the Wood\" e \"The Broadsword and the Beast\".\nIn un'intervista del mese di aprile 2014, in seguito alla pubblicazione del disco solista \"Homo Erraticus\", Anderson annunci\u00f2 che da quel momento in avanti ogni sua nuova pubblicazione sarebbe uscita con il proprio nome. Nella stessa intervista Anderson dichiar\u00f2 che i Jethro Tull \"sono arrivati praticamente alla fine nel corso degli ultimi 10 anni o gi\u00f9 di l\u00ec\" ed afferm\u00f2 la sua preferenza nel voler usare il proprio nome per le successive pubblicazioni, essendo il compositore di quasi tutta la musica dei Jethro Tull, sin dal 1968. Tuttavia, nel settembre 2017, Ian Anderson ha annunciato il ritorno del gruppo sulle scene, per celebrare il cinquantesimo anno di attivit\u00e0 nel 2018, con un tour e un nuovo album.\nOnorificenze.\nNel dicembre del 2007 \u00e8 stato insignito del titolo di MBE, Membro dell'Impero Britannico.\nCarriera solista.\nNel 1983 Ian Anderson riusc\u00ec nel suo intento di pubblicare un album solista dal titolo \"Walk Into Light\", nonostante si avvalse dell'indispensabile presenza del tastierista Peter-John Vettese. Effettivamente l'album \"A\" venne pensato come un lavoro solista, ma poi non fu cos\u00ec. I fan si aspettavano un disco prevalentemente acustico ma queste attese furono deluse, nel senso che ci si trov\u00f2 dinanzi ad un album letteralmente dominato dall'elettronica: tastiere, sintetizzatori, sequencer, campionatori e la drum machine, tutti strumenti che vennero poi utilizzati l'anno successivo nell'album \"Under Wraps\". Un lavoro in pieno stile anni ottanta.\nBen 12 anni dopo l'uscita di \"Walk Into Light\" venne pubblicato \" (1995).\nIl disco fu completamente diverso dalla produzione andersoniana precedente tanto che, se non per l'inconfondibile stile con cui viene suonato il flauto, difficilmente qualcuno avrebbe potuto azzardare che \" fosse effettivamente un lavoro di Anderson.\nInnanzitutto le 12 tracce furono interamente strumentali. L'idea di quest'album venne avanzata dalla EMI che propose ad Anderson di comporre qualche pezzo per il flauto e qualche altro strumento tipico di un'orchestra. Dapprima egli non sembr\u00f2 particolarmente convinto, memore dell'esperienza di \"A Classic Case\". Ma la EMI lo incoraggi\u00f2 suggerendo un album a sfondo religioso e spirituale. Questo smosse Anderson, da sempre interessato a questi argomenti, seppur in senso critico e fu cos\u00ec che, con l'aiuto di Andrew Giddings e Doane Perry (oltre ad altri 7 musicisti della Royal Philharmonic Orchestra di Londra), fu presto confezionato.\nAll'interno della discografia solista di Anderson, \"The Secret Language of Birds\" (2000) fu con ogni probabilit\u00e0 uno dei pi\u00f9 acclamati dischi tra i fan. Finalmente venne registrato il tanto agognato album acustico, dopo un'attesa che durava ormai dal lontano 1983, anno di uscita di \"Walk Into Light\". Molti addirittura lamentatorono il fatto che venne pubblicato come album solista e non come un album dei Jethro Tull. Effettivamente per realizzarlo Anderson si avvalse non poco di Andrew Giddings il quale arriv\u00f2 ad essere anche coautore in diversi brani, oltre a suonare diversi strumenti. Ci furono anche Martin Barre ed il figlio dello stesso Anderson, James Duncan.\n\"Rupi's Dance\" (2003) venne pubblicato nello stesso periodo in cui usc\u00ec l'ultimo disco di Martin Barre, \"Stage Left\". Esso precedette, inoltre, di un solo mese la pubblicazione del \"Christmas Album\", infatti al suo interno \u00e8 possibile trovare la traccia \"Birthday Card at Christmas\" che aprir\u00e0 poi l'album natalizio.\nIl 2005 vide la pubblicazione del primo album solista dal vivo dal titolo \"Ian Anderson Plays the Orchestral Jethro Tull\". Pubblicato in CD e DVD, l'album vide la presenza dell'orchestra di Francoforte, la Neue Philharmonie Frankfurt, diretta da John O'Hara. Il concerto venne registrato a Mannheim nel 2004.\nNel 2012, in occasione del 40\u00ba anniversario della pubblicazione di \"Thick as a Brick\" il famoso album dei Jethro Tull, Ian Anderson ne pubblic\u00f2 il sequel, \"Thick as a Brick 2\", a suo nome; ambedue i dischi vennero eseguiti integralmente nel corso di un tour mondiale.\n\"TAAB2\" (acronimo del disco) present\u00f2 cinque divergenti storie di vite ipotetiche per Gerald Bostock: un avido banchiere, un omosessuale senza fissa dimora, un soldato della guerra in Afghanistan, un predicatore evangelista ipocrita, un \"uomo comune\" che (sposato e senza figli) gestisce un negozio all'angolo. Alla fine dell'album, per\u00f2, tutte le cinque possibilit\u00e0 sembrarono convergere in una simile conclusione di cupa o pietosa solitudine.\nIl 5 luglio 2013 Ian Anderson annunci\u00f2 tramite il sito ufficiale dei Jethro Tull la realizzazione di un nuovo album solista. Il disco, un concept album folk-prog-metal dal titolo \"Homo Erraticus\", venne pubblicato il 14 aprile 2014.\nIl concept album riprese la storia di Gerald Bostock, il protagonista di \"Thick as a Brick\", raccontando le strane fantasie successive la visita all\"Old Library Bookshop\" nel villaggio di \"Linwell\" ed il ritrovamento di un polveroso manoscritto inedito, scritto dallo storico dilettante locale \"Ernest T. Parritt\" (1873-1928), dal titolo \"Homo Erraticus\".\nSuccessivamente, nell'agosto 2014, venne pubblicato in CD, blu-ray e DVD, il secondo lavoro solista dal vivo dal titolo \"Thick as a Brick - Live in Iceland\". Il disco \u00e8 la pubblicazione del concerto che Ian Anderson tenne a Reykjav\u00edk (Islanda), nel 2012, tratto dal tour promozionale di \"TAAB2\". Suddiviso in due tempi, \"Thick as a Brick - Live in Iceland\" comprese la completa esecuzione di \"Thick as a Brick\" (1972) e \"Thick as a Brick 2\" (2012).\nA partire dal settembre 2015 Ian Anderson port\u00f2 in scena la celebrazione della vita di Jethro Tull, l'agronomo e inventore inglese del 1700, da cui prese il nome la band di cui \u00e8 stato leader dal 1967 al 2011, nel tour mondiale dal titolo \"Jethro Tull \u2013 The Rock Opera\". Lo show raccont\u00f2 la storia della vita dell'originale Jethro Tull, reimmaginata nei tempi moderni ed illustrata con le pi\u00f9 note canzoni tratte dal repertorio della rock band Jethro Tull.\nNel 2017 viene pubblicato \"Jethro Tull - The String Quartets\", album orchestrale composto da canzoni dei Jethro Tull eseguite da Ian Anderson al flauto, chitarra e voce, con accompagnamento del quartetto d'archi Carducci String Quartet e arrangiamento orchestrale di John O'Hara.\nNel mese di maggio 2020 dichiara di essere affetto da broncopneumopatia cronica ostruttiva."}
{"id": "282505", "revid": "944090", "url": "https://it.wikipedia.org/wiki?curid=282505", "title": "Lucrezia Pico della Mirandola", "text": ""}
{"id": "282517", "revid": "1711941", "url": "https://it.wikipedia.org/wiki?curid=282517", "title": "Vair\u00eb", "text": ""}
{"id": "282518", "revid": "1697540", "url": "https://it.wikipedia.org/wiki?curid=282518", "title": "Belin (linguistica)", "text": "Belin (trascritto da alcune grafie nella forma bellin, pronuncia in italiano , in ligure ) \u00e8 un sostantivo maschile che indica il membro maschile. Tuttavia il termine \u00e8 diventato soprattutto un intercalare tipico della lingua ligure, comunemente utilizzato dai liguri anche parlando in lingua italiana.\nSe ne fa uso in prevalenza per comunicare all'interlocutore una forma di sorpresa, stupore o incitamento, similmente ad \"accidenti\" o \"caspita\", ma il suo utilizzo e i suoi significati possono essere molto ampi e variegati. Ad esempio il significato della frase cambia a seconda di dove viene posizionata la parola: \"belin che focaccia\" sta a significare \"che buona questa focaccia\", spostando la parola in fondo alla frase come in \"che fugassa do belin\" il significato muta in \"che schifo questa focaccia\".\nLa parola, tecnicamente, indica il pene. Tuttavia una sfumatura \u00e8 usata generalmente con tono goliardico, amichevole e familiare nei pi\u00f9 vari contesti. Il termine ricorre anche in molte canzoni genovesi.\nIl termine, oltre a essere utilizzato in tutta la Liguria, \u00e8 usato nelle altre zone in cui \u00e8 diffusa la lingua genovese, come nell'Oltregiogo, nella bassa Lunigiana, specialmente nelle zone di confine con la val di Magra, nelle comunit\u00e0 tabarchine di Carloforte e Calasetta in Sardegna. A Bonifacio e in Corsica risulta piuttosto in disuso, mentre \u00e8 utilizzato anche da Mentone fino a Nizza.\nSi tratta dell'interiezione o esclamazione pi\u00f9 usata nella lingua ligure, tanto nel dialetto genovese, quanto nei dialetti savonese, intemelio e nello spezzino.\nSignificati.\nIl termine \u00e8 usato soprattutto come intercalare durante il discorso o esclamazione. Se usato all'inizio della frase pu\u00f2 servire come \"incipit\" per una domanda (\"Bel\u00ecn, piover\u00e0 mica, stamattina?\", alla stregua di \"Che ne dici, piover\u00e0 questa mattina?\"), o sottolineare una sensazione di sorpresa (\"Bel\u00ecn, e chi se l'aspettava?\" alla stregua di \"Ma dai, e chi se l'aspettava?\"), in quest'ultimo caso la parola si pu\u00f2 anche porre in mezzo alla frase (\"sono uscito da casa e, belin, ha iniziato a diluviare\", in modo simile a \"sono uscito di casa e, perbacco, ha iniziato a diluviare\").\nUsato nel mezzo di una perifrasi, serve come pausa rafforzativa, alla stregua di \"\"caspita\" (\"Sono andato a far la spesa stamattina e, bel\u00ecn, mi sono dimenticato il portafogli a casa!\").\nSe usato alla fine della frase pu\u00f2 indicare una forma di orgoglio o lagnanza verso l'azione descritta, a seconda del tono (\"Sono andato a far la spesa anche stamattina, bel\u00ecn!\": in caso di lagnanza come sinonimo di \"uffa\"; in caso di tono orgoglioso come sinonimo di \"hai visto?\"\")\nNonostante l'etimologia, la parola non ha pi\u00f9 un vero e proprio senso volgare o offensivo. Pu\u00f2 assumerlo discrezionalmente, ma come significato di base si avvicina a \"accidenti\", \"caspita\" o \"altroch\u00e9\". Al fine, comunque, di limitare l'uso del termine nel linguaggio quotidiano senza tuttavia rinunciare alla tipica musicalit\u00e0 di questo intercalare, alcuni genovesi sono soliti storpiarlo in \"bel\u00ec-scimu\" (bellissimo) o altre varianti come \"belinda\", \"belandi\" o \"beleru\" (prive di significato). Questo fenomeno ricorre soprattutto tra i madrelingua liguri presso i quali il termine \u00e8 etichettato a tutti gli effetti come una par\u00f2lla do gatto (parolaccia).\nLa parola 'bel\u00ecn' ha una grande variet\u00e0 di significati a seconda della sua intonazione. Rispondere a una domanda - per esempio \"\"hai mangiato?\" - con \"bel\u00ecn\" pu\u00f2 indicare: che si ha mangiato troppo (\"altroch\u00e9!\"); che si ha mangiato bene (\"alla grande!\"); in tono sarcastico per indicare che al contrario si ha mangiato poco (\"s\u00ec, proprio...\"\"). La comunicazione non verbale, gestualit\u00e0, tono e mimica facciale sono quindi determinanti nel cogliere le diverse accezioni.\nIl termine pu\u00f2 assumere tono e significato affermativo, stupito, rafforzativo (i pi\u00f9 comuni), risentito, iroso, sconsolato, ironico, beffardo e altro ancora.\nEtimologia.\nSecondo due ipotesi piuttosto diffuse, la parola deriverebbe da termini molto antichi. Da \"Belanu\" (o \"Belenos, Belemnus\"), divinit\u00e0 protoceltica della luce, della fecondit\u00e0 e della procreazione ed adorata anche dagli antichi Liguri entrati in contatto e convivenza stanziale con popolazioni celtiche. Un'altra teoria propone che il termine sia stato assimilato direttamente, sia dai Celti sia dai Liguri, dall'incontro con le popolazioni mediorientali, in particolare con i Fenici, attraverso il Mediterraneo. In accadico si trova, infatti, \"Bel\" con il significato di \"Signore\", nome comune fenicio del babilonese Marduk, e \"innu\" che significa nostro: \"Bel innu\" \u00e8 dunque letteralmente \"Nostro Signore\", forse incrociato con \"b\u00eal b\u00ealim\" \"Signore dei Signori\". Attribuito ad una divinit\u00e0 fallica assume per trasposizione il significato popolare di \"pene\". Per \"Bel\" e \"Innu\".\nLa radice protoceltica \"*ballos\" deriva dal proto-indoeuropeo \"* b\u02b0el-\" (\"gonfiarsi\") ed associato al greco antico \u03c6\u03b1\u03bb\u03bb\u03cc\u03c2 \"phall\u00f3s\" e al latino \"follis\". Questo lemma ha dato gli antroponimi, Ballomar (ballo- che significa \"arto, membro\" e maro che significa \"grande\"; grande membro) e Andonnoballus (an- intensivo, -donno- che significa \"bruno\" o \"nobile\" e ballo; membro bruno o membro nobile).\nSecondo altre ipotesi, invece, il termine \u00e8 affine a \"budello\" o \"budellino\" (\"buelu\"), (bela) inteso come la parte dell'intestino crasso di taluni animali usata per gli insaccati. L'affinit\u00e0 sarebbe dovuta quindi alla forma del budello. Ma la parola budellino (buelin, beelin) . \u00c8 da notare che b\u00eblin o b\u00e8lin, in macelleria, \u00e8 la punta di culaccia e ci sono macellai che ancora la conoscono come tale.\nNel testo del 1894 \"Dell'idioma e della letteratura genovese; studio segu\u00ecto da un Vocabolario etimologico genovese\" di Carlo Rand\u00e0ccio la parola belin \u00e8 inserita tra le parole \"francesi antiche\" con il sinonimo di \"b\u00e9lier\", che significa ariete, maschio di ovino non castrato utilizzato per la riproduzione.\nIl linguista genovese Fiorenzo Toso, docente di Linguistica generale all'Universit\u00e0 degli Studi di Sassari e autore del \"Piccolo dizionario etimologico ligure\" (Zona, 2015 Lavagna), il termine si \u00e8 radicato a Genova e dintorni in un periodo piuttosto recente: infatti, nonostante la sua attuale diffusione, \u00e8 attestato in documenti scritti soltanto a partire dal 1894 (mentre la variante savonese \"abbellinou\" \u2013 cio\u00e8, \u201cminchione, ingenuo, credulone\u201d \u2013 compare 52 anni prima). Il professor Toso sostiene che la parola sia arrivata dall\u2019Italia settentrionale padana, dove tra XV-XVI secolo l\u2019espressione belin appare nel dialetto astigiano. Inoltre trova corrispondenza in parole simili diffuse nei territori di Cremona, Brescia, Mantova, Reggio Emilia e Modena: tutte derivate di \u201cbello\u201d, col significato di \u201cgiocattolo\u201d, per\u00f2 usate anche per alludere al pene.\nVarianti.\nEsistono anche le forme eufemistiche \"belandi\" e \"belan\" (nello spezzino, derivate da \"bel'\u00e0ngiou\" = bell'angelo), cos\u00ec come \"bel\u00ecscimu\" (=bellissimo, diffusa nel ponente) o \"berrettin\", usate soprattutto dalle donne o in contesti in cui si voglia cancellare l'allusione sessuale del termine o in conversazione con persone con cui non si ha particolare confidenza o familiarit\u00e0.\nIn alcuni varianti locali del ligure, per esempio nel dialetto di Riomaggiore, esiste anche la forma femminile \"belina\", che per\u00f2 si ritrova anche nel genovesato e nell'entroterra, ove esiste anche l'espressione \"beleina\", usata per indicare uno sciocco, uno stolto, indipendentemente dal genere (\"t'\u00ea 'na beli\u00f1a\" = sei uno sciocco - in lingua ligure - \"sei una belina\" - se si parla in italiano).\nModi di dire.\nCome il corrispettivo nella lingua italiana, il sostantivo \"bel\u00ecn\" crea una serie infinita di aggettivazioni, forme verbali e modi di dire:\n\"Bel\u00ecn\" viene usato anche, come nell'accezione italiana, per una serie di perifrasi metaforiche:"}
{"id": "282524", "revid": "290023", "url": "https://it.wikipedia.org/wiki?curid=282524", "title": "Movimento Moderno", "text": "Il Movimento Moderno nella storia dell'architettura fu un periodo collocato tra le due guerre mondiali, teso al rinnovamento dei caratteri, della progettazione e dei principi dell'architettura, dell'urbanistica e del design. Ne furono protagonisti quegli architetti che improntarono i loro progetti a criteri di funzionalit\u00e0 ed a nuovi concetti estetici.\nTra i pi\u00f9 importanti movimenti della storia dell'architettura, che ha influenzato pi\u00f9 o meno direttamente tutta l'architettura e l'urbanistica del XX secolo, vengono ricordati come Maestri del Movimento Le Corbusier, Ludwig Mies van der Rohe, Walter Gropius, Frank Lloyd Wright, Alvar Aalto, ma anche gli italiani Giovanni Michelucci, Gio Ponti, Franco Albini.\nIl movimento si identific\u00f2 nel momento della sua massima espressione, negli anni venti e trenta del XX secolo. Un impulso determinante al movimento fu dato dai \"CIAM\", promossi da Le Corbusier, che erano dei congressi internazionali dove vennero elaborate molte delle teorie e principi che furono poi applicati nelle varie discipline. A questo movimento appartengono De Stijl (\"Lo Stile\", in lingua olandese), il Bauhaus, il Costruttivismo, il Razionalismo italiano; nel 1936 fu coniato negli USA il termine International Style, con il quale spesso viene denominato tutto il movimento.\nAntefatti.\nAlcuni studiosi considerano uno dei padri del Movimento Moderno William Morris, che aveva dettato i primi principi di rinnovamento dell'architettura gi\u00e0 nel XIX secolo. Attorno al 1900 poi diversi architetti in tutto il mondo cominciarono a sviluppare nuove soluzioni architettoniche in risposta alla mutata realt\u00e0 sociale e alle nuove possibilit\u00e0 tecnologiche, fattori che avevano avuto nella seconda parte dell'800 un notevole sviluppo. Le opere di Art Nouveau di Victor Horta a Bruxelles, la Secessione Viennese di Otto Wagner in Vienna, le nuove personali sperimentazioni architettoniche di Antoni Gaud\u00ed a Barcellona e Charles Rennie Mackintosh a Glasgow sono espressione di questo mutamento.\nCaratteri del movimento moderno.\nA seguito di questi \"incontri di lavoro\" si chiariscono i princ\u00ecpi fondamentali del movimento e si elaborano gli scritti teorici, cos\u00ec Bruno Taut nel suo libro del 1929 riassume i caratteri del Movimento Moderno in questi cinque punti:\nDa qui nascono definizioni delle architetture che si inquadrano nel movimento:\nIl movimento in Europa.\nIl Movimento Moderno in Europa negli anni venti, detter\u00e0 canoni comuni per l'architettura universale, cio\u00e8 validi a progettare in ogni luogo e ad ogni latitudine l'ambiente costruito. In questo si scontrer\u00e0 con l'architettura organica di Frank Lloyd Wright, sostenitrice non di principi prestabiliti ma, invece, dell'ineludibile lettura ed interpretazione del luogo, dello spazio e del tempo. Vicino a questa corrente organica in Europa sar\u00e0 Alvar Aalto. Tale contrasto, al di l\u00e0 delle partecipazioni anche appassionate dei protagonisti, sar\u00e0 in realt\u00e0 solo parziale, in quanto entrambe le tendenze faranno parte del medesimo movimento, influenzandosi e sollecitandosi a vicenda.\nIn questi anni le ricerche progettuali pi\u00f9 significative possono individuarsi nel movimento de Stijl nei Paesi Bassi, nel lavoro d'avanguardia quasi sociale di Le Corbusier e nei vari apporti tedeschi, dalla tradizione industriale ed artigianale ai grandi progetti di case popolari di Francoforte e Stoccarda, alla celebre scuola del Bauhaus. Quest'ultima era una scuola d'arte, architettura e design, che ricercava l'integrazione tra il \"fare\" della tradizione artigianale e la moderna tecnologia industriale.\nTre figure saranno preminenti nell'architettura degli anni venti: Le Corbusier, che teorizza oltre ai \"Cinque principi\" di \"Verso un'architettura\" il concetto dell'Unit\u00e9 d'Habitation, Ludwig Mies van der Rohe e Walter Gropius in Germania che dal Bauhaus, di cui furono entrambi direttori, influenzarono con i loro progetti e le loro teorie proprie del razionalismo la scena architettonica internazionale.\nDe Stijl.\nIl movimento De Stijl nacque nel 1917 nei Paesi Bassi con la pubblicazione dell'omonima rivista. Piet Mondrian e Theo van Doesburg nel Manifesto De Stijl, utilizzarono il termine neoplasticismo per descrivere la loro forma d'arte: astratta, essenziale e geometrica.\nBauhaus.\nIn Germania, dopo anni di sforzi per riformare l'insegnamento delle arti applicate, nel 1919 il Bauhaus statale di Weimar (Staatliche Bauhaus in Weimar) fece la sua prima comunicazione ufficiale, pubblicando il \"Manifesto e programma del Bauhaus statale di Weimar\" ed inizi\u00f2 la sua attivit\u00e0.\nL'esposizione di Stoccarda e il Weissenhof.\nNel 1927, con l'Esposizione di Stoccarda organizzata dal Deutscher Werkbund, l\"'International Style\" si presenta con forza in tutte le sue componenti; infatti, sotto la supervisione di Ludwig Mies van der Rohe si realizza un quartiere di abitazioni permanenti su un'altura alla periferia della citt\u00e0, il Weissenhof. I migliori architetti d'Europa vengono chiamati a progettare e costruire le case in questo quartiere, e sono queste tra le figure pi\u00f9 rappresentative del movimento: oltre a Mies medesimo, vi sono i tedeschi Peter Behrens, Walter Gropius, J. Frank, R. Cocker, L. Hilberseimer, Hans Poelzig, A. Rading, Hans Scharoun, A. Scheneck, Bruno Taut, gli olandesi J.J.P. Oud, Mart Stam, lo svizzero Le Corbusier ed il Belga V. Bourgeois.\nL'esposizione di Stoccarda presenta al pubblico europeo per la prima volta il \"Movimento Moderno\" in forma unitaria. Si mettono in evidenza i programmi collegiali e le tendenze comuni a incidere e progettare l'ambiente costruito fra i molti studi, che provengono da luoghi, tempi e sensibilit\u00e0 diverse. La manifestazione ha un grandissimo successo popolare con migliaia di visitatori che attraversano giornalmente il quartiere sperimentale.\nRazionalismo italiano.\nIn Italia dopo la prima guerra mondiale domina l'accademia, il movimento razionalista sar\u00e0 condizionato, in parte, dal nuovo regime Fascista. Architetti razionalisti come Pier Luigi Nervi e Giuseppe Terragni, vengono influenzati dallo \"stile Novecento\" e dal neoclassicismo monumentale di Piacentini, pi\u00f9 vicino alle tesi del regime.\nIl Movimento in America.\nNegli Stati Uniti d'America il Movimento Moderno nasce con la Scuola di Chicago dove si formano per la ricostruzione della citt\u00e0 distrutta dall'incendio del 1871 due generazioni d'ingegneri e tecnici, che realizzano per primi un nuovo tipo di costruzione il \"grattacielo\" (nel 1885), la cui espressione pi\u00f9 significativa l'abbiamo nella \"Reliance Building\" (Burnaham &amp; root, 1890-1895). Alla scuola appartiene Louis Sullivan (1856-1924), che \u00e8 la figura pi\u00f9 rappresentativa e che manifesta le sue teorie progettuali con scritti e non solo con le opere, (tra le maggiori \u00e8 L'Auditorium di Chicago, 1887). Nel suo studio si forma Frank Lloyd Wright, che sar\u00e0 l'architetto pi\u00f9 significativo del Movimento Moderno in America. Questi rappresenter\u00e0 l'avanguardia e superer\u00e0 l'architettura dei suoi contemporanei guardando all'Europa anche se con la volont\u00e0 sempre di distinguersi e creare uno stile \"americano\". La carriera di Wright sar\u00e0 lunghissima, costruir\u00e0 pi\u00f9 di trecento edifici e la sua \"architettura organica\" influenzer\u00e0 tre generazioni di architetti al di l\u00e0 ed al di qua dell'Oceano.\nDi questi influssi americani sull'Europa ne avremo un primo esempio al concorso del 1922 del \"Chicago Tribune\", dove l'architetto finlandese Eliel Saarinen vincer\u00e0 il secondo premio con una torre a gradoni, che ricorda in qualche modo la Scuola di Chicago.\nL'International Style.\nNel 1932 viene organizzata da Philip Johnson al Museum of Modern Art di New York un'esposizione di una certa produzione architettonica negli USA. Il catalogo della mostra, il cui titolo \u00e8 \"International Style\", \u00e8 scritto dallo stesso organizzatore assieme ad Henry Russell Hitchcock e raccoglie edifici realizzati in USA dal 1922 al 1932.\nJohnson nomina, codifica, promuove, sottotitola e ridefinisce l'intero movimento e gli architetti che ne fanno parte, definendone i motivi ed i valori. Da questo lavoro nasce uno \"Style\" che trascende le identit\u00e0 regionali, nazionali, continentali e che diviene appunto \"internazionale\". Essi giunsero anche ad indicare i tre principi base di questo codice-stile:\nAttualmente con questo termine si definisce l'intero movimento moderno e spesso sono ricompresi anche edifici realizzati nei decenni successivi agli anni '30.\nRapporti con l'Europa.\nUn noto architetto europeo che arriva negli Stati Uniti nel 1923 \u00e8 Richard Neutra. Questi riuscir\u00e0 ad inserirsi nella realt\u00e0 americana con grande successo proponendo i canoni del Movimento Moderno. Neutra \u00e8 nato a Vienna, allievo di Adolf Loos, ed ha lavorato nello studio di Erich Mendelsohn. La sua produzione \u00e8 varia e combina un semplice rigore tecnico di chiare strutture di metallo e di fine intonaco a effetti di luce estendendo nelle sue case lo spazio architettonico dentro il paesaggio. L'ambiente costruito di Neutra si inserisce drammaticamente in mezzo a sensazionali ambienti naturali con il chiaro intento di accostare e paragonare l'opera dell'uomo senza alterazioni alla natura.\nCon l'avvento in Germania del Nazionalsocialismo negli anni trenta, avviene un rigetto da parte del governo tedesco dell'architettura moderna che si pensa sia degenerata e bolscevica. Questo significa che intere generazioni di architetti sono forzate a lasciare l'Europa. Accanto ai pi\u00f9 famosi Walter Gropius e Marcel Breuer, che si stabiliscono alla Harvard Graduate School of Design e Ludwig Mies van der Rohe che va a Chicago, arrivano negli Stati Uniti anche altri insegnanti del Bauhaus ed altri architetti Europei. Cos\u00ec l'influenza della scuola tedesca si estende negli Stati Uniti e Gropius tenta di adattarla ed integrarla alle caratteristiche del mondo nuovo, come negli studi assieme a Konrad Wachsman sulla prefabbricazione delle case unifamiliari.\nLudwig Mies van der Rohe \u00e8 chiamato nel 1938 a dirigere la sezione di architettura dell'Illinois Institute of Technology e nel suo programma di insegnamento si rileva immediatamente quella che sar\u00e0 la filosofia della sua attivit\u00e0 americana. Mies \u00e8 alla ricerca di un rigore architettonico che il repertorio moderno sembra avere perduto in alcune delle sue superficiali realizzazioni. Da un lato ricerca nella osservazione ed applicazione dei materiali da costruzione elementari valori, dall'altro \u00e8 alla ricerca simbolicamente della sezione aurea tra gli elementi e le strutture nei suoi edifici. Cos\u00ec prima del Campus dell'universit\u00e0 Chicago del 1939, e poi nei grattacieli di cui il Seagram Building a New York del 1956 ne \u00e8 l'apoteosi, usa l'acciaio e il vetro e studia l'unicit\u00e0 di espressione tra particolare costruttivo e particolare architettonico, tra ritmo e proporzione, \"texture\" e giunto degli elementi; il tutto teso alla ricerca di un'armonia come in un antico tempio greco.\nIl superamento dell'International Style.\nLe cause delle crisi.\nIl Movimento Moderno aveva rielaborato la cultura dell'architettura e del costruire dapprima in Europa ed in America realizzando uno \"stile internazionale\", e, dopo la Seconda guerra mondiale, anche in altri paesi, come il Giappone e il Brasile, ed in India con l'esperienza di Chandigarh di Le Corbusier. La rivoluzione del razionalismo era stata tale che si era perduto ogni vincolo sentimentale e occasionale con l'originaria struttura sociale, economica e produttiva.\nQuesti concetti erano ben espressi nel lavoro dell'\"Unit\u00e9s d'Habitation\"; Le Corbusier sosteneva che, per riordinare la citt\u00e0 moderna, v'era la necessit\u00e0 di rovesciare la \"follia della casa unifamiliare\", espressione di una \"emarginazione abitativa\", e creare un nuovo \"abitare collettivo\". Il grande maestro progettava nella pratica una sua vecchia teoria, quella \"della macchina per abitare\", che era una modificazione del concetto stesso del vivere la casa come unit\u00e0 abitativa facente parte di un tutto, il quartiere e la citt\u00e0. Le tesi erano troppo in avanti e non riuscirono ad adattarsi all'ambiente europeo. La morte dei grandi maestri poi, e la ricostruzione del secondo dopoguerra, che condusse ad un nuovo \"boom edilizio\", portarono ad uno svuotamento dei contenuti delle forme architettoniche del Movimento Moderno, e ad una loro banalizzazione e facile sfruttamento da parte della speculazione edilizia.\nTutta questa situazione port\u00f2 ad una reazione che gener\u00f2 nuove tendenze architettoniche contrarie ai principi del funzionalismo.\nLe esperienze nei nuovi paesi.\nIn questo contesto di critica si ebbero le esperienze brasiliane ed anche le esperienze indiane di Le Corbusier. I progettisti di Brasilia, la nuova capitale del Brasile, Oscar Niemeyer e L\u00facio Costa, usarono i canoni ed il linguaggio del razionalismo internazionale, il \"curtain wall\" (pannello), il \"brise soleil\" (frangisole), i \"pilotis\" (pilastri), che per\u00f2 divennero forme applicate in modo convenzionale, svuotate da un reale aggancio alle esigenze proprie di quella realt\u00e0. La citt\u00e0 progettata \"ex novo\" appare cos\u00ec formalisticamente bella in astratto, simbolica ma vuota, priva della vitalit\u00e0 che deve essere propria dell'ambiente urbano.\nLe Corbusier al contrario tenta di calarsi nell'ambiente locale, che sente decisamente diverso da quello europeo o nordamericano, di abbandonare ogni campione definito e di ricavare dalla tangibilit\u00e0 nativa una nuova architettura. Ci riuscir\u00e0 solo in parte interpretando a suo modo alcuni simboli della tradizione Indiana, ma lasciando sulla pianura del Capitol il segno di una coraggiosa espressione del grande talento personale, isolato nel contesto della citt\u00e0. L'altra edilizia, infatti, realizzata a Chandigarh da altri progettisti europei o indiani, se paragonata alle opere del maestro, accentua la sua limitatezza e meccanicit\u00e0 nella ripetizione di alcuni temi convenzionali che dovevano essere una reinterpretazione di figure ricorrenti tradizionali. In queste opere in \"cemento a vista\" estremamente plastiche e fortemente espressive dell'ultimo Le Corbusier, gi\u00e0 adottate per \"Unit\u00e9s d'Habitation\" di Marsiglia, molti intravedono il superamento del razionalismo e leggono i segni di quello che sar\u00e0 il \"Postmodern\". In Inghilterra tale modo di fare architettura e di sottolineare l'asprezza di forme e strutture oltremisura robuste, dette vita in quegli anni alla corrente architettonica definita \"brutalismo\".\nLe nuove tendenze.\nNascono negli anni sessanta in Europa ed in America, in antitesi ai principi del funzionalismo, nuove ricerche architettoniche che vogliono nel complesso superare l'eccessivo rigore del razionalismo anche se battendo strade diverse. Da citare brevemente sono:\nAl neoliberty sono ascritte le prime opere di Roberto Gabetti e Aimaro Isola, Guido Canella, degli Architetti Associati (Vittorio Gregotti, Lodovico Meneghetti e Giotto Stoppino) e lo stesso Aldo Rossi con particolare attenzione a quel circolo culturale che ruotava intorno alla redazione della rivista Casabella-Continuit\u00e0 in quegli anni diretta da Ernesto Nathan Rogers, una delle figure pi\u00f9 importanti della cultura architettonica italiana del Novecento.\nIn conclusione il superamento del Movimento Moderno sembra espresso prima che da queste esperienze proprio da quei maestri, che ne erano stati i padri fondatori come il Le Corbusier sopraccitato o il Ludwig Mies van der Rohe delle ultime opere, nel quale alcuni critici hanno ravvisato in quella forma cos\u00ec perfetta della simmetria e del ritmo compositivo il linguaggio del \"neoclassicismo\".\nVoci correlate.\nCorrenti architettoniche\nArchitetti"}
{"id": "282529", "revid": "247222", "url": "https://it.wikipedia.org/wiki?curid=282529", "title": "Brighten the Corners", "text": "Brighten the Corners \u00e8 il quarto disco realizzato dal gruppo indie rock statunitense Pavement.\nPubblicato l'11 febbraio del 1997, dall'etichetta discografica Matador Records, l'album venne poi distribuito in Europa attraverso la Domino Records.\nRealizzazione.\nRegistrato tra il 15 e il 30 luglio del 1996 presso il \"Piedmont Triad Studio\", il disco venne prodotto da Bryce Goggin e Mitch Easter (quest'ultimo noto soprattutto per il suo lavoro con i REM), debuttando al numero 70 nella Billboard 200, la classifica degli album pi\u00f9 venduti negli Stati Uniti, pubblicata ogni settimana dalla rivista Billboard e classificandosi alla posizione numero 27 della Official Albums Chart.\nScritto interamente da Stephen Malkmus, con la sola eccezione dei brani \"Date with Ikea\" e \"Passat Dream\", firmate da Scott Kannberg, \"Brighten the Corners\" trae il suo titolo da un probabile riferimento all'omonimo album di debutto della cantante jazz americana Ella Fitzgerald, uscito nel 1967.\nL'edizione australiana incluse come bonus cd il singolo \"Shady Lane\" mentre, in quella giapponese erano presenti le due bonus track \"Wanna Mess You Around\" e \"No Tan Lines\". Due singoli vennero estratti dall'album: \"Stereo\" e \"Shady Lane\", entrambi pubblicati sempre nel 1997.\nIl 9 dicembre del 2008, la Matador, ha pubblicato una edizione ampliata (2CD) dell'album, uscita con il titolo \"Brighten the Corners: Nicene Creedence Edition\" e che contiene l'album nella sua interezza, pi\u00f9 altre 32 canzoni della band registrate in quel periodo, di cui 18 inedite. Le prime copie di questa ristampa includeva anche l'inedito album dal vivo \"Live Europaturn\u00e9n MCMXCVII\", in versione vinile 12\".\nSingoli.\nDue singoli vennero estratti dall'album: \"Stereo\" e \"Shady Lane\", pubblicati rispettivamente nel marzo e nel maggio del 1997."}
{"id": "282533", "revid": "767487", "url": "https://it.wikipedia.org/wiki?curid=282533", "title": "Terror Twilight", "text": "Terror Twilight \u00e8 il quinto ed ultimo disco realizzato dal gruppo indie rock statunitense Pavement.\nPubblicato nel giugno del 1999, dall'etichetta discografica Matador Records, l'album venne poi distribuito in Europa attraverso la Domino Records.\nRealizzazione.\nRegistrato tra il giugno e il dicembre del 1999, il disco venne prodotto da Nigel Godrich, noto soprattutto per il suo lavoro con Radiohead e Beck che, dopo un iniziale periodo di lavorazione nello studio di propriet\u00e0 dei Sonic Youth, a Lower Manhattan, convinse il gruppo a trasferirsi in Inghilterra per completare le registrazioni 24 tracce in uno studio londinese dotato di un banco da \"24 tracce\" e dove aveva gi\u00e0 lavorato per gli album dei Beastie Boys e dei REM.\n\"Abbiamo iniziato a registrare lo scorso luglio\" raccont\u00f2 poi il percussionista Bob Nastanovich \"ma poi quello studio si \u00e8 rivelato essere una sorta di spazio per le prove. Poi ci siamo trasferiti in un altro, e poi a Londra. Questa procedura sembra dare un senso al tempo e siamo soddisfatti dei risultati. Steve (West, ndr) viene da noi con le sue idee registrate in un demo e poi iniziamo a lavorare sulle canzoni. Alcune vengono fuori pi\u00f9 o meno allo stesso modo come lui aveva immaginato e altre cambiano completamente.\"\nNonostante le ottime credenziali del produttore, parte del gruppo era abbastanza diffidente nei suoi confronti. Secondo Nastanovich, ad esempio, anche se Godrich \"fece un buon lavoro, ma concentr\u00f2 la sua attenzione solo su Stephen (Malkmus, ndr) rivelando una sorta di disprezzo per il resto della band.\" E anche secondo Scott Kannberg (chitarra e seconda voce del gruppo), oltremodo deluso dal fatto che molte sue canzoni furono respinte dal cantante e principale songwriter del gruppo, Stephen Malkmus, registrare \"Terror Twilight\" \"Non fu divertente fin dall'inizio. Fu la pi\u00f9 difficile registrazione che facemmo.\" Invitato in studio dal produttore, Jonny Greenwood, chitarrista dei Radiohead e amico personale di Nigel Godrich, suon\u00f2 le parti di armonica nei brani \"Platform Blues\" e \"Billie\".\nScritto interamente da Stephen Malkmus, con solo un piccolo contributo da parte del resto della band negli arrangiamenti, quello che rimarr\u00e0 poi come il disco d'addio dei Pavement, \u00e8 un insieme di piccoli quadretti di folk psichedelico e di ballate in bilico tra blues e country il cui titolo, come ebbe a rivelare Bob Nastanovich, spiegando il significato in diverse interviste, \"\u00e8 il breve lasso temporale tra il tramonto e il crepuscolo. Questo \u00e8 considerato il momento pi\u00f9 pericoloso nel traffico, perch\u00e9 la met\u00e0 delle persone che accende i fari e l'altra met\u00e0 no. Ed \u00e8 qui che avvengono la maggior parte degli incidenti.\"\nDopo l'uscita del disco, il gruppo intraprese un tour mondiale di sei mesi durante il quale i rapporti personali tra i vari componenti iniziarono a deteriorarsi, in particolare tra Malkmus e gli altri membri della band e, dopo l'esibizione al Coachella Festival del 1999, il cantante comunic\u00f2 agli altri di non voler pi\u00f9 continuare con la band.\nLe prime copie dell'edizione inglese di \"Terror Twilight\", distribuite dalla Domino Records, comprendono anche una versione cd rom interattiva contenente l'intero album con un breve commento per ogni traccia mentre, in quella pubblicata in Francia, \u00e8 allegato un cd con due bonus track inedite: \"Harness Your Hopes\" e \"Roll With The Wind\"."}
{"id": "282537", "revid": "1543377", "url": "https://it.wikipedia.org/wiki?curid=282537", "title": "Eracle di Macedonia", "text": "Fu chiamato in questo modo in onore dell'eroe della mitologia greca Eracle da cui la dinastia argeade sosteneva di discendere.\nBiografia.\nEracle, figlio o meno di Alessandro, visse nell'ombra fino all'omicidio di Alessandro IV di Macedonia per mano di Cassandro I nel 310 o 309 a.C. A quel punto Poliperconte, un generale macedone che era stato estromesso da Cassandro, inizi\u00f2 a radunare un esercito e a sostenere Eracle come vero erede di Alessandro. Anzich\u00e9 combattere, Cassandro negozi\u00f2 con Poliperconte. Offrendogli ricchezze e sinecure lo persuase ad assassinare Eracle e ritirarsi nell'ombra.\nNon \u00e8 possibile stabilire definitivamente se Eracle fosse effettivamente figlio di Alessandro Magno. Le fonti antiche sono discordi: Plutarco e Giustino lo menzionano insieme a sua madre, mentre non fa altrettanto Arriano.\nInoltre, se davvero fosse stato figlio illegittimo di Alessandro, essendo l'unico figlio in vita alla morte del padre ci si domanda perch\u00e9 non abbia preso parte alla lotta di successione e abbia accettato la nomina di Filippo III Arrideo, lui stesso figlio illegittimo e oltretutto, essendo figlio del padre di Alessandro, con un grado di parentela minore. Renault conclude che la storia con Barsine fu inventata in s\u00e8guito per dare lustro al lignaggio di Eracle.\nBisogna osservare che Eracle sarebbe stato mezzo persiano da parte di madre, e avrebbe avuto dietro di s\u00e9 una famiglia persiana gi\u00e0 abituata all'esercizio del potere: entrambi questi fattori difficilmente lo avrebbero mostrato adatto al ruolo agli occhi dell'\u00e9lite militare macedone."}
{"id": "282539", "revid": "1573940", "url": "https://it.wikipedia.org/wiki?curid=282539", "title": "Chiesa di San Gregorio della Divina Piet\u00e0", "text": "San Gregorio della Divina Piet\u00e0 \u00e8 una piccola chiesa di Roma che si trova nel Rione Sant'Angelo, vicino alla Sinagoga: \u00e8 detta anche San Gregorio al Ponte Quattro Capi o \"Pons Judaeorum\", per la vicinanza col ponte omonimo, o anche San Gregorietto ai Quattro Capi.\nStoria e descrizione.\nLa sua origine \u00e8 antichissima, ma non se ne ha nozione esatta che nel 1403.\nFu edificata sulle case della \"gens\" Anicia, e pi\u00f9 tardi fu chiamata Frangipane e dedicata a san Gregorio perch\u00e9 nelle vicinanze il padre del santo possedeva una casa. \nNel 1729 la chiesa fu restaurata su progetti di Filippo Barigioni, per incarico di papa Benedetto XIII Orsini di Gravina e data alla Congregazione degli Operai della Divina Piet\u00e0, da cui il nome\nAndrea Casali vi dipinse San Filippo Neri in estasi e due ovali raffiguranti santi francescani.\nNel 1858 fu restaurata nuovamente e vi fu apposta sulla facciata un'iscrizione bilingue, ebraica e latina, con un passo della Bibbia. \n\u00c8 famosa perch\u00e9 vi erano tenute le prediche obbligatorie che venivano imposte, durante il regno Pontificio, agli ebrei, prediche ricordate in una scena del film Nell'anno del Signore di Luigi Magni. Di quest'uso fa memoria la doppia iscrizione, in latino e in ebraico, posta sull'architrave della porta."}
{"id": "282546", "revid": "1305772", "url": "https://it.wikipedia.org/wiki?curid=282546", "title": "Barbara Manfredi", "text": "Biografia.\nAmmalatosi gravemente il marito nel 1463, \u00e8 sospettato di avvelenamento il fratello di lui Francesco IV Ordelaffi, detto Cecco. Caterina Rangoni, la vedova di Antonio Ordelaffi, bench\u00e9 sia la madre dei due fratelli, contribuisce ad alimentare i sospetti. Pino guarisce.\nQuando, per\u00f2, \u00e8 Francesco ad ammalarsi 1466, Barbara Manfredi tenta a sua volta di avvelenare lui.\nCecco \u00e8, infine, ucciso da un ufficiale: Pino \u00e8 signore di Forl\u00ec, posizione che consolida anche grazie all'appoggio di Venezia.\nMa la tragedia non \u00e8 conclusa: Barbara muore improvvisamente, mentre il padre sospetta immediatamente Pino di averla a sua volta avvelenata, per gelosia.\nArte.\nIn memoria della moglie, Pino fa comunque preparare un bellissimo monumento funebre da Francesco di Simone Ferrucci da Fiesole, che, collocato originalmente nella chiesa forlivese di S. Biagio, distrutta da un bombardamento nella seconda guerra mondiale, \u00e8 ora visibile nella suggestiva Abbazia di San Mercuriale di Forl\u00ec ( )."}
{"id": "282551", "revid": "125670841", "url": "https://it.wikipedia.org/wiki?curid=282551", "title": "Geoffrey Rush", "text": "Nel corso della sua carriera, ha vinto un Premio Oscar, un Tony Award e un Emmy Award. Ha vinto l'Oscar per l'interpretazione di David Helfgott nel film \"Shine\" (1997) (su quattro candidature), tre BAFTA Award (su cinque candidature), due Golden Globe (su sei candidature) e quattro Screen Actors Guild Awards (su nove candidature). Inoltre \u00e8 il presidente della fondazione \"Australian Academy of Cinema and Television Arts\" e nel 2012 \u00e8 stato nominato \"australiano dell'anno\".\nBiografia.\nFiglio di Merle Bischof e Roy Baden Rush, i suoi genitori divorziarono quando aveva 5 anni. Laureato in Letteratura inglese all'Universit\u00e0 del Queensland, si trasferisce per due anni a Parigi, dove frequenta la Scuola internazionale di teatro Jacques Lecoq di Jacques Lecoq. Torna in Australia per dedicarsi al teatro e lavora alla produzione teatrale di \"Aspettando Godot\", opera di Samuel Beckett, con il suo compagno di stanza Mel Gibson.\nNel 1997 vince l'Oscar come miglior attore per la sua interpretazione di David Helfgott nel film \"Shine\" di Scott Hicks, battendo il favorito della vigilia Tom Cruise, interprete di \"Jerry Maguire\". Per interpretare il personaggio, Rush ha dovuto riprendere le lezioni di piano che aveva sospeso quando aveva 14 anni. Nel 1999 riceve la candidatura all'Oscar come migliore attore non protagonista per il film \"Shakespeare in Love\". Lo stesso avviene nel 2001, quando ottiene la candidatura all'Oscar come migliore attore protagonista per il film \"Quills - La penna dello scandalo\", in cui interpreta la parte del protagonista Marchese de Sade. Per interpretare al meglio il suo personaggio, Rush ide\u00f2 il personaggio seguendo uno stile da cantante rock e si document\u00f2 leggendo la biografia di Francine du Plessix Gray e l'opera teatrale Marat/Sade. Sempre nel 2001 partecip\u00f2 al film \"Lantana\", e nel 2002 a \"Due amiche esplosive\".\nNel 2003 interpreta il pirata Hector Barbossa nel film \"La maledizione della prima luna\" di Gore Verbinski, accanto a Johnny Depp, Orlando Bloom e Keira Knightley. Secondo Verbinski, Rush, che era la terza scelta del regista, \u00e8 stato in grado di rendere il personaggio meno complesso e pi\u00f9 scellerato sotto diversi aspetti ed ha affermato che l'attore era praticamente tagliato per il ruolo. Rush ha ottenuto ottimi giudizi critici per la sua interpretazione e ha ripreso il ruolo di Barbossa anche nei successivi film della saga, vale a dire \"La maledizione del forziere fantasma\" (2006), \"Ai confini del mondo\" (2007), \"Oltre i confini del mare\" (2011) e \"La vendetta di Salazar\" (2017).\nNel 2005 recita in \"Munich\" di Steven Spielberg, nel 2007 in \"\". Nel 2011 ottiene la quarta candidatura all'Oscar come migliore attore non protagonista per il film \"Il discorso del re\", film su Re Giorgio VI d'Inghilterra, Rush doppia Tomar-Re, in \"Lanterna Verde\" dello stesso anno. Nel 2012 \u00e8 protagonista della pellicola \"La migliore offerta\" di Giuseppe Tornatore, dove interpreta il ruolo del collezionista e battitore d'aste Virgil Oldman. Nel 2013 recita nel film \"Storia di una ladra di libri\", mentre nel 2016 interpreta il dio egizio Ra nel film \"Gods of Egypt\".\nVita privata.\nNel 1988 si sposa con l'attrice Jane Menelaus, dalla quale avr\u00e0 due figli, Angelica (1992) e James (1995).\nDoppiatori italiani.\nNelle versioni in italiano dei suoi film, Geoffrey Rush \u00e8 stato doppiato da:\nDa doppiatore \u00e8 stato sostituito da:"}
{"id": "282554", "revid": "2039709", "url": "https://it.wikipedia.org/wiki?curid=282554", "title": "Malib\u00f9", "text": "Malib\u00f9 (in inglese \"Malibu\"; in spagnolo \"Malib\u00fa\") \u00e8 una citt\u00e0 situata a ovest della contea di Los Angeles, in California. Gli abitanti nel 2017 erano .\nLa citt\u00e0 di Malib\u00f9 si estende per circa lungo le coste del Pacifico; essa \u00e8 famosa per le sue afose spiagge e per essere la residenza di molte stelle del cinema e dello spettacolo in genere. La citt\u00e0 \u00e8 attraversata dalla Pacific Coast Highway e circoscritta a est da Topanga e dalle Pacific Palisades, a nord dalle Santa Monica Mountains, a nord-ovest dalla Ventura County e a sud dall'Oceano Pacifico. Le spiagge includono la Malibu State Beach e la Topanga State Beach. Il costo dell\u2019intero territorio ammonta a circa 15 miliardi di dollari. I parchi, invece, si estendono dal Malibu Creek State Park alla Santa Monica Mountains National Recreation Area.\nUna famosa targa recita: \"Malib\u00f9: uno stile di vita\". Altri slogan: \"Dove le montagne incontrano il mare\", \"Un bel paesaggio di 27 miglia\".\nStoria.\nMalib\u00f9 comprendeva una parte del territorio dei Chumash, una trib\u00f9 di nativi americani. Al tempo venne chiamata \"Humaliwo\" o \"l'onda scroscia rumorosamente\". \nNel 1542, l'esploratore spagnolo Juan Cabrillo sbarc\u00f2 nella Laguna di Malib\u00f9, nel cuore delle insenature della costa del Pacifico, con l'intento di rinfrescarsi nelle fresche acque. La presenza spagnola ritorn\u00f2 in California grazie alle missioni cristiane e l'area cittadina divenne parte di un'ampia concessione territoriale nel 1802. Nel 1891 questa enorme area rimase intatta agli affari economici di Frederick Hastings Rindge, che, insieme alla moglie Rhoda May Rindge, protesse la sua privacy assumendo guardie per evitare coloro che attraversavano i confini e combattendo un'aspra lotta giudiziaria per prevenire la costruzione di una linea ferroviaria. C'erano ancora poche strade prima del 1929, quando lo Stato statunitense vinse un'altra causa e venne costruita la cosiddetta Pacific Coast Highway. Quindi May Rindge fu costretta a distribuire le sue propriet\u00e0 e cominci\u00f2 a vendere e affittare terreni. La casa dei Rindge, conosciuta con il nome di Adamson House, fa oggi parte del Malibu Creek State Park ed \u00e8 situata tra la Laguna di Malib\u00f9 e Surfrider Beach, nei pressi del molo che fu originariamente costruito per il panfilo della famiglia. La Malibu Colony fu una delle prime aree ad essere occupata, e si trova nella sponda opposta alla laguna.\nNel 1926, per far fronte alla grave perdita di terreni, Rhoda May Rindge fond\u00f2 una piccola fabbrica di mattonelle di ceramica. La Malibu Potteries impieg\u00f2 oltre 100 lavoratori, producendo mattonelle che decoravano gli edifici pubblici nell'area di Los Angeles e le residenze a Beverly Hills. La fabbrica, situata a mezzo miglio di distanza dal molo, fu devastata da un incendio nel 1931. Sebbene essa riapr\u00ec parzialmente nel 1932, non riusc\u00ec a ristabilizzarsi dagli effetti della grande depressione e dalla rapida diminuzione di progetti edilizi nel Sud della California. L'architettura a Malib\u00f9 \u00e8 un chiaro esempio di ibrido fra stile moresco e corrente delle arti e dei mestieri. Tracce di questo connubio si possono ammirare alla Adamson House e alla Serra Retreat, una tenuta di cinquanta stanze che cominci\u00f2 ad essere costruita negli anni '20 del Novecento e doveva ospitare la famiglia Rindge. L'edificio incompleto, che venne venduto all'Ordine francescano nel 1942, venne distrutto da un incendio nel 1970 e ricostruito con i mattoni originali.\nL'attore Martin Sheen \u00e8 stato nominato sindaco onorario per l'anno 1989.\nGeografia fisica.\nSecondo lo United States Census Bureau, la citt\u00e0 si estende per un'area totale di . Malib\u00f9, quindi, \u00e8 una delle pi\u00f9 vaste citt\u00e0 della California e degli Stati Uniti in termini di terreni e acque. La terraferma si estende per , mentre le acque coprono un'area di (i confini della citt\u00e0 includono 3 miglia, circa , nell'oceano). L'area totale \u00e8 occupata per l'80,32% dall'acqua. Senza considerare la superficie coperta dalle acque, Malib\u00f9 ha una densit\u00e0 di 244,4 persone per km\u00b2.\nDall'inizio della sua storia Malib\u00f9, a causa della sua particolare posizione geografica, \u00e8 stata vittima di numerosi disastri naturali, tra i quali inondazioni, incendi e frane.\nUna comune e radicata idea sbagliata tra i californiani \u00e8 che la loro costa si estende uniformemente da nord a sud. Attorno a Malib\u00f9 (e a Santa Barbara) la fascia costiera va quasi interamente da est a ovest, come la sua arteria principale, la Pacific Coast Highway. Quindi, per esempio, viaggiando verso nord lungo la PCH attraverso Malib\u00f9, in realt\u00e0 si viaggia verso ovest.\nCarbon Beach, Surfrider Beach, Broad Beach, Pirate's Cove, Westward Beach, Zuma Beach, e Trancas sono luoghi che si dipanano lungo la costa. Point Dume costituisce il termine della Baia di Santa Monica e il parco pubblico offre una vista della Penisola di Palos Verdes e dell'Isola di Santa Catalina.\nCultura.\nA Malib\u00f9 ebbe la prima sede la Getty Foundation, nella Getty Villa, oggi museo d'arte mediterranea antica la cui architettura si ispira fedelmente alla villa dei Papiri di Ercolano. \nPolitica.\nMalib\u00f9 \u00e8 una citt\u00e0 di spiccata inclinazione per il Partito Democratico, come gran parte della Contea di Los Angeles. Infatti John Kerry ha ottenuto nel 2004 il 60% dei voti, mentre George W. Bush ha riscosso solo il 39% dei consensi. Tuttavia la Pepperdine University \u00e8 considerata uno dei college pi\u00f9 conservatori dell'ovest degli Stati Uniti."}
{"id": "282556", "revid": "339392", "url": "https://it.wikipedia.org/wiki?curid=282556", "title": "Coppa Italia maschile di pallacanestro", "text": ""}
{"id": "282557", "revid": "339392", "url": "https://it.wikipedia.org/wiki?curid=282557", "title": "Provincia di Sichuan", "text": ""}
{"id": "282559", "revid": "320578", "url": "https://it.wikipedia.org/wiki?curid=282559", "title": "Curva d'indifferenza", "text": ""}
{"id": "282560", "revid": "775372", "url": "https://it.wikipedia.org/wiki?curid=282560", "title": "Trattato dell'Oregon", "text": "Il trattato con il Regno Unito riguardo ai confini occidentali delle Montagne Rocciose (noto anche come trattato dell'Oregon o trattato di Washington) \u00e8 un accordo bilaterale fra Regno Unito di Gran Bretagna e Irlanda e Stati Uniti d'America del 1846 che stabilisce il 49\u00ba parallelo Nord come confine tra Stati Uniti d'America e Canada britannico, dalle Montagne Rocciose allo Stretto di Juan de Fuca.\nIl trattato pose fine a 28 anni di dispute territoriali fra i britannici e gli statunitensi, questi ultimi avevano acquisito le rivendicazioni sul Territorio dell'Oregon nel 1818 dalla Spagna. La stipula del trattato port\u00f2 Canada e Stati Uniti d'America ad avere il confine attuale posto sul 49\u00ba parallelo Nord; il confine assegn\u00f2 circa met\u00e0 del territorio dell'Oregon agli Stati Uniti d'America e l'altra met\u00e0 al Regno Unito, con l'acquisizione del territorio gli Stati Uniti d'America poterono avere lo sbocco diretto sull'Oceano Pacifico."}
{"id": "282561", "revid": "289247", "url": "https://it.wikipedia.org/wiki?curid=282561", "title": "Arciduca Otto d'Austria", "text": ""}
{"id": "282563", "revid": "599013", "url": "https://it.wikipedia.org/wiki?curid=282563", "title": "Suore oblate dello Spirito Santo", "text": "Le suore oblate dello Spirito Santo, o Istituto di Santa Zita, sono un istituto religioso femminile di diritto pontificio: i membri di questa congregazione pospongono al loro nome la sigla O.S.S.\nStoria.\nLa congregazione venne fondata da Elena Guerra (1835-1914): di nobile famiglia lucchese, inizi\u00f2 presto a collaborare con le dame della carit\u00e0 di san Vincenzo de' Paoli visitando i poveri e gli ammalati della citt\u00e0. Dai suoi scritti si deduce che dovette anche dedicarsi allo studio dei testi patristici.\nNel 1866 sent\u00ec il bisogno interiore di dedicarsi alla propagazione della devozione allo Spirito Santo e a tal fine il 9 dicembre 1872 apr\u00ec a Lucca una scuola per ragazze dedicata a santa Zita, patrona della citt\u00e0.\nTra le allieve illustri dell'istituto della Guerra figura la mistica Gemma Galgani, canonizzata nel 1940.\nDalla scuola ebbe origine una congregazione religiosa e il 4 novembre 1882, con l'approvazione di Nicola Ghilardi, vescovo di Lucca, le prime aspiranti emisero la loro professione dei voti; il 18 ottobre 1897 Elena Guerra venne ricevuta da papa Leone XIII, che ne incoraggi\u00f2 l'opera e le consent\u00ec di mutare il nome della congregazione in Oblate dello Spirito Santo.\nLa congregazione ricevette il pontificio decreto di lode il 6 marzo 1911.\nLa fondatrice \u00e8 stata beatificata da papa Giovanni XXIII il 26 aprile 1959.\nAttivit\u00e0 e diffusione.\nLe Oblate dello Spirito Santo si dedicano all'educazione scolastica e catechistica dei giovani e all'apostolato della stampa.\nOltre che in Italia, sono presenti in Camerun, in Canada, nelle Filippine e in Ruanda; la sede generalizia \u00e8 in via Silvestro II a Roma.\nAl 31 dicembre 2008 la congregazione contava 232 religiose in 36 case."}
{"id": "282564", "revid": "2130352", "url": "https://it.wikipedia.org/wiki?curid=282564", "title": "Shanghai World Financial Center", "text": "Il Centro Finanziario Mondiale di Shanghai, o chiamato anche Shanghai World Financial Center, \u00e8 il terzo pi\u00f9 alto grattacielo di Shanghai e di tutta la Cina: la sua altezza \u00e8 di 492 metri. \u00c8 al decimo posto tra i grattacieli pi\u00f9 alti del mondo e al quinto tra quelli pi\u00f9 alti della Cina. \u00c8 stato inaugurato il 30 agosto 2008.\nDescrizione.\nLa sua costruzione inizi\u00f2 nei primi anni novanta, sulla base di un progetto che prevedeva il sorgere di tre edifici altissimi per questo distretto, denominato Lujiazui.\nCommissionato allo studio di architettura di fama mondiale Kohn Pedersen Fox, lo Shanghai World Financial Center \u00e8 stato sviluppato da un consorzio di investitori giapponesi guidati dalla Mori Corporation, un team responsabile per la riqualificazione di Roppongi Hills a Tokyo.\nIl design dell'edificio \u00e8 stato oggetto di due grandi controversie.\nL'edificio comprende inoltre, un lussuoso hotel di 300 stanze nella parte pi\u00f9 alta della struttura."}
{"id": "282568", "revid": "298229", "url": "https://it.wikipedia.org/wiki?curid=282568", "title": "400 metri piani", "text": "I 400 metri piani sono una specialit\u00e0 sia maschile che femminile dell'atletica leggera che si corre su pista; sono considerati una gara di velocit\u00e0 prolungata e fanno parte del programma olimpico sin dalla prima edizione dei Giochi olimpici del 1896 (dal 1964 per quanto riguarda le donne).\nGli attuali campioni olimpici in carica sono il bahamense Steven Gardiner e la connazionale Shaunae Miller-Uibo, mentre i detentori del titolo mondiale sono lo stesso Steven Gardiner e la bahreinita Salwa Eid Naser.\nCaratteristiche.\nOgni atleta ha una corsia da dove non pu\u00f2 uscire per tutta la durata della gara (pari ad un giro di pista). La partenza avviene tramite appositi blocchi di partenza, nei quali gli atleti si posizionano per poter avere una migliore accelerazione negli istanti successivi allo start.\nIn partenza i corridori non sono allineati, quelli che corrono nelle corsie pi\u00f9 interne infatti, per fare in modo che la distanza percorsa sia uguale per tutti, partono apparentemente pi\u00f9 indietro rispetto agli altri, per compensare il minor raggio di curvatura della loro corsia.\nLe gare dei 400 m piani si svolgono anche al coperto dove la pista \u00e8 lunga 200 metri; pertanto vi si completano due giri, il primo in corsia ed il secondo prendendo la corsia pi\u00f9 interna.\nRecord.\nIl record mondiale maschile appartiene al sudafricano Wayde van Niekerk che ha percorso la distanza in 43\"03 a Rio de Janeiro il 14 agosto 2016, in occasione dei Giochi olimpici. Il record femminile spetta invece alla tedesca orientale Marita Koch che ha percorso i 400\u00a0m in 47\"60 a Canberra il 6 ottobre 1985 durante la Coppa del mondo.\nA livello indoor il record mondiale maschile \u00e8 detenuto con 44\"57 dallo statunitense Kerron Clement che ha stabilito il primato nel 2005, mentre il record mondiale femminile indoor \u00e8 detenuto dalla cecoslovacca Jarmila Kratochv\u00edlov\u00e1 con il tempo di 49\"59 corso nel 1982.\nMaschili.\n\"Statistiche aggiornate al 2 agosto 2021.\"\nFemminili.\n\"Statistiche aggiornate al 6 agosto 2021.\"\nMaschili indoor.\n\"Statistiche aggiornate al 29 gennaio 2020.\"\nFemminili indoor.\n\"Statistiche aggiornate al 13 febbraio 2021.\"\nLegenda:\nMigliori atleti.\nMaschili outdoor.\n\"Statistiche aggiornate al 29 gennaio 2020.\"\nFemminili outdoor.\n\"Statistiche aggiornate al 6 agosto 2021.\"\nMaschili indoor.\n\"Statistiche aggiornate all'11 febbraio 2022.\"\nFemminili indoor.\n\"Statistiche aggiornate al 13 febbraio 2021.\"\nMigliori prestazioni.\nMaschili outdoor.\n\"Statistiche aggiornate al 29 gennaio 2020.\"\nFemminili outdoor.\n\"Statistiche aggiornate al 6 agosto 2021.\""}
{"id": "282570", "revid": "2519", "url": "https://it.wikipedia.org/wiki?curid=282570", "title": "Distretto di Pudong", "text": ""}
{"id": "282571", "revid": "106456", "url": "https://it.wikipedia.org/wiki?curid=282571", "title": "Fritz Todt", "text": "Biografia.\nIscritto al Partito Nazionalsocialista dal 1923, durante il Terzo Reich fu ispettore generale delle strade e artefice della \"Reichsautobahn\", costruita dal regime negli anni dal 1933 al 1939; fu inoltre il responsabile della Organizzazione Todt, addetta ai lavori delle installazioni militari, facendo erigere la Linea Sigfrido al confine con la Francia (1938-1939).\nL'8 febbraio 1942, subito dopo la conclusione di una riunione con Hitler al quartier generale di Rastenburg, l'aereo su cui si era imbarcato esplose in volo e precipit\u00f2. Gli successe il \"Ministro del Reich\" Albert Speer, che per poco non si era imbarcato sullo stesso aereo. Qualcuno ipotizz\u00f2 che fosse rimasto vittima di un complotto, ricordando, a tale proposito, alcune sue critiche alla condotta della campagna di Russia, allora in pieno svolgimento, ma l'ipotesi non fu mai supportata da prove.\nSecondo quanto scrisse lo stesso Speer nel libro \"Memorie del Terzo Reich\": \nFu ipotizzato che il pilota dell'aereo su cui era imbarcato Todt avesse azionato per errore il meccanismo di autodistruzione ma Speer aggiunse il particolare che Todt aveva lasciato una discreta somma di denaro destinata alla sua segretaria che aveva collaborato con lui per molti anni."}
{"id": "282574", "revid": "287204", "url": "https://it.wikipedia.org/wiki?curid=282574", "title": "Etere luminifero", "text": "In fisica con etere luminifero si indicava l'ipotetico mezzo materiale attraverso il quale, fino al XIX secolo, si pensava si propagassero le onde elettromagnetiche.\nStoria.\nIl termine e le prime affermazioni sull'etere risalgono al naturalismo della filosofia greca, che gli attribuiva la capacit\u00e0 di permeare tutti gli spazi, dalla Terra al cosmo, come un fluido \"continuo\" estremamente fine, molto pi\u00f9 sottile degli altri quattro elementi, andando a riempire ogni vuoto.\nLe dottrine sull'etere passarono attraverso il Medioevo e il Rinascimento, in cui venne inteso come una realt\u00e0 di collegamento tra spirito e natura, finch\u00e9 le nuove teorie meccanicistiche presero a concepirlo come un \"medium\" sempre pi\u00f9 grossolano. Cartesio ad esempio spiegava il fenomeno della gravit\u00e0 sulla base di vortici di etere.\nTeorie della luce.\nSebbene nel XVIII secolo l'ipotesi pi\u00f9 accreditata sulla natura della luce fosse quella corpuscolare di Newton, \u00e8 nel secolo successivo, con l'affermarsi della teoria ondulatoria della luce di Young e Fresnel, che l'esigenza di postulare un mezzo materiale per la sua propagazione si fece pi\u00f9 stringente. \nLa natura di questo mezzo materiale fu sin dall'inizio fonte di numerosi problemi. Il fatto che le onde luminose fossero onde trasversali richiedeva un etere solido, invece che liquido o gassoso; l'elevatissima velocit\u00e0 di propagazione della luce richiedeva una rigidit\u00e0 corrispondentemente elevata per l'etere; il fenomeno astronomico dell'aberrazione della luce delle stelle indicava che l'etere dovesse restare \"immobile\" su distanze, appunto, astronomiche. E tuttavia, in apparente contrasto con tutto ci\u00f2, non si poteva rivelare alcuna resistenza al moto dei corpi da poter attribuire all'etere.\nLa Terra, e il sistema solare nel suo complesso, orbita attorno al centro della propria galassia a una velocit\u00e0 di 217 km/s. Un vento d'etere con quella velocit\u00e0 avrebbe dunque dovuto investire la Terra in direzione opposta al proprio moto di rivoluzione galattica. Il moto del sistema solare nella galassia non era ben noto nel XIX secolo, ma era noto il moto di rotazione intorno al proprio asse, dato che si conosceva con precisione il diametro terrestre: il suo effetto sarebbe stato un vento d'etere variabile con la latitudine, con un picco di 460 m/s all'equatore. Inoltre era noto il moto di rivoluzione della Terra intorno al Sole, alla velocit\u00e0 di circa 30 km/s.\nNel 1887, Michelson e Morley, con un loro noto esperimento, hanno fornito quello che, \"a posteriori\", viene dai pi\u00f9 considerato come l\"experimentum crucis\" sulla questione. In realt\u00e0 non esistevano modelli alternativi capaci di inquadrare coerentemente i dati sperimentali e il risultato venne interpretato semplicemente come la prova dell'assenza di vento d'etere, da spiegare con eventuali altri meccanismi come ad esempio il trascinamento vicino alla superficie terrestre di un etere non pi\u00f9 pensato fisso nello spazio.\nBisogner\u00e0 aspettare i primi anni del nuovo secolo quando Hendrik Lorentz e Henri Poincar\u00e9 proporranno le famose trasformazioni e Albert Einstein pubblicher\u00e0 la sua derivazione da principi primi, poi diventata famosa come teoria della relativit\u00e0 ristretta, in cui faceva a meno di qualsiasi ipotesi sull'etere.\nEinstein, tuttavia, riconoscer\u00e0 di avere in tal modo sostituito l'antico concetto di etere con una nuova concezione dello spazio pur sempre dotato di sue specifiche propriet\u00e0 fisiche, uno spazio che consiste cio\u00e8 nella struttura quadrimensionale dello spaziotempo.\nNegare l'etere condurrebbe, secondo Einstein, a \u00absupporre che lo spazio vuoto non possieda alcuna propriet\u00e0 fisica, il che \u00e8 in disaccordo con le esperienze fondamentali della meccanica\u00bb:\nLinguaggio odierno.\nIl termine \u00e8 passato nel linguaggio comune per indicare in maniera generica lo spazio atmosferico come luogo di trasmissione di dati senza cavo, emissioni radio televisive comprese.\nL'espressione nacque alle origini della radiotelegrafia, quando Guglielmo Marconi nei suoi esperimenti di radiopropagazione transoceanica dall'Europa all'America utilizz\u00f2 la propagazione ionosferica ovvero la propagazione delle onde radio che sfrutta la riflessione elettromagnetica da parte dello strato atmosferico ionizzato conduttore, qual \u00e8 la ionosfera, permettendone la propagazione oltre la semplice portata ottica tra trasmettitore e ricevitore ovvero oltre i limiti imposti dalla curvatura terrestre. Questa forma di propagazione port\u00f2 in seguito alla scoperta della stessa ionosfera, ma inizialmente non era chiaro su cosa si riflettessero le onde radio e perci\u00f2 si ricorse ancora al concetto di \"etere\"."}
{"id": "282575", "revid": "1259603", "url": "https://it.wikipedia.org/wiki?curid=282575", "title": "Collasso. Come le societ\u00e0 scelgono di morire o vivere", "text": "Collasso. Come le societ\u00e0 scelgono di morire o vivere (titolo originale \"Collapse: How societies choose to fail or succeed\") \u00e8 un saggio di Jared Diamond, autore anche di \"Il terzo scimpanz\u00e9. Ascesa e caduta del primate Homo sapiens\" e di \"Armi, acciaio e malattie\".\nContenuto.\nIdeale continuazione del precedente \"Armi, acciaio e malattie\", dove erano indagate le cause che hanno portato determinate aree geografiche alla supremazia tecnologica, \"Collasso\" analizza invece i motivi che hanno portato, nel passato e nel presente, determinate civilt\u00e0 a un crollo repentino, dove questo \u00e8 definito come una diminuzione drastica (spesso tramite conflitti armati) e su una scala temporale ridotta della complessit\u00e0 politica, delle dimensioni della popolazione e della produzione culturale. Diamond si interroga quindi se sia possibile che anche alcune delle societ\u00e0 contemporanee, se non l'intera civilt\u00e0 industriale, stiano andando incontro a un crollo di questo genere, e se e come sia possibile evitarlo.\nDiamond concentra la sua analisi su diversi fattori, tra cui spiccano le condizioni geografico-ambientali, i mutamenti climatici, lo sfruttamento eccessivo delle risorse da parte dell'uomo, l'eccessiva espansione demografica. Se \"Armi, acciaio e malattie\" era stato criticato per un presunto eccesso di \"determinismo geografico\", in \"Collasso\" Diamond insiste sulla possibilit\u00e0 che le diverse societ\u00e0 hanno di scegliere se affrontare e superare le proprie crisi o, per diversi motivi, andare incontro alla propria fine. Diamond porta quindi diversi esemp\u00ee di civilt\u00e0 che, di fronte a crisi analoghe, sono riuscite e sopravvivere o, invece, hanno fallito.\nTra gli esempi troviamo le societ\u00e0 della Polinesia, la dicotomia tra Groenlandesi di origine europea, estintisi nel XIV secolo, e gli Inuit, tuttora presenti; inoltre vi si tracciano paralleli interessanti con lo Stato del Montana, l'Australia, i due stati dell'isola di Hispaniola e la Cina.\nIl senso del libro \u00e8 esplicitamente dichiarato da Diamond nelle righe conclusive: \nApproccio scientifico.\nIn sociologia non sono possibili esperimenti diretti. L'autore ricorre dunque all'approccio dell'esperimento naturale, in cui si correlano vari fattori, statisticamente significativi, nelle differenti societ\u00e0 studiate: ad esempio, correla 9 fattori su un totale di 81 isole polinesiane, di cui riesce a stabilire una sorta di \"classifica\" di fragilit\u00e0 ambientale. Questa viene poi messa a confronto con le colonizzazioni delle varie isole. Motivo d'interesse del libro \u00e8 che le cause di collasso delle civilt\u00e0 antiche vengono sempre proiettate sul presente della civilizzazione mondiale.\nConferme.\nSu American Scientist dell'agosto 2005 \u00e8 stato pubblicato un articolo di Larry Peterson e Gerald Haug, in cui si avallano le tesi sul declino della civilt\u00e0 Maya. Del resto lo stesso meccanismo di collasso ambientale dovuto alla siccit\u00e0 era stato ipotizzato da un articolo di Hodell, Curtis e Brenner su Nature n. 375 del 1995, dal titolo \"\"Possible role of climate in the collapse of classic Maya civilization\", i cui temi sono poi stati ampliati da Gill nel suo libro \"The great Maya droughts: water, life and death\"\" del 2000, pubblicato dalla University of New Mexico Press."}
{"id": "282580", "revid": "729019", "url": "https://it.wikipedia.org/wiki?curid=282580", "title": "Renato Ricci", "text": "Biografia.\nFiglio di Ernesto ed Emma Checchi, dopo il diploma di ragioneria si arruol\u00f2 volontario nel 1915 nei bersaglieri con il grado di tenente nella Prima guerra mondiale, partecipando a tutta la guerra e meritandosi due Medaglie al Valore ed una Croce al merito di guerra, quale comandante di pattuglie di Arditi per azioni compiute in territorio nemico.\nFinita la guerra partecip\u00f2 all'Impresa di Fiume, capitanata da Gabriele D'Annunzio, tornando poi a Carrara ad occuparsi di politica.\nFu uno dei Sansepolcristi che fece parte della Massoneria del Grande Oriente d'Italia.\nAdesione al fascismo.\nSquadrista convinto, ader\u00ec al Partito Nazionale Fascista (PNF) nel maggio del 1921 ed un mese dopo fond\u00f2 il Fascio della sua citt\u00e0. A maggio venne arrestato dalle forze dell'ordine a Sarzana come responsabile degli atti di violenza e degli omicidi che stavano compiendo nella zona gli squadristi sotto il suo comando, e nel luglio seguente una colonna fascista comandata da Amerigo Dumini, si rec\u00f2 a Sarzana per liberarlo dalla prigione. Da questo avvenimento ebbe luogo gli episodi di violenza squadrista che passarono alla storia come i fatti di Sarzana.\nNel 1923 fu nominato commissario politico del fascismo per la Lunigiana e console generale della Milizia Volontaria per la Sicurezza Nazionale (MVSN). Nell'anno seguente divenne deputato del Regno, eletto nel listone fascista ed entr\u00f2 nel consiglio direttivo del PNF.\nLa sua rapida scalata politica gli fece conseguire la nomina di Commissario per l'Ente Portuale di Carrara e la sovraintendenza all'attivit\u00e0 dell'estrazione e del commercio dei marmi: questi incarichi lo porteranno ad essere un personaggio chiave per i rapporti tra il fascismo ed il potentato economico e imprenditoriale carrarese.\nVicesegretario del partito dal 1925 al 1929 (se si esclude una breve parentesi tra il giugno 1925 ed il marzo 1926), fu anche commissario straordinario del Fascio di Parma e di Trieste. Destinato a Parma nel dicembre 1925 chiuse il fascio di Parma ed espulse Luigi Lusignani e degli esponenti a lui legati. Nell'aprile 1926 convoc\u00f2 il congresso del PNF parmense in cui il candidato proposto da Ricci, il console della MVSN Raul Forti, fu eletto con largo margine.\nL'obelisco \"Mussolini\".\nPer i suoi stretti legami con gli ambienti economici carraresi, Benito Mussolini lo nomin\u00f2 commissario governativo per l'Ente portuale di Carrara (1924), responsabile del Consorzio per l'industria e il commercio del marmo (1928).\nFin dal 1927 Ricci ipotizz\u00f2 l'innalzamento di un enorme obelisco, fatto in un unico blocco di marmo di Carrara da collocare a Roma.\nLa ricerca del blocco in marmo di Carrara adeguato fu lunga ma alla fine fu individuato in una cava denominata la \"Carbonera\". Il blocco trovato era alto 19 metri per due metri alla base con un peso di circa trecento tonnellate.\nIl 26 gennaio 1929, dopo che era stato estratto, alla presenza di Ricci inizi\u00f2 la \"lizzatura\", ovvero il trasporto a valle del monolite. Per l'occasione furono impiegate trentasei coppie di buoi e si impiegarono cinque mesi per raggiungere la costa. Qui, a fine giugno, fu imbarcato su uno speciale pontone appositamente realizzato a La Spezia e denominato l'\"Apuano\" con destinazione Fiumicino. Da qui risal\u00ec il Tevere sfruttando le piene giungendo a Roma il 6 maggio 1932. L'esecuzione delle opere su monolite e l'innalzamento dello stesso furono da Ricci affidate all'architetto Costantino Costantini. Fu infine inaugurato il 29 ottobre 1932 nel foro Mussolini per celebrare il decennale della marcia su Roma.\nLa cuspide in oro fu rubata nei convulsi giorni che seguirono la caduta del fascismo in Italia il 25 luglio 1943.\nL'Opera Nazionale Balilla.\nNel dicembre 1925 Mussolini diede all'ex ardito la guida del movimento giovanile del PNF (l'Avanguardia giovanile fascista) con il compito di \"riorganizzare la giovent\u00f9 dal punto di vista morale e fisico\". Poco dopo fu presidente dell'Opera nazionale balilla (ONB) fondata nel 1926.\nNei programmi di Benito Mussolini la figura di Renato Ricci occupava una posizione di rilievo: la sua fedelt\u00e0 all'ideale dello Stato fascista e gli importanti ruoli ricoperti fecero di lui l'uomo indicato per l'attuazione di un vasto programma di coordinamento, formazione e controllo della giovent\u00f9 italiana. Mussolini, che riteneva fondamentale la formazione politica e fisica del \"cittadino-soldato\", concep\u00ec a questo scopo l'Opera nazionale balilla (ONB), inquadrandovi ragazzi, anche giovanissimi, nel tentativo di ostacolare altre influenti organizzazioni giovanili in espansione come l'Azione Cattolica e gli scout.\nAlla base del progetto era la volont\u00e0 di alimentare la diffusione della logica marziale e cameratesca e la costituzione di un'organizzazione di stampo paramilitare, capillarmente diffusa sul territorio, capace di travasare e convogliare nelle nuove generazioni i caratteri dello squadrismo fascista, stemperandone il carattere spontaneista in una struttura organizzata, anche attraverso strumenti ludico-educativi, come gli sport e le adunate. Al tempo stesso l'organizzazione doveva rendersi capace di avvicinare progressivamente gli italiani al partito, in un continuo processo di creazione del consenso, dell'appartenenza e dell'identificazione nei valori e nei contenuti promossi dal regime. Un sistema che, strutturato nel tempo, potesse condurre a un affiancamento e a un vero e proprio ruolo di compendio rispetto al sistema educativo della nazione.\n la presidenza dell'associazione, definita \"la pupilla del regime\", pass\u00f2 nel 1926 a Ricci, che scelse, per guidare l'ufficio tecnico dell'ente, prima l'affermato architetto Enrico Del Debbio e poi dal 1933 il giovane Luigi Moretti. Sotto la sua supervisione, i balilla e gli avanguardisti furono sottoposti al pi\u00f9 ampio esperimento di educazione di Stato e di irreggimentazione che l'Italia abbia conosciuto. Questo esperimento port\u00f2 nel giro di un decennio alla costruzione di centinaia di Case del balilla, investendo l'intero territorio nazionale ed arrivando a contare oltre tre milioni di giovani iscritti.\nNel 1929 \u00e8 rieletto deputato ed entr\u00f2 anche nel governo Mussolini, come sottosegretario per l'Educazione fisica giovanile (1929-1935) e poi per l'Educazione nazionale (1935-1937).\nL'esigenza con gli anni di una pi\u00f9 forte militarizzazione dell'ente port\u00f2 nel 1937 la ONB a trasformarsi nella GIL, passando sotto il diretto controllo del partito, anche sotto le pressioni di Achille Starace, allora presidente del Partito Nazionale Fascista, preoccupato da un'eccessiva autonomia e influenza politica del Ricci.\nMinistro delle corporazioni.\nConfermato alla Camera nel 1934, fu nel novembre 1937 nominato sottosegretario al Ministero delle corporazioni. Nel 1939 diviene anche consigliere nazionale della Camera dei fasci e delle corporazioni.\nDal 31 ottobre 1939 divenne Ministro delle corporazioni, carica per cui nel dopoguerra fu coinvolto in presunti scandali finanziari connessi alla costruzione del Foro Mussolini, uscendone comunque assolto. Resta ministro fino al febbraio 1943.\nInizialmente contrario all'alleanza con il Terzo Reich, si alline\u00f2 alle posizioni filotedesche di Mussolini solo quando l'entrata in guerra dell'Italia era gi\u00e0 stata decisa.\nDurante la Seconda guerra mondiale combatt\u00e9 con il grado di tenente colonnello nel 14\u00ba fanteria in Albania e divenne uno dei pi\u00f9 importanti interlocutori dei gerarchi nazionalsocialisti, Heinrich Himmler in particolare.\nIl ruolo nella RSI.\nNella confusa fase politica che era seguita al 25 luglio 1943, Ricci, riparato in Germania, fu tra coloro che confermarono con convinzione la loro fedelt\u00e0 a Mussolini. La notte fra l'8 ed il 9 settembre 1943 diffuse, dalla radio di Monaco, insieme con Alessandro Pavolini, Roberto Farinacci e Giovanni Preziosi, l'appello agli italiani e \"\u00abai valorosi soldati dell'esercito, della marina, dell'aeronautica e della milizia\u00bb\" nell'intento di sostenere l'appoggio a Mussolini. Nella dichiarazione si affermava: \"\u00abil tradimento non si compir\u00e0\u00bb\".\nRitornato al fianco del Duce per sostenere la Repubblica Sociale Italiana, con la carica di Ministro di Stato, fu designato anche comandante generale della Milizia Volontaria per la Sicurezza Nazionale (MVSN). L'annuncio della nomina venne reso pubblico il 15 settembre 1943 da un'agenzia germanica.\nLa vecchia MVSN conflu\u00ec presto, su progetto di Ricci, influenzato anche dalle posizioni di Heinrich Himmler, nella Guardia Nazionale Repubblicana (GNR), istituita il 24 novembre 1943 \"\u00ab con compiti di polizia interna e militare \u00bb\". Nel nuovo corpo, sempre sotto il suo comando, furono inquadrate anche altre armi e reparti: i Carabinieri, le milizie speciali (ferroviaria, portuale, etc.) e la Polizia dell'Africa Italiana.\nL'operazione di accorpamento era caldeggiata dai nazisti e condivisa da Renato Ricci, che tentava di condurla a compimento (il reclutamento obbligatorio prevedeva quattro divisioni), con l'obiettivo di ottenere un esercito di partito, sul modello delle SS, con l'inquadramento di tutte le forze di terra sotto un comando unico. Questa posizione si scontrava con l'idea (non ritenuta credibile dai tedeschi), di un esercito nazionale apolitico, con quadri volontari e truppe prevalentemente volontarie (che includeva le forze internate in Germania), avanzata dal generale Rodolfo Graziani nel discorso del 1\u00ba ottobre 1943 al Teatro Adriano di Roma.\nNell'avallare il progetto di accentramento di Ricci, la posizione favorevole dell'occupante tedesco fu determinante, portando alla chiamata alle armi di classi giovani, da addestrare in Germania e da porre di fatto sotto comando tedesco, principalmente per disimpegnare le forze germaniche che ingaggiavano gli Alleati da compiti di sicurezza e polizia, primi fra tutti il contenimento dell'antifascismo e la repressione della resistenza insorgente.\nNell'agosto del 1944 Mussolini lo sollev\u00f2 da tale incarico, a causa dei suoi forti dissapori con Graziani, per assumere personalmente il comando della GNR. Rest\u00f2 commissario della ricostituita ONB fino all'aprile 1945.\nIl secondo dopoguerra.\nA guerra ormai ultimata, pot\u00e9 scampare all'arresto grazie alla notizia del suo suicidio, diffusasi tra i partigiani: catturato in giugno, fu condannato due volte a trenta anni di detenzione, ma nel 1950 usc\u00ec dal carcere grazie all'Amnistia Togliatti.\nSuccessivamente si occup\u00f2 di affari con la Germania e, nel 1954, divenne vicepresidente dell'\"Associazione ex Combattenti della RSI\".\nMor\u00ec a Roma nel 1956 e venne sepolto nel Cimitero del Verano."}
{"id": "282581", "revid": "154639", "url": "https://it.wikipedia.org/wiki?curid=282581", "title": "Zenodoto", "text": "Biografia.\nDi Zenodoto sappiamo ci\u00f2 che ci dice il lessico \"Suda\" del X secolo:\nIl lavoro nella biblioteca.\nZenodoto fu il primo a raccogliere i libri, sotto la guida, a quanto pare di Demetrio Falereo, assieme a Licofrone e Alessandro Etolo. Sotto la sua guida (che dur\u00f2 almeno fino al 283 a.C.) la biblioteca accumul\u00f2, a quanto pare, quasi 500.000 rotoli di papiro.\nZenodoto introdusse un sistema per l'organizzazione dei documenti della biblioteca di Alessandria, assegnando i testi a stanze differenti in base al loro soggetto. All'interno di ciascun soggetto, Zenodoto organizz\u00f2, per la prima volta nella storia, le opere in ordine alfabetico, prendendo il nome dell'autore. Fu dunque lui ad inventare l'ordinamento alfabetico. \nInoltre, ordin\u00f2 al personale della biblioteca di schedare ogni rotolo in base ad alcune informazioni: autore dell'opera, titolo e oggetto. Diede disposizione di scrivere queste informazioni su delle targhette e fece apporre ciascuna targhetta alla fine del rotolo abbinato. Questa operazione facilit\u00f2 molto il lavoro dei bibliotecari, aiutandoli a ricollocare facilmente i rotoli nei loro scaffali, ma fu anche un modo per cui gli utenti delle biblioteche non dovessero aprire ogni rotolo per vedere cosa conteneva. Si pu\u00f2 dire che fu il primo uso documentato di metadati bibliografici, una passo fondamentale nella storia della biblioteconomia.\nL'edizione omerica.\nIl vero capolavoro di Zenodoto fu la prima edizione critica (di\u00f2rthosis) di Omero: infatti il testo di Omero era estremamente oscillante. Ovviamente all'epoca non vi era cognizione dell'oralit\u00e0 omerica che giustifica la presenza delle varianti e cos\u00ec si cerc\u00f2 di ricostruire (principio base della filologia antica e moderna) il testo originale.\nSecondo un'ipotesi del Lachmann, ripresa dal Wilamowitz, Zenodoto fu il primo a dividere il testo omerico in 24 libri in base a quanto entrava sui rotoli (1 libro=1 rotolo). In realt\u00e0 fonti antiche parlano di questa divisione come di Aristarco di Samotracia ma alcuni frammenti di papiri di incerta lettura ed il fatto che secondo altre fonti antiche Aristarco (ma non \u00e8 certo) facesse finire l'Odissea con una verso contenuto nel 23\u00b0 libro possono suggerire questa ipotesi suggestiva ma non verificabile.\nInoltre prepar\u00f2 un glossario di termini omerici (le opere omeriche erano state scritte almeno 500 anni prima) ed una biografia del poeta. Infine consider\u00f2 non omerico tutto ci\u00f2 che non fosse Iliade ed Odissea: ci riferiamo alla Batracomiomachia, al Margite e agli Inni omerici.\nZenodoto al lavoro: l'incipit dell'Iliade.\nSappiamo dalla fondamentale opera di Ateneo \"Deipnosofisti\" (\"Sapienti a banchetto\") che Zenodoto propose di sostituire la lezione dei versi 4-5 dell'Iliade \"oion\u00f2isi te pasi\" (per tutti gli uccelli) dove \"tutti\" sa molto di un riempitivo posticcio con la lezione \"oion\u00f2isi te d\u00e0ita\" (pasto per gli uccelli) che permette di costituire un raffinato chiasmo col verso precedente e soprattutto pare essere rispecchiata da passi delle tragedie attiche di V secolo a.C. (Aisch. Suppl. v.800; Soph. Antig. v. 29-30; Eurip. Ion vv. 501-505; Eurip. Hec. vv. 1076-1079) che potrebbero essersi ispirati ad un omerico \"oion\u00f2isi te d\u00e0ita\".\nZenodoto al lavoro: l'obel\u00f2s.\nUn'altra fonte ci dice che Zenodoto addirittura espunse (cio\u00e8 elimin\u00f2 non considerandoli autentici) i versi 4-5. L'incongruenza si pu\u00f2 spiegare solo tenendo presente che fu il primo ad introdurre un segno critico: l'obel\u00f2s (spiedo). Con questo segno, simile ad un trattino (da cui il nome), indicava il ritenere un verso spurio pur lasciandolo nel testo cos\u00ec da evitare un'arbitraria cancellazione. Ci\u00f2 non gli vietava di adottare anche nei versi che riteneva spuri la lezione che riteneva pi\u00f9 opportuna.\nAltre opere zenodotee.\nZenodoto si occup\u00f2 anche di Esiodo di cui edit\u00f2 la Teogonia (come ci dicono gli scolii) e ritenne non esiodeo \"Lo scudo di Eracle\" come ritengono anche gli editori moderni. Inoltre si occup\u00f2 sicuramente di Pindaro e forse anche di Anacreonte.\nLe alterne fortune di Zenodoto.\nL'ingente lavoro di Zenodoto fu apprezzato da Callimaco, Aristofane di Bisanzio ed in parte anche da Apollonio Rodio (anche se quest'ultimo forse scrisse \"Contro l'edizione omerica di Zenodoto\") e per la prima volta si ebbe un testo omerico stabile (come confermano i papiri del IV e del III secolo). Ma la successiva edizione di Aristarco fu preferita e prevalse su quella di Zenodoto cos\u00ec che la tradizione manoscritta adotta le lezioni aristarchee e solo degli scolii di un manoscritto napoletano conservano, ad esempio, l'alternativa d\u00e0ita (oltre ovviamente al passo di Ateneo).\nDivenne in et\u00e0 post-aristarchea quasi un topos criticare l'\u00e0gnoia (ignoranza) di Zenodoto: ad esempio sul passo omerico sopracitato vari autori tardi sostengono che Zenodoto non cap\u00ec che Omero parl\u00f2 \"per iperbole\" e lo stesso Ateneo riporta l'accusa probabilmente aristarchea per cui Zenodoto non cap\u00ec che \"d\u00e0ita\" rimanda etimologicamente a \"dividere\" e quindi non pu\u00f2 essere usato per un passo in cui mangiano animali che non dividono equamente il cibo come gli uomini, ed aggiungeva che Omero non usava mai la parola in quel senso.\nIn realt\u00e0 si tratta di una critica eccessiva, che nasce dal fatto che Zenodoto a differenza di Aristarco non comment\u00f2 le sue scelte per iscritto ma solo a voce ai suoi allievi, da cui la frequente frase negli scolii \"forse Zenodoto intendeva\".\nInoltre la critica \"etimologica\" a questa lezione zenodotea pecca di razionalismo (un ragionamento etimologico del genere era impossibile per l'epoca omerica) aristotelico, ed inoltre vi sono altri luoghi omerici in cui d\u00e0ita \u00e8 riferito ad animali.\nTale giudizio negativo \u00e8 stato ripreso nel primo Ottocento, epoca in cui scoppi\u00f2 l'\"Aristarco-mania\", e solo da fine ottocento in poi si iniziarono ad attribuire a Zenodoto i meriti di un pioniere che ag\u00ec quasi sempre oculatamente pur essendo del tutto privo di una tradizione filologica alle proprie spalle."}
{"id": "282582", "revid": "729019", "url": "https://it.wikipedia.org/wiki?curid=282582", "title": "Lupi Grigi", "text": "I Lupi Grigi (Bozkurtlar in turco, noti col nome ufficiale di \u00dclk\u00fcc\u00fcler, Idealisti) sono un movimento estremista nazionalista turco che ha tra i suoi fondamenti ideologici l'ideale del panturchismo (o turanismo, cio\u00e8 l'unione di tutte le popolazioni di cultura turca), la xenofobia nei confronti delle minoranze etnico-religiose in Turchia e un generale atteggiamento militarista e parafascista.\nI Lupi Grigi sono ritenuti responsabili di una serie di attentanti terroristici in Turchia e all'estero, compreso quello a papa Giovanni Paolo II, che diede notoriet\u00e0 internazionale al gruppo. Sembra, infatti, che facesse parte dei Lupi Grigi anche il terrorista Mehmet Ali A\u011fca, l'attentatore di Papa Wojtyla. Secondo alcune ipotesi, i Lupi Grigi sarebbero anche dietro la scomparsa di Emanuela Orlandi, rapita per ottenere la liberazione di Ali A\u011fca.\nLa storia.\nI Lupi Grigi costituivano il movimento giovanile e paramilitare del partito MHP (\"Milliyet\u00e7i Hareket Partisi,\" Partito del Movimento Nazionalista), fondato dal colonnello Alparslan T\u00fcrke\u015f, ed erano guidati da Abdullah \u00c7atl\u0131, che mor\u00ec nel 1996 in un incidente automobilistico a Susurluk insieme a H\u00fcseyin Kocada\u011f, vicecapo della polizia di Istanbul, mentre trasportava armi.\nIl movimento fu protagonista di un'ondata di violenze che negli anni '70 provocarono oltre 5.000 morti in Turchia, dando inizio a scontri con gruppi di sinistra e a disordini, con 20-30 assassinii al giorno di attivisti di sinistra e liberali, intellettuali, curdi, funzionari e giornalisti. Il conflitto tra gruppi di sinistra e di destra alla fine sfoci\u00f2 in un colpo di stato nel settembre 1980, quando il generale Kenan Evren prese il potere e mise al bando i Lupi Grigi e il MHP: in seguito a questa ondata repressiva in patria, i leader del movimento ripararono allora in Germania, Francia e Austria, dove si dedicarono prevalentemente al contrabbando di eroina e alle rapine. Nel 1978 venne fondata (come \u201cassociazione senza fini di lucro e di promozione sociale\u201d a supporto degli emigranti turchi in Germania Ovest) l\u2019AD\u00dcTDF (\"Almanya Demokratik \u00dclk\u00fcc\u00fc T\u00fcrk Dernekleri Federasyonu,\" Federazione delle Associazioni Idealiste Democratiche Turche in Germania), una vera e propria organizzazione ombrello dell\u2019MHP e dei Lupi Grigi all'estero con sede a Francoforte sul Meno, di cui divenne presidente Musa Sedar \u00c7elebi, che venne arrestato e poi assolto dalla magistratura italiana per aver fornito all\u2019attentatore di Papa Giovanni Paolo II, Ali A\u011fca, denaro e supporto logistico per il suo viaggio a Roma.\nSono maturati anche forti sospetti circa la partecipazione dei Lupi Grigi alla \"Counter-Guerrilla\" (in turco: \"Kontrgerilla\"), il nodo anatolico della rete Gladio, un'organizzazione di tipo \"stay-behind\" ispirata e articolata in chiave anticomunista dalla CIA e dalla NATO, in collaborazione con gli Stati dell'Europa occidentale, al fine di impedire con qualsiasi mezzo ai partiti comunisti di raggiungere il potere con i mezzi democratici (operazioni sotto falsa bandiera, attentati, propaganda, diffamazione).\nNegli anni '80 la ramificazione dei Lupi Grigi nelle comunit\u00e0 di emigrazione turca in Germania, in Austria, in Svizzera e nei Paesi Bassi ha permesso loro di gestire moschee e organizzazioni commerciali nelle principali citt\u00e0 industriali di quei Paesi ma anche di impiantare una rete distributiva di eroina necessaria per finanziare l'attivit\u00e0 politica e l'acquisto di armi. Nel 1987 il movimento usc\u00ec dalla clandestinit\u00e0 con la fine della dittatura militare di Evren in Turchia.\nSotto Devlet Bah\u00e7eli, che ha assunto la leadership dell'MHP e dei Lupi Grigi dopo la morte di T\u00fcrke\u015f nel 1997, il movimento si \u00e8 spostato su posizioni pi\u00f9 moderate e ha appoggiato fortemente il Primo ministro Recep Tayyip Erdo\u011fan.\nDa una costola del movimento \u00e8 sorto il gruppo ultra-nazionalista \"Nizami Alem\" (\"l'ordine dell'universo\"), attivo nel fornire aiuti agli indipendentisti ceceni e legato alle organizzazioni fondamentaliste libanesi.\nCipro.\nA Cipro l'espressione fu usata per indicare i militanti dell'organizzazione paramilitare turco-cipriota del Movimento di Resistenza Turco, creata per il conseguimento del \"Taksim\" (spartizione dell'isola), che appoggi\u00f2 l'invasione turca di Cipro nel 1974.\nInfluenza culturale.\nNel romanzo del 2003 \"L'Empire des loups\" (\"L'impero dei lupi\") di Jean-Christophe Grang\u00e9 i Lupi Grigi sono coinvolti nell'omicidio di tre donne di origine turca in Francia. Dal romanzo di Grang\u00e8 \u00e8 stato tratto l'omonimo film (2005), diretto da Chris Nahon."}
{"id": "282584", "revid": "124748895", "url": "https://it.wikipedia.org/wiki?curid=282584", "title": "Necrophagist", "text": "I Necrophagist sono stati un gruppo death metal tedesco originario di Karlsruhe, in attivit\u00e0 dal 1992 fino allo scioglimento, avvenuto nel 2010. Sono noti soprattutto per l'elevatissimo livello tecnico dei componimenti.\nStoria.\nPoco prima di registrare il loro primo album \"Onset of Putrefaction\" il cantante/chitarrista Muhammed Sui\u00e7mez rimase l'unico componente della band, diventando di fatto il leader e, registrando tutto da solo. Dopodich\u00e9, la band si assest\u00f2 per un breve periodo riuscendo a registrare il loro secondo disco \"Epitaph\", pubblicato dalla Relapse Records nel 2004. Mentre il successore \u00e8 rimasto in fase di cantiere, il primo album \u00e8 stato ri-registrato ed \u00e8 stato ri-pubblicato con una differente copertina. La band, sempre capitanata dal suo leader, \u00e8 tornata sporadicamente a farsi vedere in pubblico continuando a mutare formazione. Nel settembre 2013, il batterista Romain Goulon dichiar\u00f2 che i Necrophagist sono tuttora attivi e che stanno cercando di registrare un nuovo album. Tuttavia, il 4 aprile 2016 lo stesso Goulon rispose ad un commento su Facebook dicendo: \"Stiamo cercando una bara per commemorarne la morte\", implicando che il gruppo si sarebbe sciolto."}
{"id": "282585", "revid": "6923", "url": "https://it.wikipedia.org/wiki?curid=282585", "title": "Neferite I", "text": "Biografia.\nPrincipe di Mendes, nel Delta, giunse al potere dopo aver esautorato, imprigionato a Menfi e - con ogni probabilit\u00e0 - fatto uccidere il suo predecessore Amirteo, nell'autunno del 399 a.C.; questi avvenimenti sono riportati in un documento aramaico (Papiro Brooklyn 13). Una volta sul trono, Neferite I stabil\u00ec la propria capitale a Mendes, fondando la XXIX dinastia egizia ed assumendo una titolatura reale che richiamava quella dei grandi sovrani della XXVI dinastia.\nIn politica estera segu\u00ec la linea di appoggiare i nemici dell'impero persiano e quindi si alle\u00f2 col re di Sparta Agesilao II, a cui forn\u00ec grano e materiale per l'armamento di cento triremi, materiale che per\u00f2 fin\u00ec nelle mani dell'ateniese Conone, ammiraglio al servizio di Artaserse II.\nI monumenti di questo sovrano non sono numerosi. A Mendes \u00e8 stato ritrovato vario materiale litico che doveva appartenere ad un tempio di Thot, mentre da Buto proviene una sua statua. Viene anche citato su di una placca in faience proveniente dal Serapeo di Saqqara ed in alcuni reperti provenienti dal Medio ed Alto Egitto.\nNeferite I \u00e8 citato anche nella \"Cronaca demotica\" oltre che dagli epitomatori di Manetone che gli attribuiscono sei anni di regno; un'iscrizione demotica su di una benda di mummia cita il suo 4\u00ba anno, che \u00e8 la data pi\u00f9 alta di regno fornita da reperti archeologici. Alla sua morte, avvenuta nel 393 a.C., vi fu una crisi di successione con due candidati al trono, Muthis (che forse era suo figlio) e Psammuthis, appoggiati da opposte fazioni.\nLa tomba di Neferite I, contenente resti del sarcofago in granito nero e del corredo funerario, \u00e8 stata scoperta a Mendes da un gruppo di ricerca delle Universit\u00e0 di Toronto e di Washington nel 1992-1993."}
{"id": "282586", "revid": "486946", "url": "https://it.wikipedia.org/wiki?curid=282586", "title": "Frazioni decimali", "text": ""}
{"id": "282590", "revid": "22166", "url": "https://it.wikipedia.org/wiki?curid=282590", "title": "Formula del coseno", "text": ""}
{"id": "282595", "revid": "599013", "url": "https://it.wikipedia.org/wiki?curid=282595", "title": "Chaka", "text": ""}
{"id": "282603", "revid": "767487", "url": "https://it.wikipedia.org/wiki?curid=282603", "title": "Asesino", "text": "Gli Asesino sono un gruppo death metal/grindcore statunitense, nato come progetto parallelo del chitarrista dei Brujeria e dei Fear Factory, Dino Cazares, composto da membri degli stessi Brujeria e degli Static-X.\nStoria.\nMusicalmente lo stile \u00e8 simile a quello dei Brujeria, ovvero un death metal/grindcore macabro e veloce. Non \u00e8 raro vedere gli Asesino suonare cover di pezzi degli Slayer come \"Angel of Death\" o \"Raining Blood\".\nCome per i Brujeria i testi sono interamente in spagnolo e trattano argomenti come la morte, la violenza, il sesso, il satanismo, la perversione, il narcotraffico, la politica e il razzismo. Dino Cazares descrive gli Asesino come i \"the new Brujeria\"."}
{"id": "282604", "revid": "287204", "url": "https://it.wikipedia.org/wiki?curid=282604", "title": "Giuseppe Baldrighi", "text": "Biografia.\nNacque a Stradella, in provincia di Pavia, il 12 agosto 1722\nNel 1730 circa si trasfer\u00ec con la famiglia a Napoli e poi a Firenze, dove forse fu apprendista presso Vincenzo Meucci. Nel 1750 fu tra i soci onorari dell'Accademia Clementina a Bologna, dove si sarebbe distinto per le innovazioni apportate nel campo della miniatura, facendosi notare dal duca di Parma, don Filippo di Borbone.\nQuesti lo invier\u00e0 dal 1752 al 1756 a Parigi, nell'atelier di Fran\u00e7ois Boucher, nella citt\u00e0 francese, il Baldrighi, si interesser\u00e0 anche alle opere di Alexandre-Fran\u00e7ois Desportes e di Jean-Baptiste Oudry, come si pu\u00f2 osservare nel \"Ritratto di Jacopo Sanvitale\", conservato alla Rocca di Fontanellato. In questo periodo, alla maniera di Oudry dipinger\u00e0 grandi teste di animali la serie composta da quattro pezzi: una testa di leone, una testa di tigre e un lupo e un'aquila. Del 1756 \u00e8 la \"Carit\u00e0 romana\", conservata ad Angers, che gli varr\u00e0 la patente dell\"Acad\u00e9mie Royale\".\nTornato a Parma, divenne pittore di corte e direttore della locale Accademia, la sua casa parmense \"era il ridotto della gente di lettere e il recapito dei forestieri istruiti\", indubbiamente il rapporto con la corte parmense, che con l'ascesa al potere di don Filippo, figlio di Filippo V di Spagna, e della consorte, Elisabetta di Borbone-Francia, figlia di Luigi XV di Francia, si avviava ad un processo di aggiornamento sui pi\u00f9 vitali indirizzi della cultura europea, in citt\u00e0 infatti era presente il filosofo Etienne Condillac, come istruttore del figlio di don Filippo.\nIn questo clima il Baldrighi si appropri\u00f2 dei valori laici e profani, gi\u00e0 appresi nel soggiorno parigino. Sintomatico \u00e8 il fatto che decise di dedicarsi quasi esclusivamente al ritratto, tra questi, l\"Autoritratto con la moglie\" (post 1756), ora alla Galleria Nazionale di Parma. In questi persegue un approfondimento delle tendenze realistiche borghesi, in cui si distingue la chiara individuazione fisiognomica e l'esplicitazione della posizione sociale.I suoi personaggi inoltre cercano un contatto immediato con l'osservatore, proponendosi come membri di una societ\u00e0 colta e cosmopolita. \"La famiglia di don Filippo di Borbone\", del 1757-58, Parma, Galleria Nazionale, \u00e8 un ritratto di gruppo, probabilmente ambientato nella residenza estiva di Colorno. \u00c8 inserito in un salottino intimo, in cui \u00e8 raccolta la famiglia ducale, al centro sono don Filippo e la consorte, sulla sinistra i figli don Ferdinando e Maria Luisa, sulla destra Isabella e madama Caterina de Gonzales, vista di profilo contro un drappo che scende fino al pavimento. I sovrani sono ritratti come se stessero intrattenendo una conversazione privata, in una disposizione d'animo affabile e confidenziale."}
{"id": "282605", "revid": "2091899", "url": "https://it.wikipedia.org/wiki?curid=282605", "title": "Eugenio Cal\u00f2", "text": "Ebreo, fu vice comandante della 23\u00aa Brigata Garibaldi \"Pio Borri\" sui monti del Casentino.\n dai partigiani, dopo di che fu ucciso dai soldati dell'esercito tedesco. Ha ricevuto postuma la Medaglia d'oro al valor militare alla memoria.\nBiografia.\nInfanzia e giovent\u00f9.\nEugenio Cal\u00f2 nacque a Pisa, nel 1906, da un'antica famiglia di ebrei italiani e lui stesso fu padre di una famiglia ebraica residente ad Arezzo.\nItaliano ebreo durante la seconda guerra mondiale.\nDurante seconda guerra mondiale Eugenio perse la sua officina e la sua casa; infine tutta la sua famiglia composta dalla moglie, Carolina Lombroso, ed i figli Elena, Renzo ed Alberto, fu arrestata perch\u00e9 ebrea. Quando Eugenio seppe che la sua famiglia era nelle carceri fiorentine delle Murate cerc\u00f2 di organizzarne la liberazione, ma invano: nel maggio 1944 furono tutti deportati ad Auschwitz, dove morirono.\nCarolina, incinta, partor\u00ec il suo quarto figlio nel treno.\nPartigiano.\nDue mesi dopo, Eugenio ed i suoi compagni partigiani catturarono un gruppo di una trentina di soldati tedeschi e fascisti, e fu Eugenio che, con l'autorit\u00e0 di comandante, si oppose al processo sommario e all'uccisione dei prigionieri tedeschi.\nInsieme ai compagni, tra questi Angelo Ricapito e Luigi Valentini, consegnarono il 3 luglio 1944 i prigionieri che avevano portato dal campo di concentramento a Marzana al Comando Alleato a Cortona, di l\u00e0 dal fronte, ben sapendo che se fossero stati intercettati, loro e chiunque li avesse aiutati sarebbero stati uccisi.\nDopo l'entrata a Cortona del 56th Reconnaissance Regiment (78th British Division) il 3 luglio, seguito dalle truppe della 6th British Armoured Division dell'8\u00aa Armata Britannica, e la consegna dei prigionieri, Eugenio ed Angelo si trasferirono insieme al 2\u00ba distaccamento \"Favalto\" della Brigata \"Pio Borri\" di cui Ricapito era comandante, nelle montagne vicino ad Arezzo tra il Passo dello Scopetone e il Passo della Libbia, dove impegnarono i tedeschi in almeno due battaglie durante le quali alcuni tedeschi furono uccisi.\nIl 14 luglio furono catturati insieme ai civili al Molin dei Falchi, dove si erano accampati per la notte insieme ad un altro gruppo di prigionieri tedeschi e altri partigiani. Un prigioniero tedesco era riuscito a fuggire e ad avvisare l'esercito e collaborazionisti fascisti. Fu una dura battaglia e molti partigiani morirono, i superstiti ed i civili furono trasferiti al villaggio di San Polo per essere interrogati e poi uccisi.\nLa memoria.\nAncor oggi la Strage di San Polo \u00e8 ricordata ogni anno il 14 luglio, come la liberazione di Arezzo, avvenuta il 16 luglio del 1944. Al nome dei partigiani sono dedicate strade a Firenze e ad Arezzo, una scuola a Quarata porta il nome di Eugenio Cal\u00f2."}
