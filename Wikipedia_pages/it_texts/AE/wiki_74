{"id": "344593", "revid": "125677477", "url": "https://it.wikipedia.org/wiki?curid=344593", "title": "Nusco", "text": "Nusco (\"N\u00f9scu\" in dialetto irpino) \u00e8 un comune italiano di abitanti della provincia di Avellino in Campania.\nGeografia fisica.\nTerritorio.\nIl centro di Nusco \u00e8 situato su un monte tra Montella e Lioni, lungo la linea spartiacque appenninica, tra le valli dell'Ofanto e del Calore (affluente del Volturno) nei loro corsi superiori.\n\u00c8 definito il \"balcone dell'Irpinia\", poich\u00e9 dagli spalti del suo castello diruto o dai viali che costeggiano il paese si pu\u00f2 ammirare un ampio panorama il cui orizzonte spazia dal massiccio del Vulture alla cima del Montagnone di Nusco, al Terminio, al Partenio, al Taburno, al Matese e verso i Monti Dauni.\n\u00c8 il terzo tra i comuni pi\u00f9 alti della provincia di Avellino (dopo Trevico e Guardia Lombardi).\nStoria.\nNella seconda met\u00e0 del secolo XI, Nusco acquist\u00f2 il titolo di \"civitas\" o perch\u00e9 citt\u00e0 ducale o perch\u00e9 eretta a sede vescovile. Ne fu primo vescovo sant'Amato, nativo del luogo, che ancora oggi ne \u00e8 il Patrono; in cattedrale si conservano le sue sacre ossa e la \"Chartula Iudicati\", del settembre 1093, scritta in caratteri longobardi beneventani.\nDurante il Medioevo il Castello di Nusco fu una fortezza sicura e diede protezione e riparo a Guglielmo, ultimo duca di Puglia, nel 1122, e a Manfredi, nel 1254. Ebbe un ruolo storico di primo piano fra le comunit\u00e0 dell'Alta Irpinia fino alla met\u00e0 del secolo XVII quando perse il ruolo di centro del feudo.\nLa famiglia De' Giamvilla feudataria di Nusco.\nPrimo esponente della dinastia dei De' Giamvilla fu Filippo De' Giamvilla, chiamato per vezzeggiativo Filippotto; suo tutore fu lo zio paterno Giovanni, che esercit\u00f2 il suo ufficio per un triennio. Nel 1299 quest\u2019ultimo si allontan\u00f2 da Nusco per la Guerra di Sicilia, conclusasi con la pace di Caltabellotta e, successivamente, pass\u00f2 in Francia alla corte di Filippo IV di Francia, detto \u201cil Bello\u201d. Subentr\u00f2, quindi, la madre di Filippotto, ma anche questa dovette lasciare il figlio, poich\u00e9 obbligata dal re a sposarsi con il nobile Rinaldo Dammartin. Il feudo di Nusco divenne cos\u00ec una succursale del Re e ci\u00f2 ebbe gravi conseguenze per la situazione politico-economica: in seguito all\u2019aumento delle tasse, vi fu un aumento della miseria del quale risent\u00ec molto la classe dei sacerdoti compreso don Ponzio, rettore della cappella del castello dedicata a san Pietro, nonch\u00e9 aio di Filippo De' Giamvilla. Quest'ultimo, compresa la situazione di disagio del suo feudo, fece ricorso al principe di Taranto per eliminare le contese fra Nusco, Montella e Cassano; divenuto poi maggiorenne, increment\u00f2 lo scambio commerciale fra i Nuscani e i cittadini dei paesi di confine sul Ponte Calore ottenendo dal Re, nel 1308, un pubblico mercato da tenere nel gioved\u00ec di ogni settimana a Ponteromito.\nNel 1311 Filippo De Giamvilla fu costretto dal re Roberto d'Angi\u00f2 ad unirsi in matrimonio con Ilaria De Souz, unione che garant\u00ec al feudo di Nusco la protezione reale. Ilaria cadde in odio ai nuscani i quali, nel 1311, esplosero in una aperta ribellione in cui perse la vita Riccardo Parler, vicario feudale. Il re Roberto, pertanto, in difesa della contessa innalz\u00f2 il De\u2019 Giamvilla alle cariche pi\u00f9 alte dello Stato. Filippotto venne nominato giustiziere di Terra di Lavoro e del Molise, nonch\u00e9 capitano generale della Provincia; mor\u00ec il 20 agosto 1315. Dopo la morte del marito, Ilaria De Souz spos\u00f2 Benedetto Caetani ma, divenuta vedova anche di quest\u2019ultimo, spos\u00f2 Tommaso III De Aquino, che divenne nuovo signore di Nusco, consigliere e regio familiare.\nNel 1329 Ilaria nomin\u00f2 suo vicario Nicola De Ginestra, suscitando il malcontento tra i bagnolesi, che lo uccisero e saccheggiarono le campagne. Tutto ci\u00f2 comport\u00f2 il ritorno di vecchie contese per gli usi civici sul bosco Pant\u00e0no: i comuni di Nusco, Montella e Cassano si appellarono al giustiziere, il quale tuttavia accus\u00f2 i nuscani di aver danneggiato gli alberi di grosso fusto. Tale comportamento spinse i due coniugi a provvedere, in particolare chiedendo al re che il bosco fosse diviso; il re accolse la richiesta.\nDopo la morte della moglie Ilaria, nel 1334, Tommaso sopravvisse per un altro lustro. Successivamente, il feudo pass\u00f2 direttamente a Nicola II (nipote di Ilaria, detto Nicoluccio), erede di Nicola I, trucidato presso Bonefro nel mese di luglio del 1335. Di Nicoluccio fu tutrice la madre, Giovanna Del Balzo la quale, poco esperta di amministrazione, chiese ed ottenne la collaborazione del conte di Terranova (anch'egli di nome Nicola) e di un rappresentante della Regia corte, Giovanni de la Haye. Il 14 agosto 1335 Amelio Del Balzo, giustiziere di Principato Ultra, venne nominato contutore e, nello stesso periodo, furono uccisi gli assassini del marito di Giovanna Del Balzo e i mandanti furono identificati con Bartolomeo e Manfredi Monforte, rispettivamente signore di Fontanarosa e signore di Santa Croce del Sannio, nemici del De' Giamvilla. Nicoluccio, dopo essere rimasto orfano in et\u00e0 infantile, divenne paggio presso la Corte, dei sovrani Andrea d'Ungheria e Giovanna I, successori del Re Roberto. Divenuto maggiorenne, Nicoluccio lasci\u00f2 la corte, per poi ritornarvi per desiderio della regina; quest'ultima, infatti, lo invit\u00f2 a partecipare alla congiura contro Andrea e a militare nella guerra contro Luigi I d'Ungheria, nel frattempo sceso in Italia. Quando questi, per intercessione di Clemente VI, torn\u00f2 nel suo Stato, Nicoluccio indusse i feudatari delle due province di cui era Giustiziere a sollevarsi contro i nemici dei sovrani.\nNel 1350 lo stesso Clemente, preoccupato per i dissensi sorti tra Giovanna e il secondo marito (Luigi di Taranto), si rivolse ai feudatari pi\u00f9 potenti ed influenti affinch\u00e9 essi si impegnassero a ottenere la pace; tra di essi, vi era Nicola De' Giamvilla, conte di Sant'Angelo e signore di Nusco. Successivamente, in seguito ad un decreto reale, Nicoluccio dovette esigere in qualit\u00e0 di Giustiziere un'imposta addizionale da impiegarsi nelle spese per la repressione dei briganti; Nicola si ritir\u00f2 nel castello di Nusco ma la pace fu ben presto interrotta dalla morte della madre che, addolorata per la mancata riconoscenza da parte dei sovrani nei confronti del figlio, si era ritirata a Napoli. La donna fu sepolta nella tomba di famiglia nella basilica di San Lorenzo Maggiore. Nicola, nell\u2019apparente serenit\u00e0 che gli offriva il castello di Nusco, matur\u00f2 l'idea di dover contrastare i briganti servendosi del loro aiuto; si trattava di una banda operante nei territori feudali di Nusco e in quelli vicini, capeggiata dal nuscano Mariotto. Alla banda, chiamata Stella Rossa, Nicoluccio offr\u00ec protezione nei boschi del suo feudo; Mariotto, diventato pi\u00f9 potente, interruppe le comunicazioni fra la Puglia e Napoli, per poi essere condannato alla forca dalla regina. L'epilogo turb\u00f2 Nicoluccio, il quale si ritir\u00f2 nel convento dell'Ordine di Sant'Agostino assumendo il nome di fra' Giancola. Egli mor\u00ec nel 1404, dopo aver ceduto il feudo al fratello Amelio de Giamvilla. Dopo di lui si susseguirono diversi feudatari e l'ultima fu Ilaria de Giamvilla, che mor\u00ec nel 1522.\nEpoca moderna.\nLa peste del 1656, che uccise pi\u00f9 di un terzo dei suoi abitanti, diede un duro colpo allo sviluppo della sua popolazione. Dal secolo XII al 1806 in Nusco si avvicendarono feudatari appartenenti alle famiglie pi\u00f9 illustri del Regno di Napoli, tra le quali i De Tivilla, i D'Aquino, i De Gianvilla e gli Imperiale. La storia civile della cittadina, comunque, \u00e8 strettamente legata a quella ecclesiastica, in quanto, essa, nel complesso, \u00e8 strettamente correlata alla presenza di vescovi piuttosto che a quella dei feudatari. Sulla cattedrale vescovile, infatti, si sono succeduti almeno 67 vescovi, tutti storicamente accertati. Grazie alla loro opera vi \u00e8 fiorito un seminario diocesano, dove hanno ricevuto la loro istruzione giovani di ogni parte della provincia, spesso distintisi sia in campo ecclesiastico sia civile. Nei locali del seminario vi \u00e8 un'antica biblioteca, ricca di volumi, aperta a tutti. Di notevole interesse storico, inoltre, \u00e8 l'archivio della curia vescovile. Dell'antico castello longobardo si conservano soltanto poche mura fra cui spiccano i resti imponenti della torre e dei lati esposti a settentrione. Recenti scavi hanno portato alla luce affreschi difficilmente databili ed attualmente allo studio della Sovrintendenza ai beni ambientali.\nSimboli.\nLo stemma del comune di Nusco \u00e8 documento gi\u00e0 dal 1553 ed \u00e8 stato riconosciuto con decreto del capo del governo del 23 dicembre 1942.\nI monti e l'albero sono elementi ricorrenti nell'araldica irpina e rappresentano il territorio nuscano, la cittadina \u00e8 detta \"Balcone d'Irpinia\"; il serpente simboleggia la fatica per aver ottenuto qualcosa con molta difficolt\u00e0, nonch\u00e9 per l\u2019astuzia e la prudenza (Ges\u00f9 consigliava ai primi cristiani di imitarlo in questo), il concetto \u00e8 ribadito dalla frase Latina , aggiunta di recente, \"Prudens sicut serpens\", tratta dalla Seconda Lettera ai Corinzi (11.3): \u00abPer\u00f2, come il serpente ingann\u00f2 Eva con la sua scaltrezza, cos\u00ec io temo che anche i vostri pensieri si corrompano e perdano della loro sincerit\u00e0 verso Cristo.\u00bb\nMonumenti e luoghi d'interesse.\nArchitetture religiose.\nLa Concattedrale.\nL'ampia Cattedrale presenta una maestosa facciata di stile composito, costituita da grossi massi di pietra locale, debitamente squadrati e sistemati in epoche diverse nel rispetto del progetto originario.\nL'attuale facciata con il maestoso campanile furono edificati nel 1521 a spese dell'Universit\u00e0 in seguito ad un accordo, fortemente voluto da Geronima Brancaccio e Marino De Aczia, tra il clero e l'amministrazione civica: il clero rinunci\u00f2 allo jus tumuli, una somma di danaro da versare per ogni tumulazione dei defunti nei sotterranei della cattedrale (tumulazione riservata quindi soltanto a chi poteva pagare questo diritto), in cambio l'Universit\u00e0 a proprie spese edific\u00f2 l'attuale facciata della chiesa ed il campanile. In base a questo accordo il clero avrebbe continuato a proprie spese la manutenzione delle sepolture sotto la cattedrale, mentre l'Universit\u00e0 si sarebbe fatta carico della manutenzione del campanile; inoltre due delle tre campane, la pi\u00f9 grande e la mezzana, sarebbero state installate a spese dell'Universit\u00e0 mentre la pi\u00f9 piccola a spese del clero. \nDa allora per le tumulazioni dei cadaveri non venivano pi\u00f9 utilizzati gli accessi ai sotterranei presenti all'interno della Cattedrale, ma veniva utilizzato un accesso esterno presente sul lato sud della facciata per la cui chiusura venne utilizzata un'edicola funeraria di et\u00e0 presumibilmente romana: l'edicola rappresenta tre soggetti i cui volti sono del tutto cancellati, probabilmente per i numerosi ribaltamenti della scultura necessari all'apertura dei sotterranei.\nQuesto accordo \u00e8 ricordato da un'epigrafe incisa nel 1521 sulle pietre del lato sud della Cattedrale. \nSul lato nord sorge oggi la torre dell'orologio edificata nel 1891; a fianco all'ingresso vi \u00e8 il Campanile (alto 33\u00a0m). L'antico portale (1548), di stile rinascimentale e finemente lavorato, fu tolto nel 1886 per essere adattato sulla facciata della chiesa di S. Antonio fuori le mura. L'interno della Cattedrale, a tre navate con cappelle laterali e presbiterio e coro sopraelevati, fu spesso riattato; il suo aspetto attuale, comunque, \u00e8 tipicamente settecentesco.\nMonumento della Santa Croce.\nAll'ingresso del paese si ammira il bel monumento della Santa Croce (1619) in pietra locale, unico nel suo genere, per le varie raffigurazioni scolpite sulle sue varie parti. Esso consiste in una croce, su colonna monolitica scanalata sostenuta da quattro leoncini, e di un plinto con gli angoli in rilievo e le facce istoriate. E, simbolo della fede dei nuscani verso il loro patrono, il monumento a sant'Amato \u00e8 situato nella piazza centrale del paese (1893).\nAbbazia di Santa Maria di Fontigliano.\nLa chiesa di Santa Maria di Fontigliano \u00e8 una chiesa che risale almeno al VI secolo d.C ed \u00e8 probabilmente un antico fortilizio romano.\nLa struttura originaria fu pi\u00f9 volte danneggiata, prima nell\u2019884 dai Longobardi e successivamente, nel 936, dai Saraceni; dopo un violento terremoto fu abbandonata, per poi essere rioccupata dall\u2019Ordine di San Benedetto e affidata ad Amato, che in parte la restaur\u00f2. Dopo essere stata affidata ai monaci Benedettini da Amato nel 1104, il fabbricato fu abbellito con un portale in travertino. Non si hanno documentazioni certe sulle persone a cui la struttura fu successivamente affidata, ma si sa con certezza che fu affidata ai non meglio noti abati Landolfo, Matteo (nel 1318) e Angelo (nel 1460). Nel 1842, la facciata fu restaurata con la bifora in stile Gotico, mentre il resto dell\u2019edificio venne rinsaldato nel 1950. Non molto distante dalla chiesa, ai piedi del monte, fu data sistemazione alla pubblica fontana che prese il nome di Civita. \nNella chiesa, fin dal periodo precedente al restauro viene adorata la Madonna di Fontigliano, della quale la struttura accoglie tuttora una statua in legno che la raffigura seduta mentre tiene nel braccio sinistro il Bambino. La chiesa deve il suo nome anche alla localit\u00e0 nella quale \u00e8 situata.\nAltri edifici di culto.\nFino al momento del sisma del 1980, oltre alla Cattedrale e ad una cappella privata, gi\u00e0 della Famiglia della Saponara, erano ben cinque le chiese di Nusco nel solo centro urbano: la SS. Trinit\u00e0, le cui strutture originarie rimontano alla fine del sec. XIV; e nel cui interno si possono ammirare due pregevoli affreschi dei quali uno tardo medioevale raffigurante, tra l'altro, un \"Cristo benedicente\" e una \"Annunciazione\", l'altro, forse del sec. XVIII, rappresentante un'originale \"Deposizione con i santi Cosma e Damiano\". In origine, la chiesa aveva il ruolo di cattedrale ma fu successivamente consacrata a parrocchia nel 1605 sotto il nome di S. Maria Zita; solo nel \u2018700, in seguito alla ricostruzione effettuata dopo il sisma avvenuto alla fine del 600, assunse il nome che detiene ancora oggi. Nel 1964 fu ritrovato un dipinto posto dietro l\u2019altare barocco. La tela raffigura la Vergine e il Cristo circondati da angeli oranti e santi; il braccio sinistro del Cristo regge il cartiglio con il passo evangelico che cita: \"Ego sum lux mundi: qui sequitur me non ambulat in tenebris\". Il dipinto presenta una disorganicit\u00e0 fra le due zone che lo compongono dovuta probabilmente ad un rimaneggiamento, ragion per cui non \u00e8 possibile stabilire con certezza l\u2019anno in cui \u00e8 stato realizzata quest\u2019opera. Tra le altre chiese, ricordiamo la Santa Maria Vetere, una delle parrocchie pi\u00f9 antiche; San Giuseppe (1757), con la facciata tardo-barocca e un notevole altare di marmo intarsiato; San Rocco, con una facciata di stile neoclassico (oggi sconsacrata e sede dell'associazione \"La Misericordia\"); San Giovanni Evangelista, l'unica chiesa rimasta distrutta dal sisma. Nei pressi del castello di Nusco e non lontano dalla chiesa della Santissima Trinit\u00e0, si trova la chiesa di Sant'Antonio risalente al XVII secolo. L'edificio religioso si caratterizza per il bel portale in travertino ornato in stile rinascimentale, che copre gran parte della facciata. Tale portale, noto come Portale del Cavalcante, nel 1548 ornava la facciata della Cattedrale. All'interno, si pu\u00f2 ammirare una statua del Santo attribuita a G. Colombo e risalente forse alla fine del XVII secolo. Un'opera di particolare rilievo, infine, era la tela della \"Madonna col Bambino\", della prima met\u00e0 dei Seicento, che si venerava nella chiesa della Madonna delle Grazie, alla periferia del nucleo urbano e che \u00e8 stata rubata anni or sono e sino ad ora non ritrovata.\nArchitetture militari.\nIl castello di Nusco, antico e glorioso maniero di epoca longobarda, fu costruito intorno al IX secolo. Dopo alterne vicende, tra le sue mura trovarono rifugio Guglielmo, ultimo duca di Puglia, e il re Manfredi, fu feudo dei De Aquino, Giamvilla, De Aczia, Caracciolo, Imperiale. \nA Nusco, come scrive Giuseppe Passaro (Nusco, citt\u00e0 dell'Irpinia, Tip. Napoletana 1974, p.\u00a0252), \u00abPrima che vi arrivassero i soldati del Cardinale Ruffo scomparvero, dalle sale del castello, mobili, arazzi, specchiere, candelabri, armi, armature e furono svuotati i depositi di vettovaglie. Una volta saccheggiato fu poi dato alle fiamme.\u00bb Nel 1908 le mura perimetrali raggiungevano ancora l'altezza primitiva.\nL'interno del perimetro del castello ad oggi \u00e8 oggetto di scavi archeologici che stanno riportando alla luce camere ed archi in pietra locale la cui esistenza era sino ad oggi soltanto supposta.\nSociet\u00e0.\nEtnie e minoranze straniere.\nAl 31 dicembre 2017 a Nusco risultano residenti 76 cittadini stranieri. La nazionalit\u00e0 pi\u00f9 rappresentata \u00e8 quella rumena con 30 persone.\nCultura.\nCucina.\nNusco, come l'Irpinia, \u00e8 anche terra di ottimi piatti, poveri ma eccellenti al palato. Volendone citare alcuni: baccal\u00e0 alla purtucaregna, paste fatte in casa come cicalucculi (gnocchetti), nucchitelli (farfalle), fusilli a ferretto, maccaronara e ravioli, patane e cucuzzielli, \"vraciole ri cotuca\", \"puzzientu\" (cotechino), gatt\u00f2 di patate, zerpole (frittelle di baccal\u00e0), pizza chiena, pastiera, struffoli, zeppole di San Giuseppe, taralli di Pasqua, tracchie, patane e pupaini, pizza fritta, soppressata e ricordiamo che il territorio di Nusco fa anche parte della zona per la raccolta della castagna di Montella IGP.\nAmministrazione.\nFonte: Ministero dell'Interno.\nAltre informazioni amministrative.\nIl comune fa parte della Comunit\u00e0 montana Terminio Cervialto."}
{"id": "344594", "revid": "228587", "url": "https://it.wikipedia.org/wiki?curid=344594", "title": "Timbaki", "text": "Timbaki () \u00e8 un ex comune della Grecia nella periferia di Creta (unit\u00e0 periferica di Candia) con 10.001 abitanti secondo i dati del censimento 2001.\n\u00c8 stato soppresso a seguito della riforma amministrativa, detta programma Callicrate, in vigore dal gennaio 2011 ed \u00e8 ora compreso nel comune di Festo.\n\u00c8 situato nella zona meridionale dell'isola di Creta. Il territorio del comune si estende dalle falde del monte Ida alla catena dei monti Asteroussia a sud mentre ad Ovest \u00e8 bagnato dal Mar Libico. Comprende porzione della Messara, la pianura centrale di Creta, attraversata dal fiume Geropotamos.\nCentri abitati.\nMatala.\nMatala era il porto di Festo e poi di Gortyna. Sul fondo del mare si possono vedere ancora le rovine dell'antica citt\u00e0. Matala \u00e8 famosa per le sue grotte che furono abitate in epoca preistorica, in seguito rifugio per gli \"hippies\" che qui si radunavano. Furono usate come luoghi di sepoltura dai tempi minoici fino ai primi anni dell'era cristiana. Oggi \u00e8 un frequentato centro balneare, mentre in un'insenatura ben celata dalle rocce e accessibile solo dal mare persiste un celebre campo nudisti.\nSiti archeologici.\nFesto.\nFesto \u00e8 una citt\u00e0 di epoca classica ed ellenistica nota per il suo palazzo minoico e per il villaggio prepalaziale che le sta ai piedi. Fu un centro assai florido all'epoca del periodo geometrico e nelle successive finch\u00e9 Gortyna non la distrusse intorno alla met\u00e0 II secolo a.C. facendola scomparire dalla storia.\nI ruderi del periodo geometrico sono pi\u00f9 evidenti alle falde sudorientali dell'acropoli con tracce del muro di cinta del periodo arcaico e una struttura che si crede essere un tempio dedicato ad Era.\nL'epoca ellenistica \u00e8 meglio documentata con numerose case privati munite di cortile interno.\nL'approvvigionamento idrico era assicurato dal fiume Geropotamos e da una serie di pozzi, parecchi dei quali assai profondi. Matala 9\u00a0km a sud ovest costituiva lo scalo marittimo di Festo. I reperti sono visibili al museo archeologico di Iraklio ma parecchio vasellame \u00e8 rimasto in loco visibile presso il piccolo museo stratigrafico.\nIl palazzo di Festo.\nNella zona degli scavi furono portati alla luce i ruderi dell'antico e del nuovo palazzo.\nIl primo fu costruito come quello di Cnosso agli inizi del XXI secolo a.C. e dur\u00f2 300 anni finch\u00e9 fu distrutto da un incendio. Sulle sue rovine fu costruito un nuovo palazzo che fu abbandonato, come gli altri palazzi di Creta, intorno alla met\u00e0 del XV secolo a.C. In epoca arcaica sulle sue rovine fu innalzato un tempio dedicato a Rea. Il sito dell'antico palazzo \u00e8 protetto da capannoni.\nIl nuovo palazzo presenta un'aula centrale intorno alla quale si sviluppano i magazzini ad ovest, gli appartamenti reali a nord e i laboratori ad Est. Ancora pi\u00f9 ad ovest dai magazzini si trova il teatro con le \"vie processionali\". I propilei del palazzo ad ovest costituiscono la parte meglio conservata.\nVoci correlate.\nStoria degli scavi.\nLe ricerche furono intraprese nel 1884 da Antonio Taramelli e da Fredeich Halbherr.\nNel 1950 nuovi scavi furono portati avanti per un ventennio sotto l'egida della Scuola Archeologica Italiana di Atene.\nAgia Triada.\nLa villa di Agia Triada \u00e8 una struttura di epoca minoica simile, se non identica, a quelle dei pi\u00f9 noti palazzi minoici ma di dimensioni minori. \u00c8 cos\u00ec chiamata perch\u00e9 si ipotizza che sia stata la residenza estiva di qualche notabile di Festo da cui dista solo 3\u00a0km. Il luogo su cui sorge la villa fu abitato in epoca antecedente come dimostra il rinvenimento di due tombe a cupola del periodo protominoico.\nLa villa di Agia Triada fu costruita nel 1600 a.C. e and\u00f2 distrutta nel 1450 a.C. come avvenne per gli altri palazzi di Creta. Sulle sue rovine fu costruito nel XIV secolo a.C. un grande palazzo postminoico di tipo miceneo e un intero abitato a nord est con un'agor\u00e0 munita di portici. Nel periodo geometrico (VIII secolo a.C.) divenne luogo di culto e in epoca ellenistica vi fu costruito un piccolo tempio dedicato a Zeus. La chiesa di San Giorgio che sta nell'area archeologica, fu costruita nel XIV secolo, ai tempi del dominio veneto su Creta.\nLa villa di Agia Triada aveva al centro un cortile destinato a funzioni religiose. Da questo si sviluppavano due ali:\nFu in quest'ala che vennero trovati numerose tavolette con scrittura lineare A.\nLa peculiarit\u00e0 della villa sta nel ritrovamento a nord est del palazzo nel luogo dove sorse nel periodo postminoico il villaggio, del grande spazio porticato cui davano 8 grandi stanze che ricordava nella pianta l'agor\u00e0 di epoca ellenistica.\nGli scavi furono intrapresi una prima volta all'inizio del XX secolo e ripresi intorno al 1970 dalla Scuola Archeologica Italiana di Atene.\nKamilari.\nKamilari () \u00e8 un ridente paesino su un colle in mezzo alla piana di Mesar\u00e0, a breve distanza dalla costa. A nordovest del paese scavi del 1960 portarono alla luce una tomba a cupola del periodo prepalaziale. Nella, tomba nonostante fosse stata gi\u00e0 depredata gi\u00e0 in epoche remote, furono rinvenuti numerosi oggetti ora esposti nella sala VI del museo di Iraklio. La tomba, usata per secoli come luogo di sepolture di massa era costituito da cinque piccole stanze ed un cortile esterno.\nSempre vicino al paese, in localit\u00e0 Askidia fu trovata una necropoli ellenistica\nIn localit\u00e0 Alisandraki fu trovata una grande tomba del periodo geometrico."}
{"id": "344595", "revid": "486946", "url": "https://it.wikipedia.org/wiki?curid=344595", "title": "Belan", "text": ""}
{"id": "344596", "revid": "486946", "url": "https://it.wikipedia.org/wiki?curid=344596", "title": "Belandi", "text": ""}
{"id": "344603", "revid": "1573940", "url": "https://it.wikipedia.org/wiki?curid=344603", "title": "Cathartidae", "text": "I catartidi (Cathartidae ), noti come avvoltoi del Nuovo Mondo, sono una famiglia di uccelli dell'ordine Accipitriformes, esclusiva del continente americano.\nDescrizione.\nPresentano molte caratteristiche, come il becco adunco, le unghie ad artiglio e l'apparato digerente adattato a una dieta a base di carne, comuni agli altri Accipitriformes, da cui si differenziano per l'assenza del setto nasale, il fatto di servirsi dell'olfatto pi\u00f9 che della vista per individuare il cibo, nonch\u00e9 la siringe scarsamente sviluppata.\nTassonomia.\nQuesta famiglia comprende 5 generi e 7 specie viventi:\nGenere \"Cathartes\":\nGenere \"Coragyps\":\nGenere \"Gymnogyps\":\nGenere \"Sarcoramphus\":\nGenere \"Vultur\":"}
{"id": "344608", "revid": "88740", "url": "https://it.wikipedia.org/wiki?curid=344608", "title": "Neferkara III", "text": "Biografia.\nL'estrema scarsezza di fonti storicamente affidabili rende difficoltosa la conoscenza dei sovrani delle dinastie IX e X; solo il Canone Reale, peraltro frammentario, fornisce qualche dato a cui si affiancano alcuni riscontri archeologici.\nNeferkara (III) \u00e8 noto solamente attraverso il Canone Reale.\nQuesto sovrano, principe di Heracleopolis Magna, potrebbe essere il Neferkara, citato nei \"testi di Ankhtifi\" che avrebbe guidato le truppe del nomos di Heracleopolis contro Edfu e Tebe governata da Antef I (XI dinastia).\nIl Primo periodo intermedio fu caratterizzato dal frazionamento dell'Egitto circostanza che comport\u00f2 la presenza di pi\u00f9 sovrani regnanti nello stesso tempo. \u00c8 probabile che le dinastie IX, e X, e parzialmente anche la XI, siano contemporanee."}
{"id": "344610", "revid": "287204", "url": "https://it.wikipedia.org/wiki?curid=344610", "title": "Kheti II", "text": "Biografia.\nL'estrema scarsezza di fonti storicamente affidabili rende difficoltosa la conoscenza dei sovrani delle dinastie IX e X; solo il Canone Reale, peraltro frammentario, fornisce qualche dato a cui si affiancano alcuni riscontri archeologici.\nI dati disponibili inducono a pensare che molti dei sovrani di questa fase storica abbiano regnato contemporaneamente e solo su parti dell'Egitto.\nKheti (II) \u00e8 noto, allo stato attuale delle conoscenze, dal Canone Reale (colonna 4 posizione 21)\ne, forse, da un graffito \nF32:t-U33-HASH-N5-nfr-kA\n\u1e96 t ti ... nfr k3 r\u02c1 - Khet...Neferkara\nche pu\u00f2 essere letto come Kheti ([s3]) [figlio] di Neferkara"}
{"id": "344612", "revid": "287204", "url": "https://it.wikipedia.org/wiki?curid=344612", "title": "Senen...", "text": "Biografia.\nL'estrema scarsezza di fonti storicamente affidabili rende difficoltosa la conoscenza dei sovrani delle dinastie IX e X; solo il Canone Reale, peraltro frammentario, fornisce qualche dato a cui si affiancano alcuni riscontri archeologici.\nQuesto sovrano, di cui si conosce solamente parte del nome, \u00e8 noto solo attraverso il Canone Reale (colonna 4 posizione 22).\nCome altri sovrani dello stesso periodo, noti come dinastia di Eracleopoli o \"Casato di Akhtoy\" anche Senen... regn\u00f2, con molta probabilit\u00e0, solamente su alcune parti dell'Egitto e fu contemporaneo a sovrani inseriti nella IX e X dinastia."}
{"id": "344615", "revid": "1568601", "url": "https://it.wikipedia.org/wiki?curid=344615", "title": "Peteinosaurus", "text": "Il peteinosauro (Peteinosaurus) \u00e8 stato uno dei pi\u00f9 antichi rettili volanti.\nSistematica.\nIl genere \"Peteinosaurus\" \u00e8 attribuito alla famiglia Dimorfodontidi dell'ordine degli Pterosauri.\nA oggi questo genere comprende la sola specie \"Peteinosaurus zambellii\" descritta per la prima volta nel 1978.\nRitrovamenti.\nI fossili di \"Peteinosaurus\" risalgono al Triassico superiore (circa 215 milioni di anni fa) e sono contemporanei dei primissimi dinosauri.\nSono stati ritrovati fossili di questa specie in particolare a Cene in provincia di Bergamo. In questa localit\u00e0 negli anni '70\nsono stati ritrovati numerosissimi fossili in prevalenza Pesci ed altri animali acquatici, in questa localit\u00e0 \u00e8 stato aperto il Parco Paleontologico di Cene. La scoperta del sito \u00e8 avventa casualmente a seguito del franamento di strati rocciosi in una piccola cava di pietre da costruzione. Don Antonio Canova, appassionato di paleontologia, not\u00f2 strane forme su alcuni frammenti e si rivolse a Rocco Zambelli (a quel tempo responsabile del settore geo-paleontologico del Museo di scienze naturali di Bergamo). A studiare parte dei numerosissimi reperti (pesci, rettili, pterosauri, crostacei) furono chiamati vari specialisti tra cui: il tedesco Rupert Wild, Andrea Tintori, Silvio Renesto.\nDescrizione.\nI peteinosauri erano animali non molto grandi, dotati di ossa leggere. Le ali erano costituite da una membrana di pelle tesa tra un dito allungato delle zampe anteriori e le zampe posteriori. La coda lunga e diritta serviva per manovrare il volo.\nI peteinosauri sono stati i primi rettili che erano chiaramente in grado di volare e non solo di planare.\nIl peteinosaurus aveva un'apertura alare di 60 cm.\nI denti conici, regolari e appuntiti, inducono a supporre che si nutrisse di insetti catturati in volo."}
{"id": "344617", "revid": "287204", "url": "https://it.wikipedia.org/wiki?curid=344617", "title": "Kheti III", "text": "Biografia.\nL'estrema scarsezza di fonti storicamente affidabili rende difficoltosa la conoscenza dei sovrani delle dinastie IX e X; solo il Canone Reale, peraltro frammentario, fornisce qualche dato a cui si affiancano alcuni riscontri archeologici.\nCome per altri sovrani di questa dinastia l'unico riferimento per Kheti III \u00e8 il Canone Reale, che \u00e8 peraltro molto danneggiato in questa parte.\nAlcuni studiosi ritengono che nella parte mancante del nomen vi fosse il termine s3 (figlio) da cui risulterebbe \"Kheti sa Neferkara - Kheti figlio di Neferkara\".\nCome rilevato per gli altri sovrani ascritti a questa fase storica \u00e8 probabile che anche Kheti III abbia regnato solamente su una parte dell'Egitto."}
{"id": "344619", "revid": "22475", "url": "https://it.wikipedia.org/wiki?curid=344619", "title": "Notitia dignitatum", "text": "La Notitia dignitatum et administrationum omnium tam civilium quam militarium (\"Notizia di tutte le dignit\u00e0 ed amministrazioni sia civili sia militari\"), \u00e8 un documento redatto da un anonimo e attribuito dagli studiosi ad un periodo compreso tra la fine del IV secolo e l'inizio del regno dell'Imperatore romano d'Occidente Valentiniano III (425-455).\nLa sua notevole importanza documentaria per la conoscenza amministrativa del tardo Impero romano \u00e8 in parte diminuita dall'incertezza se l'originale derivasse o meno da vere e proprie fonti ufficiali.\nIl documento \u00e8 diviso in due parti, una per l'Impero d'Oriente e una per quello d'Occidente, dove elenca una lista di alti dignitari imperiali con le loro aree di competenza, oltre ai corpi militari, secondo la distribuzione territoriale. L'originale della \"Notitia\" \u00e8 conservato presso la Biblioth\u00e8que nationale de France a Parigi, e risalirebbe al Rinascimento. Contiene, infine, numerose illustrazioni, molte delle quali riproducono i segni di riconoscimento dei diversi ufficiali e delle unit\u00e0 militari.\nIl documento e la nuova riorganizzazione imperiale.\nLa parte orientale.\nLa nuova organizzazione politico/militare descritta dalla \"Notitia dignitatum\" fu certamente il frutto di una lunga evoluzione durata circa un secolo, dalle 12 Diocesi di Diocleziano (284-305), passando attraverso il sistema costantiniano, per concludersi con la definitiva divisione dell'Impero romano in Occidentale ed Orientale voluta da Teodosio I ed in 13 diocesi. Ecco come risulta suddivisa la scala gerarchica della parte Orientale, dove all'Imperatore rispondevano due prefetti del Pretorio, oltre a un \"Praefectus urbis Constantinopolitanae\", un \"Magister officiorum\" ed un \"Comes domesticorum\":\nA questa struttura seguiva parallelamente una conseguente divisione territoriale delle forze militari, come segue:\nLa sezione orientale della \"Notitia\" \u00e8 datata intorno al 395, anno della definitiva divisione dell'Impero in due parti. A quell'epoca, secondo la \"Notitia\", vi erano in Oriente due eserciti presentali imperiali (\"comitatus praesentales\"), ognuno comandato da un \"magister militum praesentalis\", il rango militare pi\u00f9 alto, dipendente direttamente dall'Imperatore. Essi comprendevano unit\u00e0 principalmente di rango palatino. In aggiunta, vi erano tre \"comitatus\" regionali, in Illyricum orientale, e nelle diocesi di Tracia e di Oriente, comprendenti per lo pi\u00f9 truppe di rango \"comitatenses\". Ognuno era comandato da un \"magister militum\", anch'esso dipendente direttamente dall'Imperatore.\nUn'anomalia in Oriente consiste nell'esistenza di due corpi di truppe di \"limitanei\", in Egitto e in Isauria, ognuno comandato da un \"comes rei militaris\", invece che da un \"dux\", dipendente direttamente dall'Imperatore, secondo la \"Notitia\". Tuttavia, i decreti imperiali emanati intorno al 440 mostrano che entrambi questi ufficiali dipendevano dal \"magister militum per Orientem\". Una possibile spiegazione per questa discrepanza \u00e8 che tra il 395 e il 440 vi furono dei cambiamenti nell'organizzazione dell'esercito. Alla pi\u00f9 tarda tra le due date, se non prima, il \"MM per Orientem\" era evidentemente divenuto il comandante supremo dell'esercito di tutta la prefettura d'Oriente (che comprendeva anche l'Anatolia e l'Egitto) e non solo della diocesi di Oriente.\nI 13 \"duces\" di frontiera orientali sono elencati nella \"Notitia\" per diocesi in cui risiedevano: Illyricum orientale (2 \"duces\"), Tracia (2), Pontica (1), Oriente (6) e Egitto (2). Jones ed Elton sostengono che, dal 360 in poi, i \"duces\" erano dipendenti dal comandante del loro \"comitatus\" diocesano: il \"magister militum\" per Illyricum, Thracias, Orientem e il \"comes\" per Aegyptum, rispettivamente (sulla base di evidenze in Ammiano per il periodo 353-78 e da 3 superstiti decreti imperiali datati 412, 438 e 440). Il \"dux Armeniae\" \u00e8 mostrato sotto la diocesi Pontica, il cui comandante militare non \u00e8 elencato nella \"Notitia\", ma era probabilmente il \"magister praesentalis\" II al tempo della \"Notitia\". Pi\u00f9 tardi, il \"dux Armeniae\" venne a trovarsi probabilmente sotto l'egida del \"magister militum per Orientem\". La struttura orientale come presentata nella \"Notitia\" rimase in gran parte intatta fino al tempo di Giustiniano I (527-65).\nLa parte occidentale.\nIn Occidente la divisione era leggermente differente. All'Imperatore rispondevano sempre due prefetti del Pretorio, oltre a un \"Praefectus urbis Romae\", un \"Magister officiorum\", un \"Quaestor sacri palatii\" ed un \"Comes domesticorum\", come segue:\nA questa struttura seguiva parallelamente una conseguente divisione territoriale delle forze militari, ma considerando anche che le forze andavano suddivise tra fanteria (\"Magister peditum praesentalis\") e cavalleria (\"Magister equitum praesentalis\"), come segue: \nLa sezione occidentale venne completata considerevolmente pi\u00f9 tardi della sezione orientale, intorno al 425, dopo che l'Occidente fu devastato e in parte occupato dalle trib\u00f9 barbare. Tuttavia, sembra che la sezione occidentale fu aggiornata in pi\u00f9 tempi, nel corso del periodo tra il 400 e il 425: per esempio le disposizioni per la Britannia sono da datare a prima del 410, in quanto \u00e8 in quella data che le truppe romane si ritirarono definitivamente dall'isola. Ci\u00f2 riflette la confusione dell'epoca, a causa della quale le disposizioni delle armate e dei comandi cambiavano costantemente a seconda delle necessit\u00e0 del momento; per esempio il grande \"comitatus\" in Spagna, che non era una diocesi di frontiera, ma dovette in quegli anni affrontare le invasioni di Visigoti, Suebi, Alani e Vandali. Di conseguenza, la sezione occidentale della \"Notitia\" non rappresenta affatto la struttura del comando occidentale come era nel 395 (che presumibilmente all'epoca era molto simile a quella del comando orientale cos\u00ec come descritta dalla \"Notitia\"). Inoltre, laddove la sezione orientale rappresenta un inizio (la struttura essenziale dell'esercito romano-orientale), la sezione occidentale rappresenta un esercito in crisi e prossimo alla sua dissoluzione. La scala del disordine in cui era caduto l'esercito in questo periodo \u00e8 illustrata dall'analisi di Heather delle unit\u00e0 nell'esercito occidentale. Di 181 reggimenti di \"comitatenses\" elencati per il 425, solo 84 esistevano prima del 395; e molti reggimenti di \"comitatenses\" erano semplicemente unit\u00e0 di \"limitanei\" promosse a \"comitatenses\" (ovvero \"pseudocomitatenses\"), implicando la distruzione o la dissoluzione di circa 76 reggimenti di \"comitatenses\" nel corso del periodo 395-425. A partire dal 460, l'esercito occidentale era in larga parte dissolto.\nLa struttura occidentale differiva sostanzialmente dall'orientale. In Occidente, l'Imperatore non aveva il controllo diretto dei comandanti dei suoi \"comitatus\" regionali, che invece erano dipendenti a un generalissimo militare, il cui titolo, secondo la \"Notitia\", era quello di \"magister peditum praesentalis\" (letteralmente: \"maestro della fanteria alla presenza dell'Imperatore\"), ma \u00e8 noto da altre fonti come \"magister utriusque militiae\" (abbreviazione: MVM, letteralmente \"maestro di entrambe le milizie\", cio\u00e8 di fanteria e di cavalleria). Tale ufficiale era effettivamente il comandante supremo di tutti gli eserciti occidentali, con un deputato noto dalla \"Notitia\" come \"magister equitum praesentalis\", del singolo ma grande esercito presentale occidentale. Subordinati al MVM vi erano i comandanti di tutti i \"comitatus\" diocesani in Occidente: Gallia, Britannia, Illyricum (Occidentale), Africa, Tingitania e Hispania. In contrasto alle loro controparti orientali, tutti di rango \"magister militum\", i comandanti dei \"comitatus\" regionali occidentali avevano tutti il rango inferiore di \"comes\", salvo per il \"magister equitum per Gallias\". Ci\u00f2 si pu\u00f2 spiegare con il fatto che tutti i \"comitatus\", ad eccezione di quello della Gallia, avevano una dimensione inferiore dei \u2013 soldati tipicamente comandati da un \"magister militum\". Questa struttura anomala, con l'Imperatore messo in ombra da un generalissimo, era sorta durante l'ascendenza del generale mezzo-vandalo Stilicone (395\u2013408), che fu assunto da Teodosio I come tutore e reggente del figlio e successore in Occidente Onorio. Dopo la tragica fine di Stilicone nel 408, una successione di deboli imperatori assicur\u00f2 che questa situazione continuasse, sotto i successori di Stilicone (specialmente Aezio e Ricimero), fino alla dissoluzione dell'Impero d'Occidente nel 476.\nSecondo la \"Notitia\", dieci dei dodici \"duces\" occidentali erano direttamente dipendenti al MVM e non al loro \"comes\" regionale. Tuttavia, questo non \u00e8 in linea con la situazione in Oriente e probabilmente non riflette nemmeno la situazione n\u00e9 nel 395 n\u00e9 nel 425. Sarebbe stato chiaramente un'organizzazione non pratica, in quanto la mancanza di un comandante di tutto il teatro di operazioni avrebbe reso impossibile ogni efficace operazione congiunta tra \"comitatus\" e \"limitanei\". Il periodo caotico 406-25 probabilmente provoc\u00f2 ripetuti cambiamenti \"ad hoc\" nelle relazioni tra comandanti e subordinati a seconda delle necessit\u00e0 del momento. Di fronte ai dati confusionari delle bozze precedenti, il redattore finale della \"Notitia\" presumibilmente decise di prendere la semplice soluzione di mostrare tutti questi ufficiali come dipendenti direttamente al MVM. Tuttavia, una traccia della vera organizzazione sopravvive: la \"Notitia\" mostra i \"duces\" della \"Caesariensis\" e \"Tripolitania\" come dipendenti al \"comes Africae\". La carta dell'organizzazione occidentale qui elenca i \"duces\" sotto il loro rispettivo ufficiale maggiore di diocesi, riflettendo la situazione pi\u00f9 probabile. L'unico \"dux\" che probabilmente dipendeva direttamente al MVM era il \"dux Raetiae I et II\", le cui province appartenevano alla diocesi di Italia.\nGalleria d'immagini.\nPer una pi\u00f9 dettagliata galleria di immagini si rimanda alla voce: elenco di legioni romane."}
{"id": "344620", "revid": "124123", "url": "https://it.wikipedia.org/wiki?curid=344620", "title": "Kheti IV", "text": "Biografia.\nL'estrema scasit\u00e0 di fonti storicamente affidabili rende difficoltosa la conoscenza dei sovrani delle dinastie IX e X; solo il Canone Reale, peraltro frammentario, fornisce qualche dato a cui si affiancano alcuni riscontri archeologici.\nLa collocazione di questo sovrano, citato solamente dal Canone Reale, \u00e8 quanto mai difficoltosa in quanto il nome (\"Me[...]\") potrebbe essere ricostruito anche in altre forme come \"Meribra o Merihor\", nomi che compaiono su alcuni reperti attribuiti a sovrani della X dinastia."}
{"id": "344621", "revid": "14365", "url": "https://it.wikipedia.org/wiki?curid=344621", "title": "Teorema dell'economia del benessere", "text": ""}
{"id": "344623", "revid": "287204", "url": "https://it.wikipedia.org/wiki?curid=344623", "title": "Denominatore", "text": "In una frazione, il denominatore \u00e8 il numero che sta sotto la \"linea di frazione\" e indica in quante parti (\"frazioni\") deve essere divisa l'unit\u00e0 l\"intero\", o pi\u00f9 in generale la grandezza che viene presa a riferimento quale unit\u00e0.\n Numeratore---------------- barra di frazione Denominatore\nPer esprimere verbalmente il denominatore si usano solitamente i numeri ordinali, per esempio\nFa eccezione il caso in cui il denominatore \u00e8 2, in cui invece di \"secondo\" che sarebbe la dicitura ordinaria per indicare l'ordinale del numero 2, si usa la parola \"\"mezzo\" o \"mezzi\", in quanto una divisione per due dell'intero \u00e8 una divisione a \"met\u00e0\". Ad esempio:\nCondizioni di esistenza.\nUna frazione, numerica o letterale o algebrica che sia, \u00e8 definita se e solo se il denominatore \u00e8 diverso da zero.\nUna divisione per zero risulta senza senso in algebra e in aritmetica."}
{"id": "344625", "revid": "24254300", "url": "https://it.wikipedia.org/wiki?curid=344625", "title": "Reattore a fissione", "text": "il clima temperato di tony pestrikella bla bla bla io sn un grandissimo figo e sn il pi\u00f9 grande"}
{"id": "344626", "revid": "7077", "url": "https://it.wikipedia.org/wiki?curid=344626", "title": "Gneisenau (incrociatore)", "text": ""}
{"id": "344630", "revid": "37618", "url": "https://it.wikipedia.org/wiki?curid=344630", "title": "Corno francese", "text": ""}
{"id": "344631", "revid": "74801", "url": "https://it.wikipedia.org/wiki?curid=344631", "title": "Punteggiatura", "text": "La punteggiatura (o interpunzione) \u00e8 un sottosistema di segni paragrafematici utilizzati nell'ortografia, comprendente un insieme di segni (detti \"segni interpuntivi\") che servono a separare o a evidenziare parole, gruppi di parole (o \"sintagmi\") e frasi; col punto a terminare il periodo oppure, come in certa prosa giornalistica, a frammentarlo. Variabile da una lingua all'altra, l'impiego della punteggiatura \u00e8 definito parte dalle regole proprie di una lingua , parte dalle dello scrivente.\nStoria.\nI primi esempi di segni che indicano pause nel discorso compaiono nella stele di Mesha dei Moabiti (IX sec. a.C.). Con lo stesso scopo i Greci usavano punti variamente disposti (spesso uno sopra l'altro, come l'attuale due punti) e cos\u00ec pure i Romani, che introdussero la virgola (dal latino \"virgula\", \"piccola verga\"). Tuttavia furono soprattutto gli amanuensi medievali a farne uso e a idearne di nuovi. Per esempio il punto esclamativo, che deriva dal latino \"io\" (\"evviva\"), posta alla fine della frase per indicare gioia o sorpresa. Col tempo \"i\" si spost\u00f2 sopra \"o\", poi \"o\" divent\u00f2 un punto e \"i\" divent\u00f2 la parte superiore del segno esclamativo. Sorte simile ebbero \"q\" ed \"o\" di \"quaestio\" (\"domanda\"), posta al termine delle frasi interrogative: \"q\" si spost\u00f2 sopra \"o\", \"o\" divenne un punto e \"q\" si trasform\u00f2 nella parte superiore del punto interrogativo. Gli antichi Greci usavano il punto e virgola come punto interrogativo e tuttora, in greco moderno, il punto interrogativo \u00e8 rappresentato da un punto e virgola.\nNel corso dei secoli vi \u00e8 stata un'intensa attivit\u00e0 di elaborazione per l'uso \"corretto\" della punteggiatura e una serie di discussioni pi\u00f9 o meno vivaci a seconda dei periodi storici, soprattutto in relazione all'uniformit\u00e0 e alla stabilit\u00e0 delle sue \"regole\". Non va tuttavia dimenticato che un determinato uso della punteggiatura, se non addirittura la sua eliminazione, pu\u00f2 rappresentare la \"cifra stilistica\" di alcuni autori. Sull'odierna tendenza a un impiego ridotto dei segni d'interpunzione, pu\u00f2 essere utile ricordare l'affermazione (tuttora valida) di Francesco Flora, secondo il quale \u00abi moderni tendono con ragione a diradare i troppi segni di interpunzione. Ma sono anche capaci di abolirli affatto, talvolta per eccesso di raffinatezza, talvolta per manifesta ignoranza\u00bb.\nTipi.\nNella lingua italiana, i segni di punteggiatura sono i seguenti:\nQuesti segni esistono nelle principali lingue indoeuropee. Tuttavia, sono ravvisabili alcune eccezioni; ad es. per la lingua spagnola: mentre in altre lingue occidentali una frase interrogativa o esclamativa finisce soltanto con \u00ab?\u00bb o \u00ab!\u00bb, in spagnolo queste vengono racchiuse tra \u00ab\u00bf\u00bb e \u00ab?\u00bb e tra \u00ab\u00a1\u00bb e \u00ab!\u00bb; in greco, infine, l'interrogazione si esprime con un segno d'interpunzione simile al punto e virgola, detto \u0395\u03c1\u03c9\u03c4\u03b7\u03bc\u03b1\u03c4\u03b9\u03ba\u03cc \"(er\u014dt\u0113matik\u00f3)\".\nPause.\nAlcuni segni rappresentano pause. Nelle lingue neolatine, questi sono il punto, la virgola, il punto e virgola e i due punti. Le lingue non neolatine possono usare altri segni: ad esempio nell'alfabeto armeno la pausa alla fine di un periodo si indica con il detto \u057e\u0565\u0580\u057b\u0561\u056f\u0565\u057f, \"verdjaket\" simile graficamente ai due punti latini; altre come la lingua thai non utillzzano pause perch\u00e9 le parole sono scritte senza la spaziatura che nella lingua thai si usa invece solo alla fine del periodo. In dottrina il punto viene considerata una pausa forte e chiusa mentre la virgola una pausa debole e aperta. Sul punto e virgola e sui due punti le teorie non sono concordanti. Secondo l\"'Enciclopedia dell'italiano\" Treccani sono pause intermedie.\nAltre lingue.\nAltre lingue europee usano molto la stessa punteggiatura dell'italiano. La somiglianza \u00e8 cos\u00ec forte che le poche variazioni possono confondere un lettore nativo italiano. Le virgolette sono particolarmente variabili tra le lingue europee. Per esempio, in francese e in russo, le virgolette appaiono come: \"\u00abJe suis fatigu\u00e9.\u00bb\" (in francese, ogni \"doppia punteggiatura\", come il \"guillemet\", richiede uno spazio non interrotto; in russo no).\nSegni di punteggiatura inediti.\nPunto esclarrogativo.\nNel 1962, il pubblicitario americano Martin K. Speckter propose il punto esclarrogativo (in inglese: \"interrobang\") (\u203d), una combinazione del punto interrogativo e del punto esclamativo, per contrassegnare le domande retoriche o le domande dichiarate con un tono di incredulit\u00e0. Anche se il nuovo segno di punteggiatura fu ampiamente discusso negli anni '60, non riusc\u00ec ad ottenere un uso diffuso.\n\"Plumons l'Oiseau\".\n\"Plumons l'Oiseau\" \u00e8 un libro del francese Herv\u00e9 Bazin, dove propose una serie di sei segni di punteggiatura innovativi:\n\"Virgola esclamativa\", \"virgola interrogativa\".\nUna domanda di brevetto internazionale \u00e8 stata depositata, e pubblicata nel 1992 con il numero WO9219458 della Organizzazione Mondiale per la Propriet\u00e0 Intellettuale (OMPI), per due nuovi segni di punteggiatura: la \"virgola esclamativa\" e la \"virgola interrogativa\". La virgola interrogativa ha una virgola al posto del punto alla base di un punto interrogativo, mentre la virgola esclamativa ha una virgola al posto del punto alla base di un punto esclamativo. Questi erano destinati all'uso come punti interrogativi ed esclamativi all'interno di una frase, una funzione per la quale possono essere usati anche i normali punti interrogativi ed esclamativi, ma che pu\u00f2 essere considerata obsoleta. La domanda di brevetto \u00e8 entrata nella fase nazionale solo in Canada. Fu pubblicizzata come decaduta in Australia il 27 gennaio 1994 e in Canada il 6 novembre 1995."}
{"id": "344632", "revid": "933835", "url": "https://it.wikipedia.org/wiki?curid=344632", "title": "Shed...", "text": "Biografia.\nL'estrema scarsit\u00e0 di fonti storicamente affidabili rende difficoltosa la conoscenza dei sovrani delle dinastie IX e X; solo il Canone Reale, peraltro frammentario, fornisce qualche dato a cui si affiancano alcuni riscontri archeologici.\nDi questo sovrano rimane solamente parte del nome.\nAnche questo sovrano \u00e8 citato solamente dal Canone Reale e la collocazione nella IX dinastia dipende appunto dalla posizione del nome in questo documento."}
{"id": "344636", "revid": "1543377", "url": "https://it.wikipedia.org/wiki?curid=344636", "title": "Scharnhorst (incrociatore da battaglia)", "text": "La Scharnhorst fu una nave da battaglia veloce classe Scharnhorst della Kriegsmarine tedesca (classificata come incrociatore da battaglia dalla Royal Navy). Fu battezzata cos\u00ec in onore del generale prussiano e riformatore dell'esercito Gerhard von Scharnhorst e per commemorare l'incrociatore corazzato della prima guerra mondiale SMS \"Scharnhorst\".\nStoria.\nVenne costruita a Wilhelmshaven in Germania, varata il 3 ottobre 1936 ed entr\u00f2 in servizio il 7 gennaio 1939. Poco dopo l'entrata in servizio venne modificata a met\u00e0 del 1939 spostando l'albero maestro verso poppa, alterando l'insellatura e rimpiazzando la sua prua dritta con una \"Atlantic bow\" (\"prua atlantica\") per migliorarne le prestazioni in mare. Comunque la sua linea di galleggiamento relativamente bassa la rese costantemente \"umida\" in mare aperto. Lo spessore della corazzatura era paragonabile a quello di una nave da battaglia e se non fosse stato per il calibro relativamente piccolo dei suoi cannoni sarebbe stato classificato come tale dai britannici. La marina tedesca lo classific\u00f2 comunque come nave da battaglia, cos\u00ec come per la nave sorella \"Gneisenau\". I suoi nove cannoni principali da 280mm non erano all'altezza dei cannoni da 381mm della maggior parte delle navi da battaglia dell'epoca. Il suo armamento venne ereditato dal suo progetto originario come \"nave da battaglia tascabile ingrandita\". All'inizio degli anni 1940 venne programmata la sostituzione delle sue tre torri trinate da 280mm con tre torri binate da 380mm, ma questa operazione avrebbe richiesto due anni e lo scoppio della seconda guerra mondiale imped\u00ec la sua esecuzione. Il suo armamento inferiore ostacol\u00f2 il suo ruolo di predone contro i convogli britannici, dato che la sua minaccia poteva essere contrastata facendo scortare i convogli da navi da battaglia.\nLa guerra inizi\u00f2 prima del completamento dei lavori di modifica della \"Scharnhorst\" e la sua prima operazione di guerra fu una missione nel passaggio tra l'Islanda e le Isole F\u00e6r \u00d8er alla fine del novembre 1939 in compagnia della \"Gneisenau\", durante la quale affond\u00f2 l'incrociatore mercantile armato britannico HMS \"Rawalpindi\". Nella primavera del 1940 la \"Scharnhorst\" e la \"Gneisenau\" coprirono l'invasione della Norvegia. Ingaggiarono l'incrociatore da battaglia britannico \"Renown\" il 9 aprile 1940 senza risultati conclusivi. L'8 giugno 1940, nell'ambito dell'operazione \"Juno\", le due navi affondarono la portaerei \"Glorious\" ed i suoi cacciatorpediniere di scorta \"Acasta\" e \"Ardent\" a circa 64\u00b0 N al largo della Norvegia. Durante questa azione la \"Scharnhorst\" venne colpita da un siluro della \"Acasta\". Venne ulteriormente danneggiata da una bomba pochi giorni pi\u00f9 tardi e rimase in riparazione per la maggior parte del 1940. Alla fine del dicembre 1940 la \"Scharnhorst\" e la \"Gneisenau\" tentarono di forzare il blocco britannico per attaccare le linee di trasporto atlantiche, ma dovettero tornare indietro quando la \"Gneisenau\" venne danneggiata dal mare tempestoso.\nDal 22 gennaio al 22 marzo 1941 la \"Scharnhorst\" e la \"Gneisenau\" operarono nell'Atlantico al comando dell'ammiraglio G\u00fcnther L\u00fctjens. Il 3 febbraio forzarono lo stretto di Danimarca ed il giorno successivo raggiunsero la Groenlandia meridionale. L'8 febbraio attaccarono il convoglio HX-106, ma l'attacco venne interrotto quando venne avvistata la nave da battaglia HMS \"Ramillies\" della Royal Navy. Dodici giorni dopo, il 22 febbraio vennero avvistati ed affondati quattro mercantili alleati al largo di Terranova. Operando in una zona dell'Atlantico in cui la copertura area britannica era debole od inesistente, le navi tedesche riuscirono a eludere la Royal Navy e tra il 7 ed il 9 marzo attaccarono il convoglio SL-67 interrompendo l'attacco solo all'avvistamento della nave da battaglia HMS \"Malaya\". Il 15 marzo un convoglio di navi cisterna priva di scorta venne attaccato a sud-est di Terranova ed il giorno successivo un convoglio misto venne avvistato ed attaccato, affondando 13 navi (di cui 4 da parte della \"Scharnhorst\"). Questo fu l'ultimo ingaggio prima che le due navi entrassero nel porto francese di Brest il 22 marzo. La \"Scharnhorst\" aveva affondato 8 navi, per un tonnellaggio di 50.091 t rispetto ad un totale complessivo di 22 navi per un tonnellaggio totale di 117.455 t.\nMentre si trovavano a Brest le navi tedesche furono il bersaglio di numerosi attacchi aerei. Il danno conseguente e i problemi con i tubi surriscaldati di una caldaia tennero la \"Scharnhorst\" non operativa fino alla fine del 1941, quando venne deciso di rinviare in Germania i due incrociatori da battaglia insieme all'incrociatore pesante \"Prinz Eugen\". Durante la sua permanenza a Brest, a bordo della Scharnhorst erano stati installati al pari della gemella Gneisenau due impianti lanciasiluri trinati da 533\u00a0mm ricavati dall'incrociatore leggero Nurnberg. Poich\u00e9 era troppo rischioso tentare il passaggio per l'Atlantico del Nord, l'11-13 febbraio 1942, le tre grandi navi scortate da decine di cacciamine e altre piccole imbarcazioni tentarono un audace passaggio, attraverso La Manica (Operazione Cerberus) per raggiungere la Germania. Colti di sorpresa i britannici non furono in grado di fermarle con attacchi aerei e navali, anche se la \"Scharnhorst\" e la \"Gneisenau\" vennero danneggiate entrambe da mine navali durante l'ultima parte del viaggio.\nI lavori di riparazione, un incagliamento ed un impianto a vapore sempre problematico, tennero la \"Scharnhorst\" fuori dall'azione fino al marzo 1943, quando venne inviata nella Norvegia settentrionale per unirsi alla nave da battaglia \"Tirpitz\" e ad altre navi tedesche che minacciavano i convogli artici verso l'Unione Sovietica. Gli esercizi di addestramento nei mesi successivi culminarono con il bombardamento di Spitzbergen dell'8 settembre 1943, insieme alla \"Tirpitz\".\nL'affondamento.\nIl 25 dicembre 1943 la \"Scharnhorst\" e diversi cacciatorpediniere, al comando del \"Konteradmiral\" Erich Bey, presero il mare con la missione di attaccare i convogli artici JW 55B e RA 55A, diretti in Russia passando a nord della Norvegia. Sfortunatamente per i tedeschi, i loro ordini erano stati decifrati dai criptoanalisti britannici, e l'Ammiragliato britannico invi\u00f2 una forza superiore ad intercettarli. Il giorno successivo, con tempo cattivo ed incapace di localizzare il convoglio, Bey distacc\u00f2 i due cacciatorpediniere inviandoli a sud, e lasciando la \"Scharnhorst\" da sola. Meno di due ore dopo la nave incontr\u00f2 la forza di scorta del convoglio: gli incrociatori \"Belfast\", \"Norfolk\" e \"Sheffield\". Nascosti dalla neve, gli incrociatori britannici aprirono il fuoco.\nDopo uno scambio di diverse bordate il radar dello \"Scharnhorst\" venne messo fuori uso, lasciandolo incapace di rispondere accuratamente al fuoco. La \"Norfolk\" sub\u00ec danni minori. Per tentare di aggirare gli incrociatori, Bey ordin\u00f2 alla \"Scharnhorst\" di prendere una rotta a sud-est, allontanandosi dagli incrociatori. Nel tardo pomeriggio la forza di copertura del convoglio, inclusa la nave da battaglia britannica \"Duke of York\", entr\u00f2 in contatto e apr\u00ec il fuoco. Nonostante la perdita del suo hangar e di una torretta, la \"Scharnhorst\" aument\u00f2 temporaneamente la sua distanza dagli inseguitori. A questo punto la sua fortuna fin\u00ec, quando alle 18:20 un altro proiettile dalla \"Duke of York\" distrusse una sala caldaie, riducendo la sua velocit\u00e0 e lasciandola cos\u00ec vulnerabile agli attacchi dei cacciatorpediniere. L'incrociatore \"Jamaica\" e i cacciatorpediniere \"Musketeer\", \"Matchless\", \"Opportune\" e \"Virago\" si avvicinarono lanciando i propri siluri, seguiti da ulteriori bordate d'artiglieria e da un'ondata finale di siluri. La \"Scharnhorst\" sub\u00ec gravi danni, si capovolse ed affond\u00f2 alle 19:45 del 26 dicembre con le eliche ancora in movimento. Su un equipaggio di 1.968 uomini, solo 36 sopravvissuti furono salvati dal mare gelido; 30 dalla HMS \"Scorpion\" e 6 dalla \"Virago\".\nPi\u00f9 tardi in serata l'ammiraglio Bruce Fraser annunci\u00f2 ai suoi ufficiali a bordo della \"Duke of York\":\nIronicamente, nel 1793 Gerhard von Scharnhorst aveva servito come giovane luogotenente sotto il Duca di York nei Paesi Bassi.\nIl 3 ottobre 2000 il relitto sommerso della \"Scharnhorst\" venne localizzato a circa 72\u00b0\u00a016' latitudine nord, 28\u00b0\u00a041' longitudine Est, approssimativamente a circa 130\u00a0km a nord-nord est di Capo Nord, alla profondit\u00e0 di circa 300 m, e venne fotografata dalla Royal Norwegian Navy."}
{"id": "344637", "revid": "90900", "url": "https://it.wikipedia.org/wiki?curid=344637", "title": "Scharnhorst (incrociatore)", "text": ""}
{"id": "344648", "revid": "6923", "url": "https://it.wikipedia.org/wiki?curid=344648", "title": "Scuola di Res\u00ecna", "text": "Per Scuola di Res\u00ecna (o Repubblica di Portici, secondo l'ironica definizione di Domenico Morelli) si intende una corrente pittorica italiana, sviluppatasi sul tema del verismo e affine alla corrente dei macchiaioli. \nDescrizione e storia.\nUn gruppo di pittori si riunivano presso Res\u00ecna, localit\u00e0 oggi inglobata nel comune di Ercolano (conosciuto anticamente come Res\u00ecna, da cui prende il nome la corrente) e a Portici, dal 1863 al 1867, cio\u00e8 dall'arrivo a Napoli di Adriano Cecioni, fino alla partenza di Giuseppe De Nittis per Parigi.\nIl programma della scuola fu dichiaratamente antiaccademico, orientato verso lo studio del vero, l'immediatezza dell'impressione e affine a quello dei macchiaioli. Negli anni porticesi De Nittis esegu\u00ec una serie di paesaggi immersi in una luce limpida e tersa; lo stesso impianto che ritroviamo nelle opere di Marco De Gregorio, pi\u00f9 indirizzate per\u00f2 verso la rappresentazione del paesaggio urbano. Oltre a Cecioni, De Nittis e De Gregorio, altri membri generalmente inclusi nel nucleo della scuola sono Federico Rossano, Nicola Palizzi e Antonino Leto. La scuola di Res\u00ecna - che era una reazione all'ambiente artistico partenopeo, dominato da Filippo Palizzi e da Domenico Morelli - intendeva abolire il disegno preparatorio, accogliere soggettivamente le impressioni che l'osservazione della natura suggerisce e realizzare una pittura essenzialmente tonale.\nSecondo Diego Martelli \u00ab[Cecioni] fatta lega con Marco De Gregorio, Giuseppe De Nittis e Federico Rossano, costitu\u00ec con essi una camerata di radicali in arte, che nessuna autorit\u00e0 riconoscendo, disprezzando tutto quanto poteva procurar loro benessere, con le concessioni fatte alla moda, si deliziarono delle intime soddisfazioni che procura ai veri artisti, in comunione d'idee, la osservazione attenta della natura, il fantasticare quotidiano e continuo su tutti gli effetti e su tutte le forme dell'avvicendarsi continuo delle immagini della vita.\u00bb"}
{"id": "344650", "revid": "78273", "url": "https://it.wikipedia.org/wiki?curid=344650", "title": "Battaglia del Rio della Plata", "text": ""}
{"id": "344652", "revid": "466539", "url": "https://it.wikipedia.org/wiki?curid=344652", "title": "Isa Barzizza", "text": "Biografia.\nFiglia del direttore d'orchestra Pippo Barzizza e di Tatina Salesi, studi\u00f2 al Liceo classico Vincenzo Gioberti di Torino e inizi\u00f2 parallelamente a partecipare a rappresentazioni teatrali di prosa in ruoli secondari vicino ad attori come Ruggero Ruggeri, Elsa Merlini ed Eduardo De Filippo. All'inizio Pippo Barzizza era contrario all'attivit\u00e0 teatrale della figlia. Fu Erminio Macario che la lanci\u00f2 nel mondo del teatro dopo che la Barzizza ebbe terminato gli studi liceali.\nIl grande attore chiese personalmente al padre di Isa di farla debuttare in una sua rivista. Il padre accett\u00f2 a patto che Isa fosse sempre seguita da una governante e cos\u00ec fu. Isa Barzizza debutt\u00f2 con \"Le educande di San Babila\" del 1947, seguita poi da \"Follie di Amleto\" del 1947-48. Dotata di un fisico avvenente e di una spigliata ironia, divenne molto presto una delle beniamine del teatro leggero e musicale del dopoguerra italiano.\nIn teatro con Tot\u00f2.\nIl suo secondo padrino fu Tot\u00f2, da cui si pu\u00f2 dire che impar\u00f2 tutti i segreti del mestiere: dal rapporto diretto con il pubblico ai tempi comici, dalla mimica all'uso dello spazio sul palcoscenico. In campo teatrale interpret\u00f2 con Tot\u00f2 due spettacoli: \"C'era una volta il mondo\" (1948) e \"Bada che ti mangio\" (1949). In quest'ultima commedia nacque la gag del vagone letto, riproposta anche nel film \"Tot\u00f2 a colori\" del 1952. Visto il successo dello sketch e la travolgente comicit\u00e0 di Tot\u00f2, dopo alcuni mesi di repliche dai sette minuti della prima arriv\u00f2 a durare ben 45 minuti. Il comico napoletano era capace di aggiungere sempre qualcosa per venire incontro all'entusiasmo del pubblico.\nIl cinema.\nLa Barzizza con Tot\u00f2 debutt\u00f2 anche al cinema nel film \"I due orfanelli\" del 1947 e realizz\u00f2 con lui 11 film. La sua filmografia conta nel complesso una trentina di pellicole in ruoli per lo pi\u00f9 secondari, come spalla dei comici maschili, con i quali gi\u00e0 lavorava a teatro. Forse l'unico ruolo da protagonista che interpret\u00f2 fu quello in \"Gran variet\u00e0\" del 1954, dove cantava un \"blues\" con un fatale vestito nero di raso con lo spacco.\nNella stagione 1951-52 lavor\u00f2 con Garinei e Giovannini che omaggiarono la sua grande bellezza e il suo spigliato senso dell'umorismo in riviste come \"Gran baldoria\", che riscosse un grande successo di pubblico. Negli stessi anni si ciment\u00f2 anche nel teatro di prosa recitando William Shakespeare ne \"La dodicesima notte\" per la regia di Renato Castellani.\nIl 3 gennaio 1954, giorno d'inizio dei programmi ufficiali della televisione italiana, la Rai trasmise l'atto unico di Carlo Goldoni \"Osteria della posta\" nel quale la Barzizza era l'attrice protagonista. Seguirono numerose altre commedie. Nel 1955-56 ebbe un nuovo successo con la commedia musicale \"Valentina\", la storia d'amore di due fidanzati che fanno un salto in avanti nel tempo.\nNel 1960, a soli 31 anni, decise d'interrompere la carriera nel teatro brillante in seguito alla morte del marito, il regista televisivo Carlo Alberto Chiesa, per un incidente stradale avvenuto il 3 giugno 1960 sulla via Aurelia. Per alcuni anni si dedic\u00f2 totalmente all'unica figlia; si leg\u00f2 poi sentimentalmente al costruttore edile Enzo Villoresi. Seguendo un consiglio agli inizi degli anni sessanta fond\u00f2 una societ\u00e0 di doppiaggio, dedicandosi a questa attivit\u00e0, sia come imprenditrice sia come direttrice artistica.\nTorn\u00f2 a teatro solo nei primi anni novanta, di nuovo in commedie come \"La pulce nell'orecchio\" per la regia di Gigi Proietti, o \"Arsenico e vecchi merletti\" per la regia di Mario Monicelli. Nel 1995 partecip\u00f2 al Festival di Spoleto con \"L'ultimo Yankee\" di Arthur Miller e nel 1999 interpret\u00f2 una versione della riduzione teatrale del romanzo \"Sorelle Materassi\" di Aldo Palazzeschi, accanto a Lauretta Masiero.\nNello stesso periodo \u00e8 tornata a lavorare anche al cinema e in televisione: ha condotto per Rai 3 il rotocalco \"Mai dire mai\" nel 1989 con Fabio Fazio e Giampiero Mughini e ha partecipato alle due serie della \"fiction\" di Rai 1 \"Non lasciamoci pi\u00f9\" (1999 e 2001). Nel 2012 nel film \"Viva l'Italia\" \u00e8 tornata sul grande schermo interpretando il ruolo di Marisa, anziana ricoverata in un ospedale.\nPubblicit\u00e0.\nNel 1957 ha preso parte alla trasmissione televisiva giornaliera pubblicitaria di \"Carosello\", pubblicizzando il brandy Gran Senior delle distillerie Fabbri insieme a Erminio Spalla, Sylva Koscina, Dawn Addams, Luciana Peverelli, Virna Lisi, Sandra Milo, Nilla Pizzi ed Emilio Schuberth e nel 1958 nella medesima rubrica ha pubblicizzato Vitapointe e lo shampoo Vibum per la Chlorodont."}
{"id": "344653", "revid": "8897", "url": "https://it.wikipedia.org/wiki?curid=344653", "title": "Aereoplano", "text": ""}
{"id": "344654", "revid": "51668", "url": "https://it.wikipedia.org/wiki?curid=344654", "title": "Harald di Norvegia", "text": ""}
{"id": "344655", "revid": "287204", "url": "https://it.wikipedia.org/wiki?curid=344655", "title": "H...", "text": "Biografia.\nSovrano, di cui si conosce solamente l'inizio del nome, citato solamente nel Canone Reale.\nA questo sovrano dovrebbero seguirne, nel Canone Reale, altri nove (da 5.1 a 5.9) i cui nomi sono andati completamente perduti.\nLa riga 10 della V colonna (5.10) riporta un totale (scritto in rosso) di 18 sovrani, tale notazione, in altri punti del documento sembra concordare con i cambi di dinastia citati nell'opera di Manetone anche se la mancanza di altre indicazioni rende difficile attribuire un particolare significato all'annotazione"}
{"id": "344657", "revid": "16953", "url": "https://it.wikipedia.org/wiki?curid=344657", "title": "Osteno", "text": ""}
{"id": "344658", "revid": "228587", "url": "https://it.wikipedia.org/wiki?curid=344658", "title": "Eric Bernard", "text": ""}
{"id": "344660", "revid": "6923", "url": "https://it.wikipedia.org/wiki?curid=344660", "title": "Autodromo Jos\u00e9 Carlos Pace", "text": ""}
{"id": "344662", "revid": "638792", "url": "https://it.wikipedia.org/wiki?curid=344662", "title": "Professoressa Ivy", "text": ""}
{"id": "344665", "revid": "125164339", "url": "https://it.wikipedia.org/wiki?curid=344665", "title": "Ken Aston", "text": "A lui si deve l'invenzione, nel 1966 dei cartellini nel mondo del calcio.\nBiografia.\nArbitro.\nA lui si devono molti miglioramenti nel settore dell'arbitraggio. Oltre a questo \u00e8 stato anche insegnante e soldato dell'esercito britannico. Termin\u00f2 il corso per arbitri nel 1936 e fece carriera nelle leghe inferiori diventando guardalinee nella stagione 1949-50 per i campionati corrispondenti alle Serie B, Serie C1 e Serie C2, e cominciando poi ad arbitrare.\nNel suo background biografico per\u00f2, prima di arbitrare, vi sono fatti riguardanti la sua vita di soldato. Durante la seconda guerra mondiale fu respinto dalla Royal Air Force a causa di un problema a una caviglia e conseguentemente si arruol\u00f2 nella regia artiglieria e successivamente fu trasferito al reggimento dell'esercito di stanza in India, allora sotto il controllo della Corona Inglese. Di ritorno dal servizio militare nel 1946, divent\u00f2 il primo arbitro federale a vestire la divisa nera con rifiniture bianche che divenne poi uno standard per gli arbitri. L'anno seguente fu lui che sugger\u00ec l'introduzione delle bandiere gialle per i guardalinee, al posto dei vessilli della squadra di casa utilizzati fino a quel momento. Nel 1953 divent\u00f2 l'insegnante capo alla Newbury Park School e miglior\u00f2 fino ad arbitrare incontri di primo livello.\nArbitr\u00f2 la finale di ritorno della Coppa Intercontinentale del 1960 tra e Pe\u00f1arol anche se il suo nome rimarr\u00e0 per sempre nelle pagine pi\u00f9 nere del calcio italiano per aver arbitrato in modo da tutti definito asimmetrico il famigerato incontro Cile-Italia del 1962 (ricordato anche in termini epici come la \"Battaglia di Santiago\"), ossia la partita del gruppo 2 del Campionato del mondo di calcio che si disput\u00f2 in Cile nel 1962. In quella partita Aston espulse due giocatori italiani per falli duri ma non sanzion\u00f2 minimamente i falli ben pi\u00f9 gravi dei giocatori cileni, soprattutto l'attaccante Sanchez che colp\u00ec due volte con pugni giocatori italiani fratturando il naso di Maschio. Conseguentemente Aston non arbitr\u00f2 pi\u00f9 partite n\u00e9 in quella coppa del mondo, ufficialmente a causa di una lesione al tendine di Achille, n\u00e9 nelle successive edizioni.\nDirigente.\nSuccessivamente fu chiamato a far parte della commissione arbitrale della FIFA, presiedendola per quattro anni. Fu responsabile di tutti gli arbitri nelle coppe del mondo del 1966, 1970 e 1974.\nL'invenzione dei cartellini e altre innovazioni.\nDurante i Mondiali inglesi del 1966, avvenne un fatto curioso nell'incontro dei quarti di finale tra Inghilterra e Argentina: Antonio Ratt\u00edn era stato espulso dall'arbitro tedesco Rudolf Kreitlein, ma il giocatore argentino si rifiut\u00f2 di allontanarsi dal terreno di gioco; la partita fu sospesa per 11 minuti, finch\u00e9 Ratt\u00edn, dopo ripetute rimostranze, abbandon\u00f2 il campo. Questo fatto evidentemente inculc\u00f2 in Aston la voglia di trovare un modo per far s\u00ec che episodi del genere non si ripresentassero pi\u00f9. Aston raccont\u00f2 che il \"flash\" gli venne a un semaforo: fu in questo modo che nacque l'idea dei cartellini gialli per le ammonizioni e i cartellini rossi per le espulsioni. Tale innovazione venne introdotta ai Mondiali del 1970 e poi definitivamente inserita nelle regole del calcio nel 1973. Nel 1966 Aston introdusse anche la pratica di designare un arbitro sostituto che potesse prendere il posto dell'arbitro ufficiale in caso di infortunio di quest'ultimo (pratica che evolvendo sarebbe poi sfociata nel cosiddetto quarto uomo). Propose inoltre di indicare precisamente nelle Regole del calcio la pressione atmosferica che doveva avere il pallone.\nNel 1974 introdusse inoltre l'uso della lavagna per indicare le sostituzioni, in modo da permettere ai giocatori e all'arbitro di capire pi\u00f9 velocemente chi fosse il calciatore da sostituire. Aston divenne poi membro della Football Association e capo istruttore dell'American Youth Soccer Organisation. Nel 1997 fu nominato Membro dell'Ordine dell'Impero Britannico per i suoi servizi al calcio negli Stati Uniti.\nMorte.\nMor\u00ec nel 2001 a Ilford, un sobborgo di Londra."}
{"id": "344666", "revid": "77358", "url": "https://it.wikipedia.org/wiki?curid=344666", "title": "Testimoni Di Geova", "text": ""}
{"id": "344667", "revid": "77358", "url": "https://it.wikipedia.org/wiki?curid=344667", "title": "Congregazione Cristiana dei Testimoni Di Geova", "text": ""}
{"id": "344669", "revid": "27723", "url": "https://it.wikipedia.org/wiki?curid=344669", "title": "Mars Express Orbiter", "text": ""}
{"id": "344670", "revid": "11497", "url": "https://it.wikipedia.org/wiki?curid=344670", "title": "Sanscrito", "text": ""}
{"id": "344679", "revid": "1574531", "url": "https://it.wikipedia.org/wiki?curid=344679", "title": "M\u00fcller-Thurgau", "text": "Il M\u00fcller-Thurgau \u00e8 un vitigno a bacca bianca originario del Geisenheim in Germania e utilizzato per produrre vino principalmente in Germania, Ungheria, Austria e Italia.\nIl vitigno fu creato alla fine del XIX sec. mediante incroci di Riesling renano e Madeleine Royale (prima delle ricerche sul DNA si pensava tra Riesling e Sylvaner), dall'enologo svizzero Hermann M\u00fcller (turgoviese, da qui il nome Thurgau)."}
{"id": "344680", "revid": "38120", "url": "https://it.wikipedia.org/wiki?curid=344680", "title": "L'ultima Burba", "text": ""}
{"id": "344681", "revid": "38120", "url": "https://it.wikipedia.org/wiki?curid=344681", "title": "L'Ultima burba", "text": ""}
{"id": "344683", "revid": "38120", "url": "https://it.wikipedia.org/wiki?curid=344683", "title": "Ultima burba", "text": ""}
{"id": "344686", "revid": "38120", "url": "https://it.wikipedia.org/wiki?curid=344686", "title": "Ultima Burba", "text": ""}
{"id": "344688", "revid": "289247", "url": "https://it.wikipedia.org/wiki?curid=344688", "title": "Intaccabili", "text": ""}
{"id": "344689", "revid": "287204", "url": "https://it.wikipedia.org/wiki?curid=344689", "title": "Venerdi 12", "text": ""}
{"id": "344690", "revid": "38120", "url": "https://it.wikipedia.org/wiki?curid=344690", "title": "Venerd\u00ec dodici", "text": ""}
{"id": "344691", "revid": "38120", "url": "https://it.wikipedia.org/wiki?curid=344691", "title": "Venerd\u00ec Dodici", "text": ""}
{"id": "344692", "revid": "38120", "url": "https://it.wikipedia.org/wiki?curid=344692", "title": "Venerdi dodici", "text": ""}
{"id": "344693", "revid": "2014155", "url": "https://it.wikipedia.org/wiki?curid=344693", "title": "Carlo IX di Svezia", "text": "Figlio di Gustavo I di Svezia e della sua seconda moglie, Margherita Leijonhufvud, era fratello dei re Erik XIV e Giovanni III nonch\u00e9 zio di re Sigismondo I/III, re di Svezia e Polonia. Dal padre egli ottenne anche per un certo periodo anche il ducato di S\u00f6dermanland, che includeva le province di N\u00e4rke e V\u00e4rmland.\nCarlo IX fu figura di spicco nella politica svedese della seconda met\u00e0 del XVI secolo, anche quando non era ancora stato incoronato re: uomo d'azione, energico e capace, esercit\u00f2 via via sempre poteri maggiori sotto i regni di Erik XIV, Giovanni III e quindi sotto Sigismondo, sotto il regno del quale fu nominato reggente finch\u00e9 nel 1599, detronizzando quest'ultimo, fu nominato legittimo re di Svezia.\nSigismondo che era anche re di Polonia, rimase nei suoi possedimenti polacchi. La politica di Carlo IX fu dunque concentrata sulla difesa dei confini, appunto per evitare un possibile ritorno in patria del nipote.\nBiografia.\nI primi anni.\nCarlo nacque il 4 ottobre 1550 al palazzo reale di Stoccolma, ultimo dei figli del re Gustavo Vasa e della sua seconda moglie, Margherita Eriksdotter Leijonhufvud (1516\u00a0\u2013 1551). Quando suo padre mor\u00ec nel 1560 egli divenne duca di S\u00f6dermanland e N\u00e4rke in quanto secondo la volont\u00e0 del defunto genitore i figli avrebbero dovuto rimanere tutti sotto la sovranit\u00e0 del primogenito, pur governando una parte dello Stato (i ducati) in maniera semi indipendente come principi-vassalli del regno.\nSin dalla giovent\u00f9, Carlo intraprese la carriera militare prendendo parte nel 1565 appena quindicenne alla Guerra dei sette anni del nord, ove ebbe il comando dell'artiglieria alla conquista di Varberg.\nIl duca \"campione\" del protestantesimo svedese.\nNel 1568 egli divenne il vero leader della ribellione contro suo fratello Erik XIV, ma non prese parte ai disegni di suo fratello Giovanni III dopo che questi ebbe deposto il primo. Le relazioni tra Carlo e Giovanni erano sempre piuttosto tese, perch\u00e9 i due fratelli erano sostanzialmente diversi ed orientati a perseguire politiche diverse: Carlo non sopportava le tendenze a favorire l'alto clero di Giovanni, e doveva in continuazione combattere con le mire del fratello per restringere il suo potere come duca. La nobilt\u00e0 e la maggioranza del \"Riksdag\" supportava ad ogni modo Giovanni nel suo tentativo di unificare completamente il reame e Carlo dovette successivamente (1587) rinunciare alle sue pretese autonomiste; rimase invece irremovibile, calvinista qual era, sull'aspetto religioso.\nLa crisi si riapr\u00ec alla morte di Giovanni III nel 1592. L'erede al trono era infatti il figlio maggiore di Giovanni, Sigismondo, gi\u00e0 re di Polonia e devoto cattolico. Il timore che il giovane Sigismondo potesse ricattolicizzare la terra di Svezia allarm\u00f2 la maggioranza degli svedesi di fede protestante (in particolare la nobilt\u00e0) e Carlo divenne una personalit\u00e0 chiave per controbattere le tendenze dei cattolici, nonch\u00e9 il difensore della casata dei Vasa da infliuenze esterne.\nLa scalata al potere.\nFu a causa del duca Carlo che Sigismondo, ancora \"re eletto\", venne forzato a confermare le risoluzioni del Sinodo di Uppsala del 1593, riconoscendo \"de facto\" la Svezia come uno Stato protestante. Sulla base di questo accordo, Sigismondo venne obbligato a nominare un suo reggente e la scelta gli venne praticamente imposta dal Consiglio Privato nella persona di suo zio Carlo, che aveva l'obbligo di risiedere stabilmente in Svezia mentre Sigismondo si trovava in Polonia. Gli anni che seguirono furono particolarmente difficili soprattutto a causa del fatto che Carlo non seguiva le direttive impartitegli da Sigismondo e anzi tentava di aumentare ulteriormente il proprio potere a spese del re effettivo assente sul suolo svedese.\nQuesto progetto gli impose di lavorare pi\u00f9 col popolo e col clero che non con la nobilt\u00e0, al punto che il \"Riksdag\" dovette riconoscere alla reggenza dei poteri mai avuti prima. Nel 1595 il \"riksdag\" di S\u00f6derk\u00f6ping elesse Carlo come reggente e sostenne il suo tentativo di forzare Klaus Fleming, governatore dell'\u00d6sterland (oggi regione della Finlandia), a sottomettersi alla sua volont\u00e0 piuttosto che a quella di Sigismondo, provocando lo scoppio di una guerra civile. Fleming decise di non piegarsi alla volont\u00e0 dell'usurpatore, ma la sua condotta dura nei confronti dei finlandesi fece scoppiare una rivolta dei contadini nella regione da lui amministrata che egli represse con la forza. Vecchio e malato, Fleming era ormai deciso a ritornare sui suoi passi e ad appoggiare la causa di Carlo ed a richiedere il suo aiuto per sopprimere le azioni dei rivoltosi, quando mor\u00ec improvvisamente nel 1597. La tradizione popolare vuole che quando il duca Carlo raggiunse il Castello di Turku ove Fleming abitava con la moglie e la famiglia, chiese di vedere la salma del governatore e giunto nei pressi del cadavere, lo prese per la barba e lo insult\u00f2 dicendo: \"\u00c8 una fortuna per te che tu sia morto, perch\u00e9 in caso contrario non so se la tua testa sarebbe rimasta ancora a lungo attaccata al tuo collo!\".\nIl potere di Carlo cresceva e intanto il re di Svezia, dalla Polonia, tentava di risolvere la questione con la diplomazia che prosegu\u00ec per diversi anni sin quando, dopo aver chiesto l'autorizzazione alla Confederazione polacco-lituana, Sigismondo attacc\u00f2 la Svezia con un esercito mercenario.\nTecnicamente Carlo era, senza ombra di dubbio, colpevole di alto tradimento, e come tale Sigismondo aveva tutto il diritto di riprendere possesso effettivo del proprio regno. Negli eventi che seguirono per\u00f2, malgrado i successi iniziali, Sigismondo perse la cruciale Battaglia di St\u00e5ngebro, venendo anche catturato e deposto nel 1599. L'approvazione alla deposizione pervenne dal parlamento svedese \"ex post facto\" per sottolineare ancora una volta il grande potere di cui Carlo godeva. Nella medesima sessione, il parlamento riconobbe a Carlo il titolo di successore al trono gli venne concesso unicamente il titolo di \"reggente\".\nIl regno.\nCome ultimo atto, dopo diverso tempo, il \"Riksdag\" riunito a Link\u00f6ping il 24 febbraio 1600 dichiar\u00f2 Sigismondo decaduto dal trono svedese ed il duca Carlo venne riconosciuto come sovrano, proclamato re col nome di Carlo IX. La sua elezione a re ad ogni modo venne ufficializzata solo il 22 marzo 1604 che \u00e8 la prima data in cui ufficialmente egli viene indicato come sovrano, ma non venne incoronato poi sino al 15 marzo 1607.\nIl breve regno di Carlo IX fu una serie ininterrotta di guerre. L'ostilit\u00e0 con la Polonia e la rottura con la Russia lo coinvolsero in una serie di contrasti oltremare per il possesso della Livonia e dell'Ingria, portando alla guerra polacco-svedese ed alla guerra d'Ingria, mentre le sue pretese sulla Lapponia portarono ad una guerra con la Danimarca negli ultimi anni del suo regno. In tutte queste guerre, Carlo IX ebbe poco successo, prevalentemente per il fatto che le sue forze si trovarono a fronteggiarsi contro eserciti pi\u00f9 potenti e condotti da migliori generali (come ad esempio Jan Karol Chodkiewicz e Cristiano IV di Danimarca). Con questa tipologia di politica, Carlo IX consolid\u00f2 l'opera iniziata da suo padre Gustavo I nel voler consolidare il potere della Svezia e nel volerla affermare come stato protestante, preludio all'opera ben maggiore che porter\u00e0 avanti poi suo figlio una volta salito al trono.\nNell'ambito della politica interna, Carlo IX si occup\u00f2 pochissimo dell'amministrazione dello Stato, non mancando per\u00f2 di avviare innovazioni chiave che certo sarebbero progredite se il suo regno non fosse stato di cos\u00ec breve durata. Egli promosse il commercio, in particolare quello delle pelli e del legname che venivano esportati in tutta l'area baltica.\nCarlo IX mor\u00ec il 30 ottobre 1611 al castello di Nyk\u00f6ping, lasciando a suo erede il figlio Gustavo Adolfo. Il giudizio degli storici su Carlo IX e sulla sua attivit\u00e0 come uomo di stato \u00e8 spesso risultato positivo e, malgrado le azioni e lo spirito dimostrato dal sovrano, reputato anche dai contemporanei come crudele, irriconoscente e vendicativo, in lui molti tendono ancora a vedere un eroe nazionale.\nMatrimoni e figli.\nCarlo IX spos\u00f2 in prime nozze Anna Maria di Wittelsbach-Simmern (1561\u20131589), figlia di Ludovico VI del Palatinato (1539\u20131583) e di Elisabetta d'Assia (1539\u20131584), dalla quale ebbe:\nNel 1592 spos\u00f2 in seconde nozze Cristina di Holstein-Gottorp (1573\u20131625), figlia di Adolfo di Holstein-Gottorp (1526\u20131586) e di Cristina d'Assia (1543\u20131604), cugina di primo grado della sua precedente moglie. Da Cristina di Holstein-Gottorp ebbe:\nEgli ebbe anche un figlio dalla propria amante, Karin Nilsdotter,"}
{"id": "344694", "revid": "38120", "url": "https://it.wikipedia.org/wiki?curid=344694", "title": "Venerdi Dodici", "text": ""}
{"id": "344696", "revid": "38120", "url": "https://it.wikipedia.org/wiki?curid=344696", "title": "Rat man", "text": ""}
{"id": "344697", "revid": "38120", "url": "https://it.wikipedia.org/wiki?curid=344697", "title": "Rat Man", "text": ""}
{"id": "344701", "revid": "6923", "url": "https://it.wikipedia.org/wiki?curid=344701", "title": "Circuit National de Francorchamps", "text": ""}
{"id": "344704", "revid": "339392", "url": "https://it.wikipedia.org/wiki?curid=344704", "title": "Circuit Gilles Villeneuve", "text": ""}
{"id": "344705", "revid": "339392", "url": "https://it.wikipedia.org/wiki?curid=344705", "title": "Sommergibile classe U212", "text": ""}
{"id": "344707", "revid": "767487", "url": "https://it.wikipedia.org/wiki?curid=344707", "title": "Nandidae", "text": "I Nandidi sono una piccola famiglia di pesci predatori diffusi nel Sudest asiatico.\nIl corpo \u00e8 tozzo e muscoloso, ma la particolarit\u00e0 di queste specie \u00e8 di avere una testa e una bocca molto grande, quest'ultima anche protrattile (usata per \"aspirare\" le prede).\nIl genere \"Nandus\" \u00e8 un voracissimo predatore.\nLe larve dopo la schiusa si riuniscono in gruppi fino alla consumazione del sacco vitellino.\nAlcune specie sono di interesse acquariofilo.\nLe specie.\nA questa famiglia fino a pochi anni fa appartenevano altre due specie:\noggi nella famiglia \"Polycentridae\"."}
{"id": "344708", "revid": "92920", "url": "https://it.wikipedia.org/wiki?curid=344708", "title": "Planet Funk", "text": "I Planet Funk sono un gruppo musicale italiano, fondato nel 1999 dai due tastieristi Marco Baroni e Alex Neri, il bassista Sergio Della Monica e il chitarrista Domenico Canu.\nHanno collaborato con Elisa, Emma, Giuliano Sangiorgi, Zucchero Fornaciari, Jovanotti, Pier Cortese, Raiz e Claudia Pandolfi nonch\u00e9 con artisti internazionali come i Simple Minds, Cecilia Chailly, Luke Allen, Alejandro Sanz, Dan Black, John Graham, Alex Uhlmann e Sally Doherty.\nStoria.\nIl gruppo \u00e8 nato dalla fusione tra la vecchia formazione dei napoletani Souled Out (Alessandro Sommella, Domenico \"GG\" Canu e Sergio Della Monica) ed i sarzanesi Kamasutra, ovvero Marco Baroni ed Alex Neri. I Souled Out erano gi\u00e0 noti nei primi anni novanta sia per il successo internazionale dell'album omonimo, registrato presso gli studi londinesi della Sony, che per il singolo \"Shine on\", prima pubblicazione internazionale della storia della casa discografica Sony in Italia.\n\"Planet Funk\" era il titolo di un brano realizzato dallo stesso Neri. I Souled Out avevano prodotto diversi brani all'estero, con ottimi riscontri commerciali. Uno di questi si intitolava \"Stuck on love\" ed era cantato da Dee Lewis. Il brano fu uno dei maggiori successi radiofonici e in pista da ballo, negli anni 80.\nNel 2002, con l'album \"Non Zero Sumness\" che contiene i singoli \"Who Said\", \"Chase the Sun\", \"Inside All The People\", \"The Switch\" \"e Paraffin\", il gruppo ha raggiunto il successo, coronato dagli Italian Music Awards e dall'assegnazione del disco d'oro per le vendite dell'album, prodotto anche nella versione \"Non zero sumness plus one\", che contiene un pezzo (\"One Step Closer\") realizzato in collaborazione con i Simple Minds, ed \u00e8 la versione vocale della prima traccia dell'album, \"Where Is the Max\". Il team dei Planet Funk \u00e8 stato convocato anche da altre band internazionali per remixare alcuni brani del loro repertorio.\nIl brano di maggior successo della band \u00e8 probabilmente il singolo \"Who Said\", dove a cantare \u00e8 Dan Black, leader dei The Servant. \"Chase the Sun\" raggiunge una discreta popolarit\u00e0 anche nel Regno Unito, grazie al suo utilizzo da qualche anno nel campionato del mondo PDC.\nL'album \"The illogical consequence\" \u00e8 stato preceduto, nel 2005, dal singolo \"Stop me\", colonna sonora dello spot televisivo della Coca Cola. Nell'autunno 2006 esce il loro terzo album, \"Static\", il cui omonimo singolo diventer\u00e0 uno dei brani della colonna sonora del videogioco FIFA 08.\nAll'inizio del 2009 esce il nuovo singolo del gruppo, intitolato \"Lemonade\", che vede un ritorno al sound misto di elettronica e rock che ha dato successo e fama al gruppo.\nIl 5 giugno 2009 \u00e8 uscito il singolo \"Grazie\" del cantautore Pier Cortese, prodotto dai Planet Funk e Alessandro Canini.\nDopo anni di lontananza dagli studi di registrazione, nel 2011 la band incide il nuovo singolo \"Another Sunrise\", che vede il debutto del nuovo cantante Alex Uhlmann e che \u00e8 anche colonna sonora del nuovo spot della \"Hyundai i20 Sound Edition\". \"Another Sunrise\" \u00e8 il primo singolo estratto dall'album \"The Great Shake\", uscito il 20 settembre 2011, con la partecipazione di Jovanotti e Giuliano Sangiorgi, leader dei Negramaro.\nNel 2011 il gruppo partecipa agli Hyundai Music Awards con il singolo \"Another Sunrise\". Nello stesso anno prende parte agli MTV Days 2011 di Torino.\nSempre nel 2011 il gruppo registra una cover della canzone di Nancy Sinatra \"These Boots Are Made for Walkin\"' per il film \"La kryptonite nella borsa\" di Ivan Cotroneo. Lo stesso regista ha diretto e sceneggiato anche il videoclip ufficiale della canzone, in cui compaiono alcuni attori del film come Luca Zingaretti, Valeria Golino, Cristiana Capotondi e Libero De Rienzo, oltre gli stessi Planet Funk.\nIl brano \u00e8 diventato nel 2012 la colonna sonora dello spot del campionato europeo di calcio 2012.\nIl 13 ottobre 2015 \u00e8 stato rilasciato il singolo \"We-people\", brano che andr\u00e0 a sostegno della campagna globale di Save the Children per combattere la mortalit\u00e0 infantile e che anticipa l'uscita del nuovo album, \"Recall\", la cui uscita viene programmata per l'autunno 2017.\nNel 2017 i Planet Funk si esibiscono in occasione del Concerto del Primo Maggio con \"Another Sunrise\", \"Non Stop\" e \"Who Said (Stuck in the UK)\". Il 14 luglio del medesimo anno viene inoltre pubblicato il singolo \"You Can Be\", che anticipa il loro quinto album.\nUscito dal gruppo nel 2017 per motivi di salute, il 18 febbraio 2018 il bassista Sergio Della Monica \u00e8 deceduto all'et\u00e0 di 58 anni, a causa di una polmonite. Era da tempo sottoposto a dialisi. Numerosi sono stati gli omaggi al compagno da parte dei compagni della band, compreso lo storico collaboratore Dan Black, che lo aveva rincontrato nel 2017 dopo pi\u00f9 di 10 anni.\nIl 13 dicembre 2018 i Planet Funk pubblicano \"All On Me\", singolo cantato da Dan Black che anticipa il nuovo disco, su cui il gruppo sta lavorando da anni, e prosegue il lavoro iniziato in studio da Sergio Della Monica; la pubblicazione \u00e8 prevista per la primavera 2019.\nIl 20 febbraio 2020 i Planet Funk pubblicano \"20:20\", una raccolta che celebra i 20 anni di carriera della band, prodotta da Sergio Cerruti per Just Entertainment. L'album contiene i loro pi\u00f9 grandi successi e le collaborazioni con Giuliano Sangiorgi dei Negramaro e Jim Kerr dei Simple Minds, oltre una versione mai pubblicata di \"Non Stop\"; tutti i brani sono rimasterizzati agli Abbey Road Studios di Londra.\nIl 20 febbraio 2020 torna sulle piattaforme di streaming e download anche la discografia completa dei Planet Funk..\nInfluenze.\nLe maggiori influenze del gruppo sono Depeche Mode, Gary Numan, The Alan Parsons Project, King Crimson, The Police, Clash, Stevie Wonder, Brian Eno, David Bowie, Underworld, The Killers, Leftfield, Cocteau Twins, New Order, Chemical Brothers e Daft Punk."}
{"id": "344711", "revid": "2153076", "url": "https://it.wikipedia.org/wiki?curid=344711", "title": "Elephunk", "text": "Elephunk \u00e8 il terzo album in studio del gruppo musicale statunitense The Black Eyed Peas, pubblicato il 24 giugno 2003 dalla A&amp;M.\nDescrizione.\nSi tratta del primo disco insieme alla cantante Fergie, nonch\u00e9 il primo a presentare il nuovo nome The Black Eyed Peas. Da esso sono stati estratti i singoli \"Where Is the Love?\", \"Shut Up\", \"Hey Mama\" e \"Let's Get It Started\", diventate popolari grazie alle pubblicit\u00e0; \"Let's Get Retarded\" \u00e8 stata rifatta e cambiata di nome in \"Let's Get It Started\" per gli annunci pubblicitari dei play-off NBA 2004 e \"The Boogie That Be\" \u00e8 stata utilizzata in molti spot pubblicitari dell'iPod HD. Questo album in Italia \u00e8 arrivato alla posizione numero 6."}
{"id": "344713", "revid": "638792", "url": "https://it.wikipedia.org/wiki?curid=344713", "title": "Vera (Pok\u00e9mon)", "text": ""}
{"id": "344714", "revid": "122880", "url": "https://it.wikipedia.org/wiki?curid=344714", "title": "Sarah Vaughan", "text": "Vinse due Grammy Award; il National Endowment for the Arts le assegn\u00f2 il premio NEA Jazz Masters nel 1989. Dotata di una voce di contralto, \u00e8 stata definita da Scott Yanow \"una delle voci pi\u00f9 stupefacenti del ventesimo secolo\".\nBiografia.\nSarah Vaughan era l'unica figlia di Asbury \"Jake\" Vaughan, falegname, e Ada Vaughan, lavandaia. Trascorse l'intera infanzia e adolescenza a Newark in Brunswick Street; si avvicin\u00f2 alla musica in ambito familiare: il padre suonava la chitarra ed il piano e la madre cantava nel coro della chiesa. All'et\u00e0 di tre anni cominci\u00f2 a prendere lezioni di piano, dimostrando un ottimo orecchio musicale che la faciliter\u00e0 anche nel canto. Si appassion\u00f2 alla musica popolare ascoltando le radio locali e, poco pi\u00f9 che adolescente, si esib\u00ec come organista e solista del coro di una chiesa battista della sua citt\u00e0. Si iscrisse alla \"East Side High School\" ma attorno ai quindici anni, dopo aver cominciato a esibirsi illegalmente in alcuni locali della sua citt\u00e0, lasci\u00f2 la scuola per dedicarsi completamente alla musica. \nNel 1942 si present\u00f2 per un concorso di canto all'Apollo Theater di Harlem, lo stesso famoso teatro dove nel 1934 aveva debuttato Ella Fitzgerald. Grazie alla sua interpretazione di \"Body and Soul\", vinse il primo premio. Tra il pubblico c'era il cantante Billy Eckstine, all'epoca fiore all'occhiello dell'orchestra di Earl \"Fatha\" Hines. Su suo suggerimento, Hines fu convinto a ingaggiarla come seconda cantante e, all'occorrenza, pianista. In questo ambito, Sarah conobbe alcuni giovani \"bopper\", anch'essi presi da Hines su suggerimento di Eckstine, tra cui Dizzy Gillespie e Charlie Parker. Quando Eckstine l'anno successivo decise di formare una propria orchestra, prese con s\u00e9 Gillespie, Parker e la stessa Sarah Vaughan, che ebbe cos\u00ec modo di perfezionare l'uso della voce cantando accanto a lui.\nNel 1945 Sarah Vaughan lasci\u00f2 la \"band\" e cominci\u00f2 una fortunata carriera da solista. Nel 1947 spos\u00f2 il trombettista George Treadwell, che divenne suo manager e, oltre ad occuparsi delle produzioni musicali, cominci\u00f2 a lavorare anche sul suo look, modificando la pettinatura, il suo guardaroba e anche la sua dentatura, inviandola a un dentista che le applic\u00f2 una corona protesica per eliminare il diastema fra i due incisivi superiori. \nLa voce della Vaughan si esprimeva al meglio nelle \"ballads\", ma la sua prefetta conoscenza del linguaggio \"bebop\" le permetteva anche di affrontare rapide corse lungo la sua estensione vocale di quasi quattro ottave. Alla fine degli anni quaranta conquist\u00f2 il pubblico statunitense offrendo la prima interpretazione vocale di \"Tenderly\" (1947), brano che successivamente divenne un classico, e le sue versioni di \"It's Magic\" (1948), lanciata da Doris Day nel film \"Amore sotto coperta\", e di \"Nature Boy\", portata al successo da Nat King Cole e da lei registrata col solo accompagnamento di un coro \"a cappella\" a causa di uno sciopero dei musicisti.\nNegli anni cinquanta la sua agilit\u00e0 vocale attir\u00f2 anche l'attenzione dell'industria pop e cos\u00ec, per gran parte della sua successiva carriera, la Vaughan si divise fra le necessit\u00e0 del \"business\", grazie ad album di ballate con arrangiamenti d'archi incisi soprattutto per la Columbia Records, e registrazioni di carattere pi\u00f9 schiettamente jazzistico, che la vedevano in compagnia dei pi\u00f9 grandi musicisti jazz del periodo, come Miles Davis, Cannonball Adderley, Charlie Parker e Kenny Clarke. Insoddisfatta degli album registrati con la Columbia, firm\u00f2 un contratto per una serie di dischi per le etichette Mercury Records, destinata alla musica commerciale, ed EmArcy Records per le incisioni jazz con piccoli gruppi, tra cui il famoso album \"Sarah Vaughan with Clifford Brown\" in cui ebbe l'opportunit\u00e0 di collaborare con il trombettista morto a soli 26 anni, giudicato unanimemente fra i pi\u00f9 significativi lavori della sua carriera. \nSarah Vaughan ostentava una forte personalit\u00e0; in realt\u00e0 nell'intimo era molto fragile: prima di ogni concerto o di ogni sessione non riusciva a nascondere la sua insicurezza e per questo i suoi colleghi le attribuirono il soprannome \"Sassy\". Di qui la sua (fortunatamente sempre tenuta a bada) dipendenza da sigarette e droghe e uno dei motivi, forse il principale, per cui per tutta la vita rest\u00f2 attaccata al suo mentore Billy Eckstine, con il quale realizz\u00f2 diversi duetti, e che di volta in volta defin\u00ec come il proprio \"padre\" o addirittura \"my blood\" (il mio sangue), affetto a tal punto contraccambiato che, alla notizia della sua morte, Eckstine sub\u00ec un colpo apoplettico.\nIn questi anni non mancarono i successi commerciali, come \"Misty\" e \"Broken-Hearted Melody\" del 1959 (settima posizione in classifica negli Stati Uniti e nel Regno Unito), in cui dimostra tutta la sua profonda carica interpretativa e la capacit\u00e0 di controllare ogni dettaglio, dall'intensit\u00e0 del vibrato e del volume, all'articolazione delle sillabe. Alcuni critici la giudicavano \"manieristica\", accusandola di crogiolarsi troppo nei suoi virtuosismi, ma lei riusciva sempre a stupire il suo pubblico (come dimostrano le sue incisioni dal vivo \"At Mister Kelly's\", \"Sassy Swings the Tivoli\" e \"Live in Japan\") trasmettendo il potenziale della voce e dello swing attraverso ogni tipo di repertorio. \nNegli anni seguenti la sua voce man mano acquisiva un tono pi\u00f9 baritonale e continuava a incantare le platee. Torn\u00f2 a registrare con Eckstine in \"Irving Berlin Songbook\" e in \"Passing Strangers\", che sar\u00e0 considerato il pi\u00f9 alto esempio di duetto uomo-donna. Negli anni sessanta, scaduto il contratto con la Mercury, firm\u00f2 per la Roulette Records, una piccola etichetta fondata da Morris Levy, titolare di \"Birdland\", un locale in cui si era esibita molte volte. Con la Roulette realizz\u00f2 diversi album arrangiati da grandi nomi della musica statunitense quali Billy May, Jimmy Jones, Quincy Jones, Benny Carter, Lalo Schifrin. Dopo un suo soggiorno in Brasile si innamor\u00f2 di Rio De Janeiro e della sua musica, tanto da voler affrontare con successo anche il genere della bossa nova.\nNel 1960 partecip\u00f2 al film \"Sindacato assassini\".\nSi spos\u00f2 per la seconda volta, col giocatore di football Clyde Atkins e, non potendo avere figli naturali, insieme nel 1961 adottarono una bambina, Debra Lois, pi\u00f9 nota come attrice cinematografica col nome d'arte Paris Vaughan. Sarah Vaughan le sar\u00e0 legatissima. Il matrimonio con Atkins fu tuttavia molto breve: i due divorziarono nel 1963 per i modi violenti di lui. Nella vita di Sarah Vaughan ci sar\u00e0 un terzo matrimonio con Marshall Fisher.\nNel 1981 ricevette un premio Emmy per un suo special televisivo dedicato a George Gershwin, nel 1983 vinse un Grammy per l'incisione di un album monografico sempre su Gershwin e nel 1989 le fu consegnato il Grammy Award alla carriera.\nContinu\u00f2 a esibirsi fino a poco prima della morte, che la colse nel 1990 all'et\u00e0 di sessantasei anni.\nOmaggi.\nNel 1991 Carmen McRae incide l'LP \"Dedicated to Sarah\", in cui d\u00e0 voce ai maggiori successi della Vaughan. L'accompagna il trio della pianista (e cantante) Shirley Horn.\nNel giugno del 1991, alla Carnegie Hall, ha luogo un \"Tribute a Sarah Vaughan\": l'occasione \u00e8 data dal JVC Festival. Ospiti principali, Billy Eckstine, Roberta Flack, Shirley Horn, Joe Williams, Dizzy Gillespie, il mezzosoprano lirico Florence Quivar.\nDal 1998 la Vaughan \u00e8 presente con due dischi nella Hall of Fame: l'album \"Sarah Vaughan with Clifford Brown\" del 1954 e il singolo \"If You Could See Me Now\" del 1946.\nNel 2003 Berkeley e San Francisco hanno proclamato il 27 marzo, data di nascita della cantante, \"Sarah Lois Vaughan Day\".\nNel 2009 il maggiore cantante jazz del momento, Kevin Mohoganny, e Gina Eckstine (la figlia di Billy) portano in tour negli USA uno show costituito dai pi\u00f9 importanti pezzi di Sassy e Mr. B, compresi i numerosi duetti incisi assieme. L'accoglienza del pubblico \u00e8 stata sensazionale.\nLa versione 4.7 della piattaforma software WordPress pubblicata il 7 dicembre 2016 \u00e8 dedicata a Sarah Vaughan."}
{"id": "344715", "revid": "78273", "url": "https://it.wikipedia.org/wiki?curid=344715", "title": "Lopez Jennifer", "text": ""}
{"id": "344716", "revid": "2056951", "url": "https://it.wikipedia.org/wiki?curid=344716", "title": "Magnetosfera di Nettuno", "text": "Il pianeta Nettuno possiede un forte campo magnetico, la cui intensit\u00e0 \u00e8 valutabile in circa 25 volte quella del campo magnetico terrestre. La sua esistenza fu scoperta nell'agosto 1989 dalla sonda statunitense Voyager 2, durante la fase di avvicinamento al pianeta; la Voyager capt\u00f2 impulsi radio che si ripetevano con una periodicit\u00e0 di 16,11 ore. Le emissioni si rivelarono poi dovute all'intenso campo magnetico rotante del pianeta; il valore di 16,11 ore fu assunto a periodo di rotazione di Nettuno, come confermarono in seguito le osservazioni delle formazioni atmosferiche del pianeta.\nIl campo magnetico di Nettuno presenta un'inclinazione anomala rispetto all'asse di rotazione, pari a circa 47\u00b0; la sua sorgente si trova quasi a met\u00e0 fra il centro e la superficie visibile del pianeta (mentre per la Terra coincide con il nucleo interno). Si ritiene pertanto che il campo magnetico abbia origine nel mantello fluido del pianeta, e non nel suo nucleo solido; il materiale conduttivo che ne causa la formazione \u00e8 probabilmente composto da ammoniaca, metano e acqua che causano un'azione dinamo.\nAll'interno della magnetosfera nettuniana sono presenti particelle cariche con una densit\u00e0 di 2/cm3; per confronto, la densit\u00e0 di particelle cariche nei pressi di Urano \u00e8 di circa 6/cm3, e nel caso di Giove raggiunge il valore di 6000/cm3.\nIl campo magnetico alla superficie equatoriale di Nettuno \u00e8 stimato sui , per un momento magnetico di m\u00b3. Il campo magnetico di Nettuno possiede una geometria complessa che include componenti non-dipolari, incluso un forte momento quadripolo che potrebbe superare in forza pure quello dipolo. D'altra parte la Terra, Giove e Saturno hanno solo dei momenti di quadripolo relativamente piccoli e i loro campi sono meno inclinati rispetto all'asse polare. Il grande momento di quadripolo di Nettuno potrebbe essere il risultato del disallineamento dal centro del pianeta e dai vincoli geometrici del generatore della dinamo del campo.\nIl bow shock di Nettuno, ossia il punto in cui la magnetosfera inizia a rallentare il vento solare, avviene alla distanza di 34,9 volte il raggio del pianeta; la magnetopausa, ossia il punto in cui la pressione della magnetosfera controbilancia il vento solare, si estende alla distanza di 23\u201326,5 volte il raggio di Nettuno. La coda della magnetosfera si estende all'esterno fino ad almeno 72 volte il raggio del pianeta e probabilmente molto oltre."}
{"id": "344721", "revid": "167951", "url": "https://it.wikipedia.org/wiki?curid=344721", "title": "Mercedes Brignone", "text": "Biografia.\nFiglia dell'attore Giuseppe Brignone, e sorella di Guido (regista cinematografico, a sua volta padre dell'attrice Lilla Brignone), esord\u00ec da bambina nella compagnia del padre; fu una vivace attrice brillante. Nel 1903 spos\u00f2 l'attore Uberto Palmarini con il quale lavorava nella stessa compagnia.\nNumerose le sue interpretazioni sul grande schermo, in trent'anni di carriera, passando anche dal muto al cinema sonoro, soprattutto nel filone dei cosiddetti \"telefoni bianchi\". Nel 1930 fu nel \"cast\" del primo film sonoro italiano: \"La canzone dell'amore\".\nSempre impegnata col teatro, nel secondo dopoguerra l'attrice gir\u00f2 l'Italia con una serie di compagnie particolarmente versate nel genere brillante: lavor\u00f2 anche con Ruggero Ruggeri e Tino Carraro.\nQualche anno prima di morire prese parte allo spettacolo musicale \"Biblioteca di Studio Uno\" (1964) per la televisione."}
{"id": "344722", "revid": "120642536", "url": "https://it.wikipedia.org/wiki?curid=344722", "title": "HMS Ark Royal (91)", "text": "La HMS \"Ark Royal\" (91) fu la terza nave della Royal Navy a portare questo nome e la seconda a essere una portaerei. Fu progettata nel 1934 per soddisfare i limiti del trattato navale di Washington e venne costruita dalla Cammell Laird and Company, Ltd. a Birkenhead. Varata il 13 aprile 1937, venne completata nel novembre 1938. Fu la prima portaerei britannica ad essere progettata e costruita come tale.\nIl suo scafo era della massima dimensione permessa dal bacino di carenaggio. Questa occasione fu anche la prima in cui il ponte di volo venne costruito come parte integrale della nave invece di essere una sovrastruttura aggiunta ad un vascello preesistente. Possedeva due livelli di ponti hangar.\nStoria.\nIl 25 settembre 1939 due settimane dopo lo scoppio della seconda guerra mondiale la \"Ark Royal\" partecip\u00f2 al salvataggio del sommergibile \"Spearfish\", che era stato danneggiato al largo di Horn Reefs. Durante questa operazione il 26 settembre uno dei suoi Blackburn Skua abbatt\u00e9 un idrovolante tedesco segnando il primo abbattimento in volo nemico della guerra.\nNel dicembre 1939 venne inviata nell'Atlantico del Sud per partecipare alla ricerca della nave da battaglia tedesca \"Admiral Graf Spee\". Nella primavera del 1940, partecip\u00f2 alla campagna norvegese insieme alla HMS \"Glorious\". Il 13 giugno 1940 la \"Ark Royal\" lanci\u00f2 un attacco aereo contro Trondheim in Norvegia. Mentre la \"Ark Royal\" era orientata con la prua al vento per lanciare i suoi aerei, due cacciatorpediniere che la scortavano, la HMS \"Antelope\" e la HMS \"Electra\", entrarono in collisione a causa del tempo nebbioso e dovettero tornare in Inghilterra per essere riparati.\nNel luglio si un\u00ec all'attacco contro la base navale francese di Mers El K\u00e9bir in Algeria insieme alla HMS \"Hood\", \"Valiant\", \"Resolution\", \"Arethusa\", e \"Enterprise\". Il settembre seguente la \"Ark Royal\" prese parte ad un secondo attacco contro la marina della Repubblica di Vichy, questa volta a Dakar. I suoi aerosiluranti attaccarono l'incrociatore da battaglia francese \"Strasbourg\", ma senza colpirla e la nave francese riusc\u00ec ad arrivare al sicuro al porto di Tolone. Il 9 luglio 1940 venne attaccata senza subire danni da aerei italiani. Il 1\u00ba agosto i suoi aerei attaccarono la base italiana di Cagliari, mentre la portaerei HMS \"Argus\" consegnava 12 caccia Hawker Hurricane a Malta. Mentre proteggeva i convogli nel mar Mediterraneo i suoi aerei attaccarono alla fine di novembre le navi da battaglia italiane, senza colpirle; venne a sua volta attaccata da aerei nemici ma senza subire danni.\nAttacc\u00f2 il porto di Genova all'inizio del febbraio 1941 durante un raid della marina britannica nelle acque controllate dall'Italia. Durante il marzo 1941 la \"Ark Royal\" insegu\u00ec gli incrociatori da battaglia tedeschi \"Scharnhorst\" e \"Gneisenau\" durante l'ultima fase della sortita atlantica. Nel tardo maggio mentre serviva nel Mediterraneo come parte della Forza H insieme alla \"HMS Renown\" ed all'incrociatore HMS \"Sheffield\", venne inviata a partecipare alla cattura della nave da battaglia tedesca \"Bismarck\" nell'Atlantico. Il 26 maggio i suoi aerei esploratori avvistarono la \"Bismarck\", pi\u00f9 tardi quello stesso giorno i suoi aerosiluranti la attaccarono. Durante il primo attacco gli aerei attaccarono per errore la \"Sheffield\", dato che i piloti non erano stati informati che questa era stata inviata in avanti per seguire la \"Bismarck\". Fortunatamente i siluri equipaggiati con i nuovi detonatori magnetici esplosero nel momento in cui entrarono in acqua (dopo questo evento furono ritenuti inaffidabili e ritirati dall'uso nella Royal Navy) e la \"Sheffield\" riusc\u00ec ad evadere i rimanenti; Non venne causato alcun danno significativo ed uno dei piloti segnal\u00f2 'Sorry for the kipper' (scusate per l'aringa) alla \"Sheffield\". I siluri equipaggiati con i vecchi detonatori a contatto furono quindi installati sugli Swordfish e venne lanciato un nuovo attacco appena prima del tramonto. Nel secondo attacco gli aerosiluranti colpirono la \"Bismarck\", danneggiando gli ingranaggi del timone, rendendola virtualmente immanovrabile e permettendo alle altre navi da guerra britanniche di stringere le distanze ed affondarla il mattino del 27 maggio. Nessun aereo venne perso in questi attacchi (contrariamente alla trama del film \"Affondate la Bismarck!\").\nAnche nel 1941 la \"Ark Royal\" fu molto attiva nel Mediterraneo. In diverse occasioni traghett\u00f2 aerei alla base assediata di Malta e protesse convogli diretti a Malta. I tedeschi annunciarono pi\u00f9 volte di averla affondata.\nAffondamento.\nIl 13 novembre 1941, mentre ritornava a Gibilterra da una di queste missioni, la \"Ark Royal\" venne colpita da un siluro lanciato dal sommergibile tedesco \"U-81\" al comando del Kapit\u00e4nleutnant Friedrich Guggenberger. Il progressivo allagamento istantaneo soffoc\u00f2 le prese delle caldaie, cosicch\u00e9 la nave, non equipaggiata con motori Diesel di riserva, perse ogni fonte di alimentazione, compresa quella destinata alle pompe. Venne ordinato alla HMS \"Legion\" di raccogliere tutti i 1487 membri dell'equipaggio e di trasportarli a Gibilterra. Dopo diverse ore, il 14 novembre 1941, durante il traino verso Gibilterra in cui stava gi\u00e0 sbandando pesantemente, si capovolse verso destra ed affond\u00f2; un solo membro dell'equipaggio per\u00ec durante l'evacuazione della nave. La posizione esatta dell'affondamento rimase sconosciuta fino a met\u00e0 del dicembre 2002, quando la BBC annunci\u00f2 che una troupe cinematografica aveva avvistato il relitto a 900 m di profondit\u00e0 48\u00a0km al largo di Gibilterra.\nLe cause dell'affondamento furono attribuite principalmente all'inesperienza ed alla mancanza di iniziativa nella gestione dei danni: l'allagamento venne lasciato incontrollato troppo a lungo e diversi portelli che avrebbero dovuto essere sigillati furono lasciati aperti. Probabilmente se gli interventi fossero stati pi\u00f9 rapidi sarebbe stato possibile trainarla fino alla vicina Gibilterra e ripararla. Comunque diversi difetti costruttivi concorsero all'affondamento: il locale delle caldaie non aveva compartimenti stagni (problema che fu immediatamente rettificato nelle portaerei classe \"Illustrious\" e \"Implacable\"), le prese d'aria delle caldaie erano state poste molto in basso a causa della presenza di un doppio ponte di volo e mancava un motore Diesel di emergenza."}
{"id": "344723", "revid": "1318658", "url": "https://it.wikipedia.org/wiki?curid=344723", "title": "ENAC", "text": ""}
{"id": "344726", "revid": "1573940", "url": "https://it.wikipedia.org/wiki?curid=344726", "title": "Amalia Moretti Foggia", "text": "Biografia.\nNacque a Mantova da Giovan Battista, farmacista come da tradizione familiare, e da Carolina Rinoldi. Il padre segu\u00ec le orme familiari, continuando la gestione della spezieria \"Santa Lucia\" aperta all'inizio del 1500. Dopo gli studi al Liceo Ginnasio Virgilio della citt\u00e0 natale, riusc\u00ec a ottenere una borsa di studi e nel 1895 si laure\u00f2 in scienze naturali all'Universit\u00e0 di Padova. Successivamente, grazie a una seconda borsa di studio, riusc\u00ec a trasferirsi nel capoluogo emiliano, proseguendo gli studi presso l'Universit\u00e0 di Bologna dove fu la terza donna a laurearsi in medicina nel 1898. L'anno successivo si specializz\u00f2 in pediatria a Firenze, diventando cos\u00ec la prima donna in Italia a conseguire questa specializzazione. \nA Firenze conobbe Anna Kuliscioff, che oltre a essere medico era anche una dei fondatori del Partito Socialista Italiano insieme al compagno Filippo Turati. La dottoressa Kuliscioff l'aiut\u00f2 a trasferirsi a Milano dove continu\u00f2 la professione medica gi\u00e0 intrapresa nella citt\u00e0 toscana.\nA Milano frequent\u00f2 ambienti socialisti ed impegnati nel sociale. Fu infatti grazie alla rete femminista milanese e in particolare Ersilia Majno che riesce a ottenere il suo primo lavoro come medico fiscale presso la Societ\u00e0 operaia femminile di Mutuo Soccorso. Nel 1902 inizi\u00f2 a lavorare presso l'ambulatorio della Poliambulanza di Porta Venezia, lavoro che non abbandon\u00f2 mai, e spos\u00f2 il dottor Domenico Della Rovere. In quarant'anni di attivit\u00e0 pediatrica alla Poliambulanza, divene famosa anche per la sua attenzione ai problemi femminili. Moretti Foggia divenne medico personale e amica della poetessa Ada Negri, con la quale nel corso dell'intera vita ebbe un intenso scambio epistolare.\nNel 1926 inizi\u00f2 la sua carriera di giornalista e di divulgatrice su \"La Domenica del Corriere\" pubblicando una rubrica, \"\"La parola del medico\", su salute e igiene sotto lo pseudonimo di Dottor Amal; i suoi contributi, volti a migliorare la vita delle persone svantaggiate, includevano anche ricette pubblicate nella rubrica \"Tra i fornelli\"\" con il nome Petronilla. Diverse raccolte di queste ricette furono successivamente pubblicate separatamente divenendo best-seller.\nOpere.\nLe sue ricette sono state raccolte nei libri:\ne nei quaderni della \"Collana di perline della Petronilla\", per la casa editrice Sonzogno di Milano:"}
{"id": "344727", "revid": "1543377", "url": "https://it.wikipedia.org/wiki?curid=344727", "title": "Sentry (astronomia)", "text": "Sentry \u00e8 un programma informatico sviluppato per analizzare in modo automatico i cataloghi astronomici alla ricerca di oggetti che possano entrare in collisione con la Terra. Il programma analizza i cataloghi alla ricerca di eventuali collisioni nell'arco di 100 anni. Ogni volta che il programma individua una possibile collisione pubblica automaticamente i risultati sul sito del progetto "}
{"id": "344728", "revid": "920621", "url": "https://it.wikipedia.org/wiki?curid=344728", "title": "Ko\u0142o", "text": "Ko\u0142o \u00e8 una citt\u00e0 polacca di 23.344 abitanti che si trova nel voivodato della Grande Polonia, sulla riva del fiume Warta. La citt\u00e0 si trova circa 130\u00a0km a est di Pozna\u0144, 180\u00a0km a ovest di Varsavia e 90\u00a0km a nord-ovest di \u0141\u00f3d\u017a. Dal 1975 al 1998 la citt\u00e0 ha fatto parte del voivodato di Konin, oggi non pi\u00f9 esistente (sostituito dal voivodato della Grande Polonia).\nLa citt\u00e0 \u00e8 famosa per la produzione di sanitari.\nStoria.\nLa citt\u00e0 (menzionata anche come Colo) ricevette la giurisdizione locale nel 1362 dal re Casimiro III. Era situata in un posto sicuro vicino al castello reale, su di un'isola sulle diramazioni del fiume Warta; la cittadina non aveva mura ma solo due cancelli. Era una citt\u00e0 reale e sede di un distretto (\"starostwo niegrodowe\").\nNel 1410 Ko\u0142o fu un punto di raccolta della nobilt\u00e0 della Grande Polonia, che indissero guerra contro l'Ordine Teutonico (Battaglia di Grunwald). Nel 1452 il Castello reale di Ko\u0142o fu il luogo di incontri fra Casimiro IV Jagellone e i rappresentanti dell'Unione Prussiana.\nDall'inizio del XV secolo fino al 1716 Ko\u0142o rappresent\u00f2 la citt\u00e0 in cui si incontrava il Parlamento distrettuale (\"Sejmik Generalny\") della Grande Polonia, che comprendeva il voivodato di Pozna\u0144, il voivodato di Kalisz, il voivodato di Sieradz, il voivodato di \u0141\u0119czyca, il voivodato di Brest-Litovsk e il voivodato di Inowroc\u0142aw.\nLa citt\u00e0 si evolse come centro regionale di commerci e scambi, specialmente nel campi dei metalli e nel tessile. Ko\u0142o fu distrutta due volte: una volta nel 1622 dalle forze di Lisowski, la seconda nel 1655 dagli svedesi; l'economia riusc\u00ec a riprendersi solo alla fine del XVII secolo.\nFino al 1793 Ko\u0142o appartenne al distretto di Konin, nel voivodato di Kalisz, e negli anni 1793-1806 fu occupata dalla Prussia; tuttavia, durante l'insurrezione dei Kosciuzi del 1794 fu temporaneamente liberata dagli insorti. Negli anni dal 1807 al 1815 appartenne al Ducato di Varsavia e in seguito al Regno del Congresso."}
{"id": "344731", "revid": "1543377", "url": "https://it.wikipedia.org/wiki?curid=344731", "title": "NEODyS", "text": "NEODyS (Near Earth Objects Dynamic Site) \u00e8 un servizio italiano e spagnolo che fornisce informazioni sugli oggetti near-Earth (NEO) - ovvero oggetti vicini alla Terra - attraverso un'interfaccia web. Si basa su un database di orbite di NEO aggiornato continuamente e (quasi) automaticamente. Il sito internet, nato nel 1999 e sponsorizzato dall'ESA, fornisce alla comunit\u00e0 che si dedica ai NEO un certo numero di servizi, il principale dei quali \u00e8 un sistema di monitoraggio degli impatti (CLOMON2) di tutti gli asteroidi near-Earth, che copre un periodo di tempo fino all'anno 2100.\nCome funziona NEODyS.\nNEODyS \u00e8 basato su un database in Postgresql che gira su un sistema Linux.\nIl database delle orbite \u00e8 continuamente e automaticamente mantenuto con le pi\u00f9 recenti osservazioni del Minor Planet Center. Le orbite sono calcolate con il pacchetto software OrbFit fornito dal \"Consorzio OrbFit\". Tutti i servizi di calcolo forniti da questo sito possono essere ottenuti anche da questo pacchetto software da solo.\nProgetti futuri di NEODyS.\nNEODyS si espande e si migliora continuamente. Di seguito vengono elencati i prossimi obiettivi del progetto:\nAggiornamento importante.\nIl 5 febbraio 2009 NEODyS ha subito un importante aggiornamento del sistema. \u00c8 ora disponibile una nuova interfaccia web che gira con un software gratuito PHP. Questo permette di gestire un sistema pi\u00f9 flessibile e facile da aggiornare. Nello stesso periodo il sistema \u00e8 stato aggiornato con una nuova versione in Fortran 95 del codice OrbFit 4.0.\nDal 2011 il servizio di NEODyS \u00e8 operato e mantenuto dalla spin-off SpaceDyS dell'Universit\u00e0 di Pisa per conto dell'Agenzia spaziale europea. NEODyS fornisce dati e consulenza scientifica al NEO coordination Centre dell'ESA sito in ESRIN, Frascati."}
{"id": "344733", "revid": "1516087", "url": "https://it.wikipedia.org/wiki?curid=344733", "title": "F1", "text": ""}
{"id": "344734", "revid": "2108263", "url": "https://it.wikipedia.org/wiki?curid=344734", "title": "Carlo X Gustavo di Svezia", "text": "Carlo X era figlio di Giovanni Casimiro, conte palatino di Zweibr\u00fccken-Kleeburg e di Caterina Vasa. Dopo la morte del padre, gli succedette come conte palatino. Spos\u00f2 Edvige Eleonora di Holstein-Gottorp, che gli diede tra gli altri il successore Carlo XI. Carlo X Gustavo era il secondo re di Svezia della dinastia tedesca dei Wittelsbach dopo Cristoforo di Baviera (1441\u20131448) che era morto senza eredi. Prima di ascendere al trono svedese, venne nominato dal predecessore, la cugina Cristina di Svezia, duca di Eyland (\u00d6land).\nIl nome di Carlo X deriva da un'invenzione del XVI secolo in quanto la numerazione dei re era stata alterata in maniera fittizia, in quanto egli era \"de facto\" re col nome di Carlo IV, nome che per\u00f2 non adott\u00f2 mai.\nBiografia.\nLa giovinezza e la nomina ad erede al trono.\nFiglio del conte Giovanni Casimiro del Palatinato-Zweibr\u00fccken-Kleeburg e della principessa Caterina Vasa, sorella di Gustavo II Adolfo, da giovane comp\u00ec la sua formazione assieme alla principessa Cristina di Svezia. Intrapresa poi la carriera militare sotto la guida di Lennart Torstenson, fu in Germania, Paesi Bassi e Francia: si arruol\u00f2 cos\u00ec contro gli Imperiali durante le guerre di Gustavo II in terra tedesca e, dopo quattro anni di lotte che lo avevano visto presente in grandi azioni sul campo come la Battaglia di Breitenfeld e quella di Jankov, torn\u00f2 in patria e ricevette grandi onori. Dal 1646 al 1648 risiedette stabilmente presso la corte svedese, prospettandoglisi anche un possibile matrimonio con la regina Cristina.\nTale proposta, per\u00f2, fall\u00ec per la particolare scelta della regina di non sposarsi ed egli torn\u00f2 ancora una volta in Germania a combattere le forze degli austriaci. Quando, infine, la guerra termin\u00f2, la regina Cristina lo nomin\u00f2 quale suo successore al trono nel 1649, malgrado l'opposizione del Consiglio di Stato e del cancelliere Axel Oxenstierna. Nel 1648 era stato nel frattempo nominato comandante di tutte le forze svedesi impegnate in Germania. La conclusione della Pace di Vestfalia nell'ottobre del 1648, non gli consent\u00ec di poter godere di una grande gloria militare sul campo, ma come plenipotenziario in rappresentanza della Svezia a Norimberga gli diede l'opportunit\u00e0 di apprendere i segreti della diplomazia internazionale, scienza nella quale ben presto divenne maestro e che gli servir\u00e0 una volta ottenuto il trono.\nQuando nel 1654 la regina abdic\u00f2, Carlo pot\u00e9 assumere il titolo che gli spettava.\nI primi anni di regno.\nAll'inizio del proprio regno, Carlo X si concentr\u00f2 sul restaurare le discordie interne alla nazione svedese di modo da preparare il terreno per la sua nuova politica di espansione della potenza del regno. Il 24 ottobre 1654 contrasse un matrimonio politico con Edvige Eleonora di Holstein-Gottorp, figlia del duca Federico III, di modo da assicurarsi una futura alleanza con la Danimarca. Il \"Riksdag\" che convoc\u00f2 a Stoccolma nel marzo del 1655, consent\u00ec a Carlo X di esporre le principali problematiche da affrontare negli anni successivi del suo regno: la guerra contro gli oppositori alla potenza dell'impero svedese e la restituzione delle terre della corona alienate. Nel giro di tre giorni egli convoc\u00f2 un'apposita commissione presieduta dal re in persona nella quale Carlo X riusc\u00ec a persuadere i delegati che la guerra contro la Polonia era ormai necessaria e dava prova di essere molto vantaggiosa per la Svezia. Nel 1659 proclam\u00f2 punizioni esemplari per quanti avessero cacciato di frodo nella tenuta reale di Ottenby, nell'\u00d6land, in Svezia, ove fece realizzare a tale scopo un grande muro di mattoni per separare la parte inferiore dell'isola, sua riserva di caccia personale.\nLa Prima guerra del nord (1655\u20131660).\nLa guerra polacco-lituana.\nIl 10 luglio 1655, Carlo X lasci\u00f2 la Svezia per iniziare una guerra contro la Confederazione polacco-lituana, in quella che diventer\u00e0 la Seconda guerra del nord (1655\u20131660). Carlo X si prepar\u00f2 alla guerra con 50.000 uomini e 50 navi da guerra. Le ostilit\u00e0 avevano gi\u00e0 avuto inizio con l'occupazione di D\u00fcnaburg nella Livonia polacca ad opera degli svedesi il 1\u00ba luglio 1655. Il successivo 21 luglio 1655 l'esercito svedese al comando di Arvid Wittenberg attravers\u00f2 la Polonia e procedette sino agli accampamenti della nobilt\u00e0 della Grande Polonia (pospolite ruszenie) presso il fiume Note\u0107, con alcuni fanti di supporto. Il 25 luglio l'armata degli aristocratici polacchi capitol\u00f2 ed i voivodati di Pozna\u0144 e Kalisz si posero sotto la protezione del re di Svezia. Poco dopo gli svedesi entrarono a Varsavia senza opposizione ed occuparono l'intera Grande Polonia. Il re polacco, Giovanni II Casimiro (1648\u201368) della Casa di Vasa, si rec\u00f2 in Slesia dopo che le sue armate ebbero sofferto pesanti colpi. Un gran numero di nobili polacchi con i loro eserciti personali si unirono agli svedesi, tra cui molti dei famosi ussari. Molti polacchi vedevano infatti in Carlo X Gustavo un monarca forte che avrebbe potuto garantire alla nazione una migliore protezione di Giovanni II Casimiro.\nNel frattempo Carlo X Gustavo si avvicin\u00f2 a Cracovia, citt\u00e0 che gli svedesi riuscirono a catturare dopo due mesi di assedio. La caduta di Cracovia venne seguita dalla capitolazione dell'intero esercito reale polacco, ma prima della fine dell'anno la Polonia inizi\u00f2 spontaneamente a reagire all'invasore. Il 18 novembre 1655 gli svedesi raggiunsero la fortezza-monastero di Cz\u0119stochowa, ma i polacchi lo difesero e dopo un assedio di sette giorni gli invasori dovettero ritirarsi con gravi perdite. Questo successo eccit\u00f2 l'entusiasmo popolare in Polonia e diede nuova vita al nazionalismo ed al ruolo sacrale della guerra contro Carlo X. Questi venne dipinto come un mercenario senza rispetto nemmeno per il parlamento polacco che rappresentava l'espressione della sovranit\u00e0 costituzionale.\nAll'inizio del 1656 re Giovanni II Casimiro fece ritorno dall'esilio e riorganizz\u00f2 l'esercito reale polacco, incrementandolo di numero. Carlo X a questo punto si concentr\u00f2 sull'obbiettivo di conquistare la Prussia, ma anche questo obbiettivo rimase incompleto ed ebbe la negativa influenza di attirargli a nuovo nemico l'elettore di Brandeburgo, Federico Guglielmo I, allarmato dalle ambizioni del re svedese. Carlo per\u00f2 riusc\u00ec a forzare il principe-elettore a divenire suo alleato e vassallo col trattato di K\u00f6nigsberg del 17 gennaio 1656, ma le nuove sollevazioni popolari in Polonia richiesero la sua presenza ancora nella parte meridionale del paese. Per settimane egli continu\u00f2 la guerriglia contro i polacchi, penetrando verso Jaros\u0142aw nel Voivodato di Rutenia (wojew\u00f3dztwo ruskie), ove perse due terzi dei suoi uomini. Nel frattempo, i russi siglarono un \"cessate il fuoco\" con la Confederazione polacco-lituana (Trattato di Vilno (1656)) e quindi iniziarono una campagna in Livonia conducendo un assedio contro Riga, la seconda citt\u00e0 per grandezza e popolazione dell'impero svedese.\nCarlo a questo punto venne costretto a ritirarsi da Jaros\u0142aw a Varsavia ma anche questo atto si dimostr\u00f2 un disastro, intrappolato come fu dalle pressanti forze polacco-lituane, in una regione paludosa e innevata. Il 21 giugno 1656 i polacchi ripresero Varsavia e quattro giorni dopo Carlo venne obbligato a richiedere l'assistenza di Federico Guglielmo col trattato di Marienburg (23 giugno 1656). Tra il 28 ed il 30 luglio le forze combinate di Svezia e Brandeburgo con un totale di 18.000 uomini, dopo tre giorni di battaglia, sconfissero i 40.000 uomini al servizio di Giovanni II Casimiro a Varsavia, riuscendo per la seconda volta ad occupare la capitale della Polonia, causando innumerevoli distruzioni alla citt\u00e0 ed ai suoi abitanti. Ad ogni modo, anche questo sforzo non raggiunse lo scopo di Carlo X e quando Federico Guglielmo chiese al re svedese di iniziare ad intavolare dei negoziati di pace coi polacchi, questi ultimi rifiutarono i termini offerti e la guerra venne ripresa, costringendo il re di Svezia a concludere una nuova alleanza offensiva e difensiva con l'elettore di Brandeburgo (Trattato di Labiau, 20 novembre 1656) che sanc\u00ec che Federico Guglielmo ed i suoi eredi avrebbero avuto la piena sovranit\u00e0 sulla Prussia orientale.\nLa guerra contro la Danimarca.\nIl trattato di Labiau port\u00f2 ad una modifica essenziale nella politica di Carlo X sul Baltico, ma l'alleanza con l'elettore di Brandeburgo era divenuta ormai indispensabile su molti fronti. Le difficolt\u00e0 di Carlo X in Polonia si crede abbiano infine smosso la dichiarazione di guerra alla Danimarca il 1\u00ba giugno 1657. Come aveva appreso in giovent\u00f9, Carlo X sapeva che la Danimarca era molto pi\u00f9 vulnerabile se attaccata da sud e cio\u00e8 dalla sua parte continentale e pertanto egli attacc\u00f2 la Danimarca con una velocit\u00e0 che ne paralizz\u00f2 la resistenza. Alla fine del giugno del 1657, alla testa di 8.000 veterani, Carlo X irruppe da \"Bromberg\" (Bydgoszcz) nella Pomerania meridionale e raggiunse i confini dell'Holstein il 18 luglio. L'esercito danese venne disperso e gli svedesi ebbero modo di riconquistare il Ducato di Brema. All'inizio dell'autunno di quell'anno, le truppe di Carlo X si accamparono per svernare nello Jutland. Ma la fortezza di Fredriksodde (Fredericia) accolse l'esercito svedese da met\u00e0 agosto a met\u00e0 ottobre, quando la flotta della Danimarca, dopo due giorni di battaglia costrinse gli svedesi ad abbandonare il progetto di attaccare le isole danesi. La posizione del re di Svezia era a questo punto divenuta critica dal momento che nel luglio di quell'anno la Danimarca e la Confederazione polacco-lituana avevano tra le altre cose concluso un'alleanza offensiva e difensiva. Cogliendo l'occasione per liberarsi dello scomodo alleato e capendo la propria posizione pericolosa sul continente europeo, l'elettore di Brandeburgo si un\u00ec a questa lega contro la Svezia, il che convinse Carlo X ad accettare la mediazione di Oliver Cromwell, Coenraad van Beuningen e del cardinale Mazzarino. I negoziati, ad ogni modo, non proseguirono e al rifiuto della Svezia Carlo X ricevette l'incoraggiante notizia della cattura di il 23 ottobre, iniziando i preparativi per lo spostamento delle sue truppe verso Funen via nave. Un'ultima disgrazia per\u00f2 colp\u00ec l'armata svedese: a met\u00e0 dicembre del 1657 ebbe inizio un duro inverno che impervers\u00f2 nella regione, cos\u00ec intenso da gelare una parte del mare dell'area del Piccolo Belt cos\u00ec da rendere impossibile la realizzazione delle operazioni nella maniera sperata.\nMarcia attraverso i Belt.\nIl 28 gennaio 1658, Carlo X giunse ad Haderslev nello Jutland meridionale. I suoi meteorologi stimavano che nel giro di un paio di giorni il ghiaccio del Piccolo Belt sarebbe divenuto solido al punto da consentire il passaggio delle sue truppe verso la Danimarca. Il freddo durante la notte del 29 gennaio fu infatti particolarmente pungente e la mattina del 30 gennaio il re svedese diede l'ordine di iniziare le operazioni, facendo smontare da cavallo i cavalieri e facendo attraversare cautamente l'area ai suoi appiedati, sin quando non avessero raggiunto la terraferma dalla parte opposta. Le truppe svedesi riuscirono a proseguire malgrado i colpi sparati dalle truppe danesi asserragliate sulla costa opposta perdendo solo due compagnie di cavalieri che scomparvero sotto il ghiaccio durante i combattimenti. Proseguendo la sua marcia, Carlo X puntava gli occhi fissi su Copenaghen, risoluto ad attraversare anche il Grande Belt. Ad ogni modo, egli seppe ascoltare il consiglio del suo capo ingegnere Erik Dahlberg, il quale fece la parte del pioniere sull'area e scelse una strada pi\u00f9 tortuosa ma pi\u00f9 sicura che toccava diverse altre tappe come le isole di Langeland, Lolland e Falster, anzich\u00e9 scegliere la via diretta da Nyborg a Kors\u00f8r, il che avrebbe comportato il passaggio di un'ininterrotta distesa di ghiaccio sopra il mare. Quel giorno, alle due di notte, venne convocato d'urgenza un consiglio di guerra presieduto dal re per considerare la praticabilit\u00e0 della proposta di Dahlberg, considerandola un azzardo. Persino il re tentennava, ma Dahlberg persisteva nella sua opinione. La notte del 5 febbraio il transito riprese con di fronte la cavalleria a spianare la strada di ghiaccio coperto di neve ma col rischio di incrinare lo spesso strato di ghiaccio con gli zoccoli dei cavalli, causando seri pericoli alla fanteria che faceva seguito. Alle tre del pomeriggio, con Dahlberg in testa, l'esercito raggiunse Grimsted nel Lolland senza la perdita di uomini; l'8 febbraio Carlo raggiunse Falster e l'11 febbraio infine raggiunse sano e salvo il suolo di Sj\u00e6lland ove fece realizzare una medaglia per commemorare l'evento con l'iscrizione: \"Natura hoc debuit uni\". Per la Svezia questo passaggio rappresentava una riproposizione mitica dell'impresa condotta da Guglielmo di Modena alla testa delle truppe dell'Ordine livoniano per la conquista di Saaremaa (Osel) nel gennaio del 1227 o a quella dei russi lungo il Golfo di Bothnia dalla Finlandia. L'impressione di quest'impresa militare fu tale che il governo svedese concluse in breve tempo con quello danese due trattati, quello di Taastrup il 18 febbraio e quello di Roskilde il 26 febbraio 1658, a causa dei quali la Danimarca perse gran parte del proprio territorio per salvare il rimanente al proprio governo. Ad ogni modo, Carlo X continu\u00f2 i suoi sforzi bellici contro la Danimarca.\nIl 17 luglio inizi\u00f2 l'assedio a Copenaghen contro re Federico III di Danimarca, ma i danesi riuscirono a respingere gli assalti principali e riuscirono a riprendere il pieno controllo della citt\u00e0 grazie all'alleata flotta olandese comandata dall'Ammiraglio Luogotenente Jacob van Wassenaer Obdam, sconfiggendo la flotta svedese nella Battaglia del Sound del 29 ottobre 1658. Gli olandesi liberarono le isole danesi nel 1659. Dal momento che il commercio nel Baltico era vitale per l'economia olandese, era ovvio che l'intervento dei Paesi Bassi nel conflitto fosse essenzialmente risolto a tutelare l'alleato commerciale danese.\nGli Stati Generali di G\u00f6teborg.\nCarlo X acconsent\u00ec alla riapertura dei negoziati con la Danimarca nello stesso tempo proponendo nuove pressioni alla nazione rivale con una campagna in Norvegia nell'inverno del 1659. Quest'operazione richiedeva per\u00f2 nuovi fondi da parte del suo popolo, il che lo obblig\u00f2 nel dicembre di quell'anno a convocare gli Stati Generali che vennero convocati a G\u00f6teborg. Il terzo stato protest\u00f2 per l'introduzione di nuove tasse, ma venne persuaso da Carlo X ad accettarle.\nLa malattia e la morte.\nPoco dopo l'apertura degli Stati Generali il 4 gennaio 1660, Carlo X Gustavo inizi\u00f2 a dare sintomi di una banale influenza. Ignorando la sua malattia, egli si rec\u00f2 ripetutamente a G\u00f6teborg per ispezionare le proprie truppe e far vedere la vicinanza del re ai soldati, sin quando i suoi sintomi non peggiorarono con raffreddore e mal di testa. Il 15 gennaio il fisico di corte Johann K\u00f6ster giunse sul posto e, per un errore, scambi\u00f2 la polmonite che il sovrano aveva contratto per scorbuto e dispepsia. K\u00f6ster inizi\u00f2 dunque una \"cura\" che includeva applicazioni di clistere, lassativi, salasso e polvere per starnutire. Dopo tre settimane, la febbre era passata e la tosse sembrava migliorare, ma la polmonite riusc\u00ec ad evolversi in setticemia dall'8 febbraio.\nIl 12 febbraio Carlo X Gustavo firm\u00f2 il suo testamento: suo figlio Carlo XI di Svezia, ancora minorenne, venne nominato suo successore con un consiglio di reggenza composto da sei tra parenti ed amici fidati. Carlo X Gustavo mor\u00ec il giorno successivo all'et\u00e0 di soli 37 anni.\nDiscendenza.\nSpos\u00f2 Edvige Eleonora di Holstein-Gottorp dalla quale ebbe l'unico figlio legittimo che gli succedette all'et\u00e0 di quattro anni col nome di Carlo XI di Svezia. Ebbe anche un figlio illegittimo dalla sua amante Brigitta Allerts."}
{"id": "344741", "revid": "1005847", "url": "https://it.wikipedia.org/wiki?curid=344741", "title": "Eletti alla Camera dei deputati nelle elezioni politiche italiane del 2001", "text": "Questo elenco riporta i nomi dei deputati della XIV legislatura della Repubblica Italiana dopo le elezioni politiche del 2001, suddivisi per circoscrizione:"}
{"id": "344742", "revid": "712828", "url": "https://it.wikipedia.org/wiki?curid=344742", "title": "Palestra (Pok\u00e9mon)", "text": ""}
{"id": "344748", "revid": "122246", "url": "https://it.wikipedia.org/wiki?curid=344748", "title": "Hapax legomenon", "text": "In linguistica e in filologia, un hapax legomenon (spesso anche solo \"hapax\" o, meno di frequente, \"apax\"; al plurale hapax legomena o \"hapax legomenoi\"), dal greco (\"h\u00e1pax leg\u00f3menon\", \"detto una volta sola\") \u00e8 una forma linguistica (parola o espressione) che compare una sola volta nell'ambito di un testo, di un autore o dell'intero sistema letterario di una lingua.\nGli \"hapax\" sono dunque parole rare, il cui utilizzo in filologia pu\u00f2 essere quello di aiutare gli studiosi nell'attribuzione della paternit\u00e0 di un testo: un manoscritto che contiene una parola adoperata altrove soltanto da un autore, \u00e8 probabilmente di quello stesso autore.\nEsempi.\nLetteratura biblica.\nNon \u00e8 stato fino al XX secolo che gli studiosi della Bibbia hanno saputo tradurre la parola pim (\u05e4\u05b4\u0597\u05d9\u05dd p\u0304\u00eem) in 1 Samuele 13:21. Nel 1907, con l'aiuto dell'archeologia, fu riscoperta un'antica designazione di peso che apparentemente era stata dimenticata nel tempo e cos\u00ec fu chiarito un hapax legomenon biblico.\nLetteratura greca.\nGi\u00e0 nella letteratura greca di et\u00e0 ellenistica si hanno esempi di \"hapax\": in Callimaco troviamo il termine \"\u03c3\u03b9\u03ba\u03c7\u03b1\u03af\u03bd\u03c9\" - traslitterato: \"sikch\u00e0ino\" (\"io schifo\") - nell'epigramma 28 dell'edizione Pfeiffer (\"Antologia Palatina, XII, 43, v. 4\").\nSi ricorda poi Leonida di Taranto, epigrammista del III secolo a.C.: il termine \"\u03c0\u03bb\u03b1\u03bd\u03af\u03c9\u03bd\" - traslitterato: \"plan\u00econ\" (lett.: \"dei vagabondi\") - \u00e8 un \"hapax\" (\"Antologia Palatina, VII, 715, v. 3\"), cos\u00ec come \"\u03c8\u03b1\u03bb\u03ac\u03b8\u03c1\u03b5\u03b9\u03bf\u03bd\" - traslitterato: \"psal\u00e0threion\" (tradotto da Salvatore Quasimodo come \"scheletro\", ma di significato ancora incerto) - (\"Antologia Palatina, VII, 472, v. 11\").\nLetteratura latina.\nAlcuni \"hapax legomena\" possono essere evidenziati anche nell'ambito della letteratura latina. Basti pensare al poeta Lucrezio, che nell'apertura del suo poema epico-didascalico, il \"De rerum natura\", vi fa ricorso ben due volte, con gli aggettivi \"navig\u011brum\" (composto dal sostantivo \"navis\" e il verbo \"gero\", e quindi traducibile con \"ricco di navi\") e \"frugiferentis\" (dal nome della terza declinazione \"frux-frugis\" e il verbo della terza coniugazione \"fero\", con il conseguente significato di \"portatrici di messi\").\nAnche in Catullo, celeberrimo autore tardo-repubblicano conosciuto soprattutto per i suoi carmi erotico-amorosi, \u00e8 stato riconosciuto l'uso di \"hapax legomena\": si pensi al diminutivo \"solaciolum\" (carme 2, v. 7), traducibile in italiano con \"piccolo conforto\", con cui il poeta designa il grazioso passero dell'amata Lesbia.\nNumerosi esempi presenta, poi, il \"Satyricon\" di Petronio: \"lupatria\" (\"37, 6\"), che si forma da \"lupa\", termine volgare per indicare la prostituta, con l'aggiunta del suffisso greco \"-tria\" (ripreso dal greco \"porneutria\", \"prostituta\"); \"staminatas\" (\"41, 12\"), contaminazione volgare tra il\ngreco \"stamn\u00f2s\" (\"brocca\") e il latino \"stamen\" (\"filo\"), traducibile con \"diverse brocche di vino\"; il termine \"baliscus\" (\"42, 1\"), formazione ibrida da \"balneum\" con l'aggiunta del suffisso diminutivo greco \"-iskos\", che si traduce con \"bagno\"; il termine \"penthiacum\" (\"47, 10\"), foggiato su Pentheus, il mitico re di Tebe, e traducibile con \"spezzatino\"; \"bonatus\" (\"74, 16\"), probabilmente da connettersi con \"bovinator\", che in Lucilio \u00e8 sinonimo di \"tergiversator\" (cfr. Gellio \"11, 7, 9\"), e quindi forma sincopata del sostantivo \"bovinatus, - us\" (\"tergiversazione\"). Secondo un'interpretazione corrente, invece, il termine sarebbe una derivazione da \"bonus\" e, pertanto, si tradurrebbe con \"bonaccione\".\nLetteratura italiana.\nEsempi di \"hapax\" in italiano sono il termine \"ramogna\" rispetto all'intera letteratura italiana, perch\u00e9 compare una sola volta in un passo della \"Divina Commedia\" di Dante (\"Purgatorio\", Canto XI, 25); oppure la parola \"mite\", se ci si restringe all'ambito della \"Commedia\" dantesca, perch\u00e9 vi compare una sola volta nel \"Purgatorio\", Canto XV, 102. Altro \"hapax\" caratteristico \u00e8 lo stesso nome di Dante, che compare una sola volta nel trentesimo canto del Purgatorio (\"Purgatorio\", Canto XXX, 55). \nUn altro \"hapax legomenon\", nella lingua italiana, \u00e8 la parola \"ultrafilosofia\" nell'opera di Giacomo Leopardi: il termine appare nello \"Zibaldone\" (\"Zibaldone\", 114-115, 7 giugno 1820).\nLetteratura inglese.\nUn esempio di hapax nella lingua inglese \u00e8 la parola \"Honorificabilitudinitatibus\" presente nell'opera \"Pene d'amor perdute\" di William Shakespeare e nell'Ulysses di James Joyce (Scylla and Charybdis).\nLetteratura francese.\nUn esempio di hapax nella lingua francese \u00e8 la parola \"ptyx\", presente solo una volta in tutta la letteratura francofona nella poesia di St\u00e9phane Mallarm\u00e9, \"Ses purs ongles tr\u00e8s haut d\u00e9diant leur onyx\" nel verso: \"Sur les cr\u00e9dences, au salon vide : nul ptyx\"."}
{"id": "344749", "revid": "38120", "url": "https://it.wikipedia.org/wiki?curid=344749", "title": "Bonelli Editore", "text": ""}
{"id": "344750", "revid": "38120", "url": "https://it.wikipedia.org/wiki?curid=344750", "title": "Bonelli editore", "text": ""}
{"id": "344752", "revid": "28057", "url": "https://it.wikipedia.org/wiki?curid=344752", "title": "Heimskringla", "text": "Heimskringla \u00e8 il nome norreno di un'opera epica (quasi completamente in prosa) che raccoglie diverse saghe scandinave, messe assieme attorno al 1225 dal poeta, storico e uomo politico islandese Snorri Sturluson (1179 - 1242).\nFonti.\nSnorri, nella prima parte della sua opera, fa frequente riferimento al poema epico Ynglingatal (\"le geste dei Ynglingar\") di \u00dej\u00f3\u00f0\u00f3lfr da Hvinir, del quale include numerosi stralci (mantenuti nella rima originale).\nPer le gesta dei re tra 1025 al 1157 Snorri potrebbe aver attinto al Morkinskinna, mentre per Olaf II di Norvegia al \"Gl\u00e6lognskvi\u00f0a\" (\"poema del mare calmo\") di \u00de\u00f3rarinn loftunga.\nTuttavia, la principale fonte probabilmente fu la tradizione orale, particolarmente attenta nella trasmissione delle gesta dei re come dei miti degli eroi e degli d\u00e8i norreni, nonostante l'arrivo del cristianesimo in Islanda due secoli prima; potrebbe anzi essere stata la pressione della nuova religione, ormai completamente imposta e che non lasciava spazio ai miti antichi del suo popolo, cos\u00ec strettamente connessi alla religione norrena, a spingere Snorri a trascriverli nel tentativo di preservarli.\nContenuto.\nHeimskringla contiene storie sui re svedesi e re norvegesi, nonch\u00e9 su alcuni d\u00e8i, visti in una ottica prettamente evemerista, quali primi dominatori scandinavi.\nL'opera segue Odino e i suoi seguaci dall'est, da \u00c1saheimr (cio\u00e8 l'Asia) e \u00c1sgar\u00f0r (il regno degli d\u00e8i), fino al loro insediamento in Scandinavia e continuare con la loro successione sui nuovi domini. Passati questi ultimi dagli d\u00e8i agli uomini (dal dio Freyr a Fj\u00f6lnir), descrive le gesta di ogni re membro della leggendaria dinastia svedese del casato degli Ynglingar. \nProsegue narrando le vicende di molti sovrani norvegesi, vissuti tra il X e il XII secolo e arriva fino alla morte di Eystein Meyla nel 1177.\nI racconti sono un misto di fantasia e realt\u00e0. La prima parte, infatti, \u00e8 radicata nella mitologia norrena, mentre in seguito le storie sono un insieme di favole e fatti storici come le contese tra i sovrani, la nascita dei regni di Norvegia, Svezia e Danimarca, le spedizioni e le conquiste vichinghe in Inghilterra.\nCirca 1/3 dell'opera \u00e8 occupato dal lungo regno di \u00d3l\u00e1fr Haraldson, che dur\u00f2 15 anni. La parte dedicata a Harald Hardr\u00e5de narra invece la sua spedizione ad est, i suoi brillanti exploit a Costantinopoli, in Siria e Sicilia, le sue battaglie in Inghilterra contro Aroldo II figlio del conte Godwin, dove fu sconfitto, nella battaglia di Stamford Bridge nel 1066, pochi giorni prima della disfatta di Aroldo ad Hastings.\nQuesta opera \u00e8 di particolare rilevanza anche per la storia d'Inghilterra. Fu tradotta in inglese nel 1844 da Samuel Laing.\nSuddivisione.\n\"Heimskringla\" contiene le seguenti saghe:\nCuriosit\u00e0.\nQuesto libro \u00e8 citato nel romanzo \"Viaggio al centro della Terra\" di Jules Verne."}
{"id": "344754", "revid": "729019", "url": "https://it.wikipedia.org/wiki?curid=344754", "title": "Angiografia", "text": "Langiografia (da greco \"angeion\" per \"vaso\" e \"graphein\" per \"scrivere\", \"rappresentare\") \u00e8 la rappresentazione a scopo diagnostico dei vasi sanguigni o linfatici del corpo umano tramite una tecnica che prevede l'infusione di un mezzo di contrasto idrosolubile all'interno dei vasi e la generazione di immagini mediche tramite varie tecniche di imaging biomedico.\nIntroduzione.\nLe tecniche angiografiche comprendono la radiografia (specificamente nella tecnica dell'angiografia sottrattiva, o DSA da \"Digital Subtraction Angiography\"), la tomografia computerizzata, la risonanza magnetica, l'ecografia.\nL'angiografia pu\u00f2 essere una tecnica pi\u00f9 o meno invasiva a seconda del vaso che si intende visualizzare. Normalmente, l'arteriografia e la coronarografia vengono eseguite tramite l'introduzione di un catetere a partire da un vaso principale (ad esempio una arteria femorale o una carotide) fino a raggiungere il distretto desiderato, e l'introduzione del mezzo di contrasto direttamente in loco. Tale tecnica \u00e8 alla base anche di procedure terapeutiche che fanno parte della radiologia interventistica.\nInvece, le angiografie eseguite tramite risonanza magnetica (MRA, \"Magnetic Resonance Angiography\") vengono normalmente eseguite tramite infusione di un mezzo di contrasto intravenoso, oppure, in alcuni casi, senza alcun mezzo di contrasto (come nelle tecniche di risonanza magnetica dell'angiografia a tempo di volo e dell'angiografia a contrasto di fase).\nStoria.\nIl neurologo portoghese Egas Moniz, vincitore del premio Nobel nel 1949, ide\u00f2 nel 1927 la tecnica dell'angiografia cerebrale a raggi X con mezzo di contrasto per diagnosticare diversi tipi di disturbi nervosi, come tumori e malformazioni arterovenose. \u00c8 generalmente riconosciuto come uno dei pionieri in questo campo.\nCon l'introduzione della tecnica Seldinger nel 1953, la procedura divenne decisamente pi\u00f9 sicura, in quanto non ci fu pi\u00f9 bisogno di lasciare all'interno del lume dei vasi strumenti appuntiti.\nTecniche di angiografia classica.\nGli esami angiografici pi\u00f9 comuni vengono tuttora ottenuti tramite raggi X e mezzi di contrasto radio-opachi. Questi ultimi si rendono necessari in quanto il sangue ha normalmente lo stesso coefficiente di attenuazione per le radiazioni X dei tessuti circostanti.\nLe immagini radiografiche ottenute possono essere statiche\u00a0\u2013 fissate su fluoroscopio o su pellicola, utili a ottenere informazioni morfologiche su una zona\u00a0\u2013 oppure dinamiche, normalmente con una risoluzione di 30 immagini al secondo, che consentono di visualizzare anche la velocit\u00e0 con cui il bolo di mezzo di contrasto si muove all'interno del vaso e quindi di valutare la funzionalit\u00e0 del vaso stesso.\nNormalmente, alle immagini evidenziate dal mezzo di contrasto viene sottratta un'immagine ottenuta prima dell'introduzione dell'agente di contrasto stesso, per rimuovere la contaminazione di strutture statiche dall'immagine che appariranno con la stessa intensit\u00e0 prima e dopo l'introduzione del mezzo di contrasto. Questa tecnica viene denominata angiografia sottrattiva o DSA (\"Digital Subtraction Angiography\").\nAngiografo biplano.\nQuale alternativa al tradizionale angiografo monoplano, \u00e8 in uso a diversi ospedali l'angiografo biplano. Questa apparecchiatura radiologica permette, per mezzo di specifici software, di ricostruire immagini tridimensionali dei vasi, di mostrare pi\u00f9 precisamente la sede e la tipologia dell'occlusione, evidenziare quali sono le aree non irrorate correttamente. Queste funzionalit\u00e0 consentono procedure diagnostiche e terapeutiche avanzate in un campo come quello della cura dell'ictus e degli aneurismi. L'angiografo consente anche l'esecuzione di esami simil TC direttamente in sala angiografica permettendo, per esempio, una diagnosi tempestiva di eventuali complicanze emorragiche. Questa tecnologia ha permesso di potenziare tutta l\u2019attivit\u00e0 diagnostica ed interventistica con particolare riferimento al trattamento della patologia cerebrovascolare, nonch\u00e9 delle patologie del distretto body e vascolare periferico."}
{"id": "344755", "revid": "701660", "url": "https://it.wikipedia.org/wiki?curid=344755", "title": "Bonelli", "text": ""}
{"id": "344756", "revid": "1543377", "url": "https://it.wikipedia.org/wiki?curid=344756", "title": "Pterosauria", "text": "Gli pterosauri (il cui nome significa \"lucertole alate\") sono un ordine estinto di rettili volanti, vissuti durante l'intero Mesozoico, dal Triassico superiore alla fine del Cretaceo, circa 230-65 milioni di anni fa (Norico-Maastrichtiano). Gli pterosauri furono i primi vertebrati conosciuti per essersi evoluti ed adattati al volo battente. Le ali degli pterosauri sono formate da una membrana di pelle, muscoli e altri tessuti che si estendeva dalle caviglie al quarto dito della mano, che era notevolmente allungato, irrigidito e resistente. Le primissime specie avevano lunghe mascelle armate di denti e lunghe code rigide, mentre le forme pi\u00f9 evolute avrebbero perso i denti in favore di un becco sdentato e la coda si sarebbe notevolmente ridotta per favorire un maggiore controllo del volo. Inoltre, tutti gli pterosauri erano ricoperti da uno strato di peluria, simili a filamenti, noti come picnofibre, che coprivano i loro corpi e parte delle loro ali. Gli pterosauri coprivano una vasta gamma di taglie, dai piccolissimi anurognathidi ai pi\u00f9 grandi animali volanti a noi noti, tra cui \"Arambourgiania\", \"Quetzalcoatlus\" e \"Hatzegopteryx\".\nNei media popolari gli pterosauri sono spesso indicati al grande pubblico come \"dinosauri volanti\", ma questo \u00e8 a dir poco scientificamente scorretto. Il termine \"dinosauro\" \u00e8 limitato solo a quei rettili che discendono dall'ultimo antenato comune dei gruppi di Saurischia (il clade di dinosauri, che comprende gli uccelli) e Ornitischia, e il corrente consenso scientifico \u00e8 che questo gruppo esclude gli pterosauri, cos\u00ec come i vari gruppi di rettili marini estinti, come gli ittiosauri, i plesiosauri e i mosasauri. Tuttavia, come i dinosauri, e, a differenza di questi altri rettili, gli pterosauri sono pi\u00f9 strettamente legati agli uccelli rispetto ai coccodrilli o qualsiasi altro rettile vivente. Spesso, inoltre, gli pterosauri vengono citati come \"pterodattili\", in particolare nelle fiction e dai giornalisti. In realt\u00e0, il termine \"pterodattilo\" si riferisce solo ai membri del genere \"Pterodactylus\", e pi\u00f9 in generale ai membri del sottordine degli pterosauri pterodactyloidi.\nDescrizione.\nL'anatomia degli pterosauri era altamente modificata da quella dei loro antenati rettili, a causa dei vari adattamenti per sostenere il volo. Come gli uccelli, gli pterosauri avevano ossa cave, piene d'aria, in modo da risultare pi\u00f9 leggeri. Sullo sterno avevano una chiglia sviluppatasi per l'ancoraggio dei forti muscoli del volo, mentre il cervello era ampliato mostrando varie caratteristiche specializzate associate al volo. In alcuni pterosauri pi\u00f9 evoluti, la spina dorsale all'altezza delle spalle era fusa in una struttura nota come notarium, che serviva per irrigidire il busto durante il volo e fornire un supporto stabile alla scapola.\nAli.\nLe ali degli pterosauri erano formate da una membrana di pelle e altri tessuti, primariamente attaccata al lunghissimo quarto dito di ogni braccio ed estese lungo i lati del corpo fino alle caviglie.\nStoricamente, si pensava che la membrana che componeva le ali degli pterosauri fosse semplice pelle coriacea, tuttavia successive ricerche hanno dimostrato che la membrana alare degli pterosauri era una struttura molto complessa e dinamica adatta ad uno stile di volo attivo. Le ali esterne (dalla punta al gomito) erano rafforzate da fibre ravvicinate chiamate \"actinofibrils\". Le \"actinofibrils\" stesse consistevano di tre strati distinti nell'ala, formando un modello \"Crisscross\", ossia una sovrapposizione degli uni sugli altri. La funzione delle \"actinofibrils\" \u00e8 nota, cos\u00ec come il materiale esatto di cui erano formate. A seconda della loro composizione esatta (cheratina, muscoli, strutture elastiche, etc.), esse erano molto rigide e rafforzavano la parte esterna dell'ala. La membrana alare conteneva anche un sottile strato di muscoli, tessuti fibrosi ed un unico e complesso sistema circolatorio dei vasi sanguigni.\nCome evidenziato dalle cavit\u00e0 nelle ossa delle ali delle specie pi\u00f9 grandi e dei tessuti molli conservati in almeno un esemplare, gli pterosauri pi\u00f9 grandi ed evoluti possedevano un complesso sistema di sacche d'aria respiratorie nella stessa membrana alare.\nParti dell'ala.\nLa membrana dell'ala degli pterosauri era divisa in tre unit\u00e0 di base. La prima, chiamata \"propatagio\" (\"prima membrana\"), era la parte anteriore e maggiore dell'ala ed era attaccata tra il polso e la spalla, creando un \"bordo d'attacco\" durante il volo. Questa membrana era incorporata tra le prime tre dita della mano, come evidenziato in alcuni esemplari. Il \"brachiopatagio\" (\"braccio di membrana\") era il componente primario dell'ala, che si estendeva dal quarto dito fortemente allungato della mano fino agli arti posteriori (anche se il preciso punto di attacco agli arti posteriori \u00e8 ancora dibattuto e, forse, poteva variare da specie a specie). Infine, almeno alcuni gruppi di pterosauri avevano una membrana che si estendeva tra le gambe, eventualmente collegata o incorporata con la coda, chiamata \"uropatagio\"; la portata di questa membrana non \u00e8 certa, e alcuni studi sul \"Sordes\" sembrano suggerire che questa membrana collegasse semplicemente le gambe, ma incorporavano la coda (rendendolo un \"cruropatagio\"). Tuttavia, \u00e8 generalmente accettato che gli pterosauri non-pterodactyloidi avessero un \"uro\"/\"cruropatagio\" molto pi\u00f9 ampio, mentre gli pterodactyloidi avevano solo una semplice membrana che correva tra le gambe.\nUn osso unico tra gli pterosauri era lo pteroide, un osso collegato al polso che contribuiva a sostenere il \"propatagio\", la membrana tra il carpale e la spalla. Le prove tra la tessitura tra le tre dita libere dell'arto anteriore degli pterosauri suggeriscono che questa membrana poteva essere molto pi\u00f9 ampia, rispetto alla semplice connessione con lo pteroide e la spalla come tradizionalmente raffigurato nelle ricostruzioni. La posizione dell'osso pteroide stesso \u00e8 tuttora controversa. Alcuni scienziati, in particolare Matthew Wilkinson, sostengono che lo pteroide fosse puntato in avanti, estendendo la membrana in quella direzione. Tuttavia, questa ipotesi \u00e8 stata contraddetta in un documento del 2007, di Chris Bennett, che ha mostrato che lo pteroide non poteva articolare come si pensava in precedenza e non avrebbe potuto puntare in avanti, ma piuttosto verso l'interno del corpo, come raffigurato tradizionalmente. Peters (2009) ha proposto che lo pteroide articolava con la \"sella\" del radiale (syncarpale prossimale) e sia lo pteroide sia il carpale pre-assiale erano posizionati centralmente. Questa ipotesi anatomica \u00e8 stata confermata da alcuni esemplari fossili di \"Changchengopterus pani\" e \"Darwinopterus linglongtaensis\", i quali mostrano entrambi uno pteroide in articolazione syncarpale prossimale.\nIl polso degli pterosauri era costituito da due carpali interni (prossimali) e quattro carpali esterni (distali), escluso l'osso pteroide, che potrebbe rappresentare un carpale distale modificato. Negli esemplari adulti, i carpali prossimali sono fusi insieme in un \"syncarpale\", mentre tre dei carpali distali sono fusi a formare un syncarpale distale. Il carpale distale restante, indicato qui come carpale mediale, ma che \u00e8 anche chiamato carpale laterale, o pre-assiale distale, articola su una sfaccettatura verticalmente allungata biconvesse sulla superficie anteriore del syncarpale distale. Il carpale mediale possiede una profonda fovea concava che si apre anteriormente, entro il quale articola lo pteroide.\nVi \u00e8 tuttora una notevole discussione tra i paleontologi sul luogo esatto in cui il \"brachiopatagio\" si ancorasse al corpo. I fossili del rhamphorhynchoide \"Sordes\", dell'anurognathide \"Jeholopterus\" e degli pterodactyloidi dalla Formazione Santana sembrano dimostrare che la membrana alare si collegava agli arti posteriori, almeno in alcune specie. Tuttavia, i moderni pipistrelli e scoiattoli volanti mostrano considerevoli variazioni nella portata delle loro membrane alari ed \u00e8 possibile che, come questi gruppi, diverse specie di pterosauro avessero diverse forme alari. Infatti, l'analisi delle proporzioni degli arti posteriori degli pterosauri dimostra che non vi era una notevole variazione, forse riflettendo una variet\u00e0 di forme alari.\nMolti pterosauri, se non tutti, avevano anche i piedi palmati.\nCranio, denti e creste.\nLa maggior parte dei crani degli pterosauri aveva mascelle allungate con una serie completa di denti aghiformi. In alcuni casi, si hanno ritrovamenti di tessuto cheratinoso fossilizzato conservato sui becchi, anche se negli esemplari dotati di denti, in cui il becco era piccolo e limitato alle punte delle mascelle e non coinvolgeva i denti. Alcune forme erano dotate di un becco senza denti, come ad esempio gli pteranodontidi, tapejaridi e azhdarchidi, e avevano un becco grande e ampio, simile a quello degli uccelli.\nDiversamente dalla maggior parte degli arcosauri, il naso e le aperture antorbitali degli pterosauri pterodactyloidi erano fuse in un'unica grande apertura, chiamata \"Fenestra nasoantorbitale\". Questa caratteristica probabilmente si evolse per alleggerire il cranio durante il volo.\nAlcune specie di pterosauri presentano creste elegantemente elaborate. Il primo e probabilmente pi\u00f9 noto pterosauro crestato \u00e8 lo \"Pteranodon\", dotato di una lunga cresta rivolta all'indietro, mentre altri pterosauri, come i tapejaridi e il \"Nyctosaurus\", sfoggiavano creste esageratamente grandi e complesse che spesso incorporavano anche estensioni di tessuti molli cheratinosi, rendendo la struttura ancora pi\u00f9 grande. Nel 1927, Ferdinand Broili scopr\u00ec i follicoli piliferi nella pelle dello pterosauro e la paleoneurologa Tilly Edinger determin\u00f2 che il cervello degli pterosauri somigliava pi\u00f9 a quello degli uccelli che a quelli dei moderni rettili a sangue freddo.\nDal 1990, nuove scoperte e studi pi\u00f9 approfonditi sui vecchi campioni hanno mostrato che le creste craniche erano molto pi\u00f9 diffuse tra gli pterosauri di quanto si ritenesse in precedenza, cosa dovuta principalmente al fatto che queste creste erano estese o costituite completamente di cheratina, che non si fossilizza facilmente come le ossa. Nel caso di pterosauri come \"Pterorhynchus\" e \"Pterodactylus\", la reale portata di queste creste \u00e8 stata scoperta solo grazie alla fotografia ad ultravioletti. Le scoperte di \"Pterorynchus\" e \"Austriadactylus\", entrambi \"rhamphorhynchoidi crestati\", hanno dimostrato che anche gli pterosauri pi\u00f9 primitivi avevano creste craniche (in precedenza, si pensava che le creste fossero limitate ai soli pterodactyloidi).\nPicnofibre.\nAlmeno alcuni pterosauri avevano il corpo ricoperto da strutture filamentose simili a capelli conosciuti come picnofibre sulla testa e sul corpo, simili per struttura, ma non omologhi (condivisione di una struttura comune) ai peli dei mammiferi capelli. Il primo tegumento fossilizzato di picnofibre fu ritrovato in un esemplare di \"Scaphognathus\", nel 1831, da Goldfuss. Grazie ai recenti ritrovamenti e alle nuove tecnologie per l'istologia e l'esame agli ultravioletti sui campioni di pterosauri, si ha la prova incontrovertibile: gli pterosauri erano coperti di picnofibre. Le picnofibre non erano veri e propri capelli come nei mammiferi, ma una struttura unica che svilupp\u00f2 un aspetto simile. Anche se, in alcuni casi, gli actinofibrili (fibre strutturali interne) nella membrana alare sono stati scambiati per picnofibre o veri capelli, alcuni fossili, come quelli di \"Sordes pilosus\" (che si traduce appunto come \"demone peloso\") e di \"Jeholopterus\", mostrano le inconfondibili impronte di picnofibre su testa e corpo. Tuttavia tale rivestimento pare non coprisse le mascelle degli animali.\nLe picnofibre degli pterosauri sono strutturalmente pi\u00f9 simile alle proto-piume dei teropodi. Le picnofibre erano brevi filamenti flessibili, lunghi \"solo 5-7 mm in alcuni esemplari\" e piuttosto semplici nella loro struttura, \"apparentemente privi di qualsiasi dettaglio interno a parte un canale centrale\". I \"peli\" degli pterosauri sono stati ritrovati \"conservati in densi, concentrati intrecci di fibre, simili a quelli trovati nei fossili dei mammiferi\" suggerendo una \"pelliccia\" di spessore paragonabile a quella di molti mammiferi del Mesozoico, almeno sulle parti dello pterosauro coperte da picnofibre. Lo spessore della peluria e la sua superficie variava da specie a specie. Alcuni paleontologi (Czerkas e Ji, 2002) hanno ipotizzato che le picnofibre potessero essere un antecedente di proto-piume, ma le impressioni disponibili dai tegumenti degli pterosauri non sono come le \"penne\" che si trovano negli uccelli e nei maniraptori.\nTuttavia, nel dicembre 2018, Yang \"et al.\" descrissero due esemplari di anurognatidi (forse appartenenti al genere \"Jeholopterus\" o \"Dendrorhynchoides\") risalenti all'inizio del Giurassico superiore cinese. I due esemplari sono quasi completi e squisitamente conservati. In particolare, il corpo di questi esemplari risulta ricoperto da almeno 4 tipi i strutture tegumentarie: Il tipo pi\u00f9 semplice di picnofibre, come osservato in altri esemplari di pterosauri, sono filamenti cavi che somigliano superficialmente a capelli o peli. Questo primo tipo \u00e8 stato ritrovato intorno alla testa, collo, torso, e arti, e raggiungono una lunghezza di 3-13 millimetri (1/8-1/2 pollici). Il secondo tipo di picnofbre possiede anch'esso un filamento centrale cavo assieme a filamenti multipli che si irradiano dall'apice del filamento centrale comune assieme a ciuffi di lunghi filamenti uniti in una base comune, ritrovati su collo, braccia, piedi e coda. Il terzo tipo di picnofibre somiglia al secondo con una lunga setola che si estende dagli altri filamenti. Questo tipo di filamento \u00e8 stato ritrovato solo intorno alla bocca e potrebbe aver aiutato l'animale a catturare insetti, come le piume presenti in alcuni uccelli insettivori, come i succiacapre. Il quarto tipo di picnofibre \u00e8 composto da ciuffi morbidi che somigliano al piumino degli uccelli, e sono stati ritrovati sulle ali. Alcuni di questi filamenti mostrano una differenza di colore lungo l'asse centrale, che indica una cavitazione interna del filamento. Gli unici altri animali noti per avere filamenti cavi internamente e filamenti a differenti livelli di complessit\u00e0 sono i dinosauri, in particolare, i filamenti complessi di questi pterosauri sono comparabili ai diversi stadi di piumaggio osservato nei coelurosauri. Pertanto, questa scoperta rafforzerebbe l'ipotesi che i filamenti degli pterosauri siano omologhi ai filamenti dei dinosauri, e che quindi pterosauri e dinosauri siano strettamente imparentati in Ornithodira. Inoltre, la presenza negli pterosauri di piume a differenti gradi di complessit\u00e0 supporta l'idea che le piume, non solo i filamenti semplici, siano un carattere ancestrale di tutti i dinosauri, se non di tutti gli ornithodiri.\nIn ogni caso , i recenti studi effettuati da Yang \"et al.\", hanno incontrato forti opposizioni nella comunit\u00e0 scientifica:\nIn primo luogo il ricercatore David Unwin , dell'Universita di Leicester (che vision\u00f2 uno degli pterosauri successivamente esaminati da Yang), ritiene questi studi di problematica interpretazione, poich\u00e9 non sarebbe stata evinta, sulle membrane alari, la presenza delle actinofibrilis ritrovate in passato su molteplici resti fossili di pterosauro. Unwin ritiene che l'esame al microscopio, basato sulla presenza ed osservazione di strutture cheratinose (la cheratina \u00e8 componente essenziale tanto delle actinofibrilis che della picnofibra) ,avrebbe confuso le comuni actinofibrilis con la presunta picnofibra di quarto tipo . Ci\u00f2 spiegherebbe l'inconsueta mancanza delle actinofibrilis dalle membrane alari dei due Anurognatidi esaminati e ridimensionerebbe, se non eliminerebbe, la presenza delle presunte setole di picnofibra , almeno dalle ali, poich\u00e9 queste in realt\u00e0 altro non sarebbero che le stesse Actinofibrilis mancanti. Inoltre , uno dei maggiori studiosi di Pterosauri Christopher Bennett , ritiene errata la scelta di definire le setole ramificate di picnofibra come piume, apparendo queste strutturalmente diverse da quelle presenti da coelurosauri ed uccelli. Infatti queste sarebbero prive del forte albero centrale e piuttosto simili a strutture tegumentarie sfilacciate e con altri tipi di scomposizione, molto sfocate e rudimentali , per questo sarebbe affrettato ipotizzare una chiara relazione filogenetica tra queste nuove picnofibre ritrovate e le strutture tegumentarie di proto-piume proprie di uccelli ed alcuni dinosauri teropodi . La presenza di picnofibre (e le esigenze di volo) implica che gli pterosauri fossero endotermici, ovvero animali a sangue caldo. L'assenza di picnofibre sulle ali degli pterosauri suggerisce che la \"pelliccia\" non avesse una funzione aerodinamica, sostenendo l'idea che le picnofibre si evolsero per aiutare la termoregolazione degli pterosauri, come \u00e8 comune in tutti gli animali a sangue caldo, poich\u00e9 l'isolamento \u00e8 necessario per conservare il calore generato da un metabolismo endotermico. I \"peli\" degli pterosauri erano cos\u00ec, ovviamente, distinti dalla pelliccia dei mammiferi e da altri tegumenti degli animali, che fu necessario un nuovo nome per indicarli. Il termine \"picnofibre\", che significa \"denso filamento\", \u00e8 stato coniato in un documento sulle impressioni dei tessuti molli di \"Jeholopterus\", dal paleontologo Alexander WA Kellner e colleghi, nel 2009. La ricerca nel codice genetico sugli embrioni di alligatore, suggerisce che le picnofibre degli pterosauri, gli osteodermi dei coccodrilli e le piume aviarie sono evolutivamente omologhi, basandosi sulla costruzione della loro beta-cheratina.\nColorazione.\nPer lungo tempo la colorazione degli pterosauri, come quella dei dinosauri \u00e8 stato oggetto di speculazione. Tuttavia, con la scoperta di nuovi esemplari fossili eccezionalmente preservati, ed alle nuove tecnologie impiegate nella paleontologia, possiamo definire la colorazione di alcuni generi, analizzando le tracce di melanosomi conservata nelle impronte delle picnofibre, e confrontandone la forma con i melanosomi trovati negli uccelli e rettili moderni, stabilire che colore rappresentassero. In un esemplare di \"Tupandactylus\" \u00e8 stato possibile determinare la presenza melanosomi, dimostrando la presenza di eumelanina (generalmente associata ad una colorazione rossastra) sulla parte cheratinosa della cresta dell'animale, mentre le picnofibre che corrono lungo la parte anteriore della cresta sono state identificate come nere. Un esemplare fossile ancora non descritto, riferito a \"Jianchangnathus\" suggerisce che il colore delle sue picnofibre fosse marrone. I due esemplari di anurognathidi precedentemente citati (forse appartenenti al genere \"Jeholopterus\" o \"Dendrorhynchoides\") conservano all'interno dei filamenti dei melanosomi, insieme ad un pigmento chiamato feomelanina, che avrebbe dato alle picnofibre dell'animale un colore marrone-rossastro.\nStoria della scoperta.\nIl primissimo fossile di pterosauro fu descritto dal naturalista italiano Cosimo Alessandro Collini, nel 1784. Collini male interpret\u00f2 l'esemplare supponendo che l'animale in questione fosse marino, e che le lunghe ali fossero in realt\u00e0 delle pinne.\nAlcuni scienziati hanno continuato a sostenere l'interpretazione acquatica anche fino al 1830, quando lo zoologo tedesco Johann Georg Wagler sugger\u00ec che lo \"Pterodactylus\" usasse le sue estremit\u00e0 come ali. Georges Cuvier proclam\u00f2 gli pterosauri creature volanti solo nel 1801, e coni\u00f2 il nome \"Ptero-dactyle\" nel 1809, per il campione recuperato in Germania. Tuttavia, a causa della standardizzazione dei nomi scientifici, il nome ufficiale di questo genere divent\u00f2 \"Pterodactylus\", anche se il nome \"pterodattilo\" ha continuato ad essere comunemente ed erroneamente applicato a tutti i membri di Pterosauria. I paleontologi oggi evitano l'uso della parola \"pterodattilo\" e preferiscono il termine \"pterosauro\". Essi relegano il termine \"pterodattilo\" specificamente ai membri del genere \"Pterodactylus\" o, pi\u00f9 in generale, ai membri del sottordine pterodactyloidea.\nEvoluzione ed estinzione.\nOrigine.\nEssendo l'anatomia degli pterosauri cos\u00ec altamente specializzata e modificata per il volo, e non essendo ancora stati trovati immediati fossili di transizione, l'ascendenza degli pterosauri non \u00e8 del tutto chiara. Sono state formulate diverse ipotesi, compreso un qualche collegamento con gli avemetatarsalia, come \"Scleromochlus\", o una discendenza dagli archosauriformi pi\u00f9 primitivi, come \"Euparkeria\", o dai protorosauri.\nDue ricercatori, Chris Bennett (1996) e David Peters (2000), avrebbero provato che gli pterosauri sarebbero stati effettivamente dei protorosauri o animali strettamente legati ad essi. Per questa analisi Peters ha usato una tecnica chiamata DGS, che prevede l'applicazione delle caratteristiche di tracciamento digitale del software dell'editing fotografico per le immagini dei fossili di pterosauro. Dopo aver tolto le caratteristiche dell'arto posteriore dalla sua analisi, Bennett ha provato che gli pterosauri sono parenti stretti dei protorosauri, in un tentativo di testare l'idea che questi animali sono il risultato di evoluzione convergente tra pterosauri e dinosauri. Tuttavia, le successive analisi di Dave Hone e Michael Benton (2007) non hanno potuto riprodurre questo risultato. Hone e Benton trovano gli pterosauri strettamente legati ai dinosauri, anche senza analizzare le caratteristiche degli arti posteriori. Essi hanno inoltre criticato gli studi precedenti di David Peters, sollevando dubbi sul fatto che le conclusioni raggiunte non hanno accesso alle prove primarie, vale a dire i fossili di pterosauro. Hone e Benton hanno concluso che, sebbene ulteriori fossili di pterosauromorphi pi\u00f9 primitivi siano necessari per chiarire i loro rapporti, gli pterosauri sono arcosauri non meglio identificati, ornithodira in particolare, date le prove correnti. Nelle analisi di Hone e Benton, gli pterosauri sono il \"sister group\" di \"Scleromochlus\" e vengono collocati tra esso e \"Lagosuchus\", sull'albero della famiglia degli ornithodira. Sterling Nesbitt (2011) ha trovato un forte sostegno per formare un clade composto da \"Scleromochlus\" e dagli pterosauri.\nStudi pi\u00f9 recenti sulla morfologia degli arti posteriori degli pterosauri pi\u00f9 primitivi sembrano rivendicare una connessione con \"Scleromochlus\". Come questo arcosauro, i lignaggi degli pterosauri pi\u00f9 primitivi avevano arti posteriori plantigradi che mostrano un certo adattamento al salto.\nClassificazione.\nNella tassonomia filogenetica, il clade degli Pterosauria \u00e8 solitamente definito come un \"nodo-based\" ancorato a diversi taxa ampiamente studiati cos\u00ec come quelli pensati per essere primitivi. Uno studio del 2003 ha definito Pterosauria come \"il pi\u00f9 recente antenato comune di anurognathidae, \"Preondactylus\" e \"Quetzalcoatlus\" e tutti i loro discendenti.\". Tuttavia, questi tipi di definizione lascerebbero inevitabilmente qualsiasi specie affine un po' pi\u00f9 primitiva fuori da Pterosauria. Per ovviare a questo, \u00e8 stata proposta una nuova definizione che non si legasse completamente ad una definizione o ad un nome, ma piuttosto ad una caratteristica anatomica, ossia la presenza di un quarto dito allargato che supporta la membrana alare. Un clade pi\u00f9 ampio, Pterosauromorpha, \u00e8 stato definito, come tutti gli ornithodira, pi\u00f9 strettamente legato agli pterosauri che ai dinosauri.\nLa classificazione interna a Pterosauria \u00e8 storicamente complicata a causa delle numerose lacune dovute alla scarsa documentazione fossile. Ciononostante, a partire dal XXI secolo, le nuove scoperte stanno riempiendo parte di queste lacune e hanno dato un quadro pi\u00f9 completo sull'evoluzione degli pterosauri. Tradizionalmente, gli pterosauri sono organizzati in due sottordini: i rhamphorhynchoidea, un gruppo pi\u00f9 \"primitivo\" di pterosauri dalla lunga coda, e gli pterodactyloidea, gli pterosauri pi\u00f9 \"evoluti\" dalla coda corta. Tuttavia, questa divisione tradizionale oggi \u00e8 stata in gran parte abbandonata. I rhamphorhynchoidea risultano essere un parafiletico innaturale del gruppo, dal momento che gli pterodactyloidi si sono evoluti direttamente da loro e non da un antenato comune; quindi, con l'uso crescente della cladistica, la divisione precedente \u00e8 caduta in disgrazia presso la maggior parte degli scienziati.\nI rapporti precisi tra gli pterosauri sono ancora instabili. Molti studi di relazioni sugli pterosauri nel passato hanno incluso dati limitati ed erano altamente contraddittori. Tuttavia, gli studi pi\u00f9 recenti che utilizzano dei set di dati pi\u00f9 grandi stanno cominciando a rendere le cose pi\u00f9 chiare. Il cladogramma (albero genealogico) seguente sostiene un'analisi filogenetica presentata da Andres &amp; Myers (2013):\nEstinzione.\nUn tempo si pensava che la concorrenza con le prime specie di uccelli potrebbe aver portato all'estinzione di molti pterosauri. Alla fine del Cretaceo solo le specie pi\u00f9 grandi di pterosauri sopravvissero, quindi forse le specie pi\u00f9 piccole furono sopraffatte dalla concorrenza con i primi uccelli. Tuttavia, il declino degli pterosauri (se effettivamente presenti) sembra essere estraneo alla diversificazione degli uccelli, e la sovrapposizione ecologica tra i due gruppi sembra essere stata minima. Alla fine del periodo Cretaceo, l'evento di estinzione Cretaceo-Paleocene, che spazz\u00f2 via la maggior parte dei dinosauri, annient\u00f2 anche molti altri animali, e tra questi vi erano anche gli pterosauri.\nNei primi anni 2010, sono stati ritrovati diversi nuovi fossili frammentari di pterosauro risalenti al Campaniano/Maastrichtiano, che dimostrerebbero che a quell'epoca potevano ancora esistere pterosauri di media-piccola taglia, come pteranodontidi, nyctosauridi, diversi tapejaridi e l'azhdarchoide \"Navajodactylus\". Ci\u00f2 suggerisce che, alla fine del Cretaceo, la fauna degli pterosauri era molto pi\u00f9 varia di quanto si pensasse.\nNel 2016 \u00e8 stata pubblicata la scoperta di un piccolo azhdarchoide, forse un azhdarchide, risalente al Cretaceo superiore (Campaniano) e proveniente dalla Formazione Northumberland, nella Columbia Britannica, Canada. Secondo i frammentari resti analizzati dai paleontologi l'esemplare rappresenterebbe un esemplare sub-adulto di pterosauro con un'apertura alare di massimo 2,50 metri, dimostrando quindi la presenza di pterosauri di piccole dimensioni alla fine del mesozoico.\nAlmeno alcuni pterosauri non-pterodactylodi sopravvissero fino al Cretaceo superiore, postulando un \"taxa Lazzaro\", per la fine delle faune degli pterosauri del Cretaceo.\nPaleobiologia.\nVolo.\nLa meccanica del volo degli pterosauri non \u00e8 ancora del tutto chiara e nel tempo sono state proposte varie ipotesi e meccaniche di volo.\nKatsufumi Sato, uno scienziato giapponese, ha fatto dei calcoli utilizzando come modello di riferimento i moderni uccelli e ha concluso che era impossibile per un pterosauro rimanere in aria. Nel libro \"Posture, Locomotion and Paleoecology of Pterosaurs\" si \u00e8 teorizzato che gli pterosauri fossero in grado di volare solo a causa della ricca quantit\u00e0 di ossigeno presente nella densa atmosfera del Cretaceo superiore. Tuttavia, sia Sato sia gli autori del libro si basavano su congetture ormai datate che vedevano tutti gli pterosauri come simili ad uccelli marini, e il limite di dimensione non si pu\u00f2 pi\u00f9 applicare agli pterosauri terrestri, come ad esempio gli azhdarchidi e i tapejaridi. Inoltre, Darren Naish ha concluso che la differenza di atmosfera tra oggi e il Mesozoico non poteva essere l'origine del gigantismo negli pterosauri.\nUn altro problema su cui gli scienziati si sono a lungo soffermati \u00e8 il modo in cui gli pterosauri decollassero. Originariamente si pensava che tutti gli pterosauri fossero animali a sangue freddo e che quindi preferissero planare e prendere quota, anzich\u00e9 usare il volo battente bruciando calorie. In questo caso, non era chiaro come gli pterosauri di grandi dimensioni, con un metabolismo a sangue freddo, potessero gestire una strategia di decollo simile a quella degli uccelli, utilizzando solo gli arti posteriori per generare una spinta tale da sollevarsi in aria. Successive ricerche hanno dimostrato che questi animali erano in realt\u00e0 a sangue caldo e possedevano grandi e potenti muscoli per il volo, che utilizzavano anche per la locomozione terrestre quadrupede. Mark Witton dell'Universit\u00e0 di Portsmouth e Mike Habib della Johns Hopkins University hanno suggerito che gli pterosauri utilizzassero un meccanismo \"a catapulta\" per decollare. L'enorme potenza generata dagli arti anteriori alati avrebbe permesso a questi animali di decollare con estrema facilit\u00e0. Una volta in aria, gli pterosauri potevano raggiungere una velocit\u00e0 pari a 120 chilometri all'ora (75\u00a0mph) e spostarsi per migliaia di chilometri.\nNel 1985, la Smithsonian Institution ha commissionato all'ingegnere aeronautico Paul MacCready la costruzione di un modello di lavoro a met\u00e0 scala di \"Quetzalcoatlus northropi\". La replica \u00e8 stata lanciata con un argano a terra. Il modello ha volato diverse volte nel 1986 ed ha anche avuto una piccola parte nel film Smithsonian IMAX \"On the Wing\". Tuttavia, il modello non era anatomicamente corretto e conteneva anche degli stabilizzatori della coda verticali ed orizzontali che gli pterosauri non avevano. Il modello aveva anche una coda fin troppo lunga, modificando la distribuzione dei pesi.\nDimensioni.\nGli pterosauri includono gli animali volanti pi\u00f9 grandi mai vissuti sulla terra. Per questo occupavano una vasta gamma di habitat che variavano dalle coste marine a laghi, pianure e foreste, e da questo dipendevano anche le loro dimensioni. Il pi\u00f9 piccolo pterosauro noto \u00e8 il minuscolo \"Nemicolopterus crypticus\" con un'apertura alare di circa 250\u00a0mm (10 pollici). Il campione dell'animale potrebbe comunque essere un cucciolo o un subadulto, e gli adulti potrebbero essere stati pi\u00f9 grandi.\nDi seguito \u00e8 riportato un elenco di tutti i pi\u00f9 grandi pterosauri conosciuti finora (2017):\nAlcune specie di pterosauri crebbero fino a dimensioni eccezionali che influirono sulla loro capacit\u00e0 di volo. La maggior parte degli pterosauri aveva dimensioni medie-piccole che non superavano i 9 metri (30 piedi) di apertura alare. Tuttavia anche il pi\u00f9 grande pterosauro pesava al massimo 250 chilogrammi (550 libbre). A confronto, l'albatros urlatore ha la pi\u00f9 grande apertura alare tra gli uccelli viventi, con 3,5 metri (11 piedi) di apertura alare, ma di solito ha un peso inferiore a 12\u00a0kg (26 libbre). Ci\u00f2 indica che i pi\u00f9 grandi pterosauri possono aver avuto alti carichi alari come gli uccelli moderni (a seconda del profilo alare), la qual cosa va ad incidere sul metodo di volo dei vari pterosauri, che differiva da quello degli uccelli.\nUn tempo si pensava che gli pterosauri potessero alzarsi in volo solo grazie alla densa e calda atmosfera del Cretaceo superiore. Oggi \u00e8 generalmente accettato che anche gli pterosauri pi\u00f9 grandi potevano mantenersi in volo grazie alla sacche d'aria presenti nelle membrane alari, e ai potenti muscoli delle braccia, che a terra permettevano agli pterosauri sia di decollare facilmente sia di camminare in posizione quadrupede, come i moderni pipistrelli.\nSacche d'aria e respirazione.\nUno studio del 2009 ha dimostrato che gli pterosauri avevano un ampio sistema di sacche d'aria e una pompa di respirazione scheletrica controllata con precisione, che supportava un modello di ventilazione polmonare analogo a quella degli uccelli. La presenza di un sistema aerifero sottocutaneo in almeno alcuni pterodactyloidi avrebbe ulteriormente ridotto la densit\u00e0 dell'animale in volo.\nCome i coccodrilli moderni, gli pterosauri sembrano aver avuto un pistone epatico, visto che le loro cinture scapolari e pettorali erano troppo rigide per spostare lo sterno come gli uccelli e che possedevano una forte gastralia. In questo modo, il loro sistema respiratorio presentava caratteristiche paragonabili a entrambi i moderni \"cladi\" di archosauri.\nSistema nervoso.\nUno studio a raggi X, della cavit\u00e0 cerebrale di alcuni pterosauri ha rivelato che questi animali (\"Rhamphorhynchus muensteri\" e \"Anhanguera santanae\") avevano dei massicci flocculi. Il flocculo \u00e8 una regione del cervello che integra i segnali di articolazioni, muscoli, pelle e organi di equilibrio.\nI flocculi degli pterosauri occupavano il 7,5% della massa totale del cervello di questi animali, pi\u00f9 che in ogni altro vertebrato. Anche gli uccelli hanno dei flocculi insolitamente grandi rispetto agli altri animali, ma questi occupano solo l'1-2% della massa totale del cervello.\nIl flocculo invia segnali neurali che producono piccoli movimenti automatici nei muscoli oculari. Questi mantengono l'immagine costante sulla retina di un animale. \u00c8 possibile che gli pterosauri avessero flocculi tali a causa delle loro grandi aperture alari. La massa relativamente bassa dei flocculi negli uccelli \u00e8 anche il risultato del fatto che gli uccelli hanno un cervello molto pi\u00f9 grande e complesso; ci\u00f2 pu\u00f2 essere considerato un indizio del fatto che gli pterosauri vivevano in un ambiente strutturalmente pi\u00f9 semplice o non avevano comportamenti complessi come quelli degli uccelli. Recenti studi su coccodrilli e altri rettili dimostrano che \u00e8 comune per un sauropsida raggiungere livelli elevati di intelligenza con cervelli piccoli.\nStudi effettuati sul calco del cranio di \"Allkaruen\" mostrano che l'evoluzione del cervello negli pterodactyloidi \u00e8 stato un processo modulare.\nMovimento a terra.\nL'articolazione dell'anca negli pterosauri \u00e8 orientata leggermente verso l'alto, e la testa del femore (l'osso della coscia) \u00e8 solo moderatamente rivolto verso l'interno, il che suggerisce che gli pterosauri avevano una posizione eretta. Sarebbe stato tuttavia possibile per loro sollevare le cosce in posizione orizzontale durante il volo, come fanno le lucertole mentre planano.\nNegli anni, c'\u00e8 stato un notevole dibattito sulla deambulazione terrestre degli pterosauri, che venivano visti da alcuni come quadrupedi e da altri come bipedi. Nel 1980, il paleontologo Kevin Padian ha suggerito che gli pterosauri pi\u00f9 piccoli con arti posteriori pi\u00f9 lunghi, come il \"Dimorphodon\", potevano facilmente camminare o addirittura correre in posizione bipede, oltre che volare, come i moderni corridori della strada. Tuttavia, sono state ritrovate numerose impronte fossili di pterosauro, che mostrano le distintive zampe posteriori a quattro dita e le zampe anteriori alate a tre dita; queste sono le inconfondibili impronte di uno pterosauro che cammina a quattro zampe.\nLe impronte fossili mostrano che tutti gli pterosauri erano plantigradi, ossia poggiavano tutto il piede a contatto con il terreno, in modo simile a molti mammiferi come gli umani e gli orsi. Le impronte degli azhdarchidi e quelle di altre diverse specie non identificate mostrano che gli pterosauri camminavano con una postura eretta con i loro quattro arti tenuti quasi verticalmente sotto il corpo, una posizione di alta efficienza energetica utilizzata dalla maggior parte degli uccelli e dei mammiferi moderni, piuttosto che gli arti allargati dei rettili moderni.\nAnche se tradizionalmente raffigurati come goffi e impacciati quando a terra, l'anatomia di alcuni pterosauri (in particolare i pterodactyloidi) suggerisce che quest'ultimi erano camminatori competenti e forse anche corridori. In origine si pensava che anche i primi pterosauri fossero impacciati a terra a causa della presenza di un grande cruropatagio, ma oggi si pensa che anch'essi fossero efficienti anche a terra.\nLe ossa degli arti anteriori degli azhdarchidi e degli ornithocheiridi erano insolitamente lunghe rispetto agli altri pterosauri, e negli azhdarchidi, le ossa del braccio e della mano (metacarpo) erano particolarmente allungate. Inoltre, nel loro insieme, gli arti anteriori degli azhdarchidi erano proporzionatamente pi\u00f9 simili ad agli arti anteriori di alcuni mammiferi ungulati, garantendo quindi un'ottima locomozione terrestre. Gli arti posteriori, invece, non erano adatti per l'alta velocit\u00e0, ma erano ben pi\u00f9 lunghi rispetto alla maggior parte degli pterosauri e consentivano un buon passo. Probabilmente gli azhdarchidi non potevano realmente correre, ma erano comunque relativamente veloci ed efficienti a terra.\nLa dimensione relativa delle mani e dei piedi degli pterosauri (a confronto con animali moderni, come gli uccelli) pu\u00f2 indicare lo stile di vita degli pterosauri a terra. Gli pterosauri azhdarchidi avevano piedi e mani di dimensioni relativamente modeste rispetto alle loro dimensioni corporee e alla lunghezza delle gambe, con la lunghezza del piede di circa il 25% -30% della lunghezza della gamba. Ci\u00f2 suggerisce che gli azhdarchidi erano pi\u00f9 adatti a camminare sul terreno asciutto, relativamente solido. Lo \"Pteranodon\" aveva piedi leggermente pi\u00f9 grandi (circa il 47% della lunghezza della tibia), mentre gli pterosauri filtratori, come i ctenochasmatoidi avevano i piedi pi\u00f9 grandi (il 69% della lunghezza della tibia in \"Pterodactylus\", l'84% in \"Pterodaustro\"), adattati quindi a camminare su un terreno morbido e fangoso, in modo simile ai moderni uccelli trampolieri.\nAnche se gli pterosauri chiaramente esercitavano una maggiore pressione sui pi\u00f9 robusti arti anteriori, negli pterosauri pi\u00f9 primitivi gli arti posteriori erano ben adatti a saltare, suggerendo un collegamento con gli arcosauri quali \"Scleromochlus\".\nDieta e abitudini alimentari.\nTradizionalmente, si pensa che quasi tutti gli pterosauri fossero piscivori, ossia mangiatori di pesce, una visione che domina ancora oggi la cultura popolare. In realt\u00e0 la maggior parte degli pterosauri occupava differenti nicchie ecologiche: essi divennero carnivori terrestri o insettivori.\nUno dei pochi gruppi che non sono mai stati identificati come piscivori, sono gli anurognathidi; questa famiglia di piccoli pterosauri vennero subito visti come animali notturni e insettivori, una visione mantenuta ancora oggi. Con articolazioni altamente flessibili sul dito dell'ala, un'ampia superficie alare triangolare, grandi occhi e coda corta, questi pterosauri sono stati subito equiparati ai moderni pipistrelli insettivori, essendo in possesso di un'elevata manovrabilit\u00e0 a velocit\u00e0 relativamente basse.\nIn passato, il \"Dimorphodon\" era immaginato come un analogo preistorico della pulcinella di mare, ma la struttura della mascella e l'andatura, in combinazione con le sue deboli capacit\u00e0 di volo, indicano che si trattava di un cacciatore terrestre/semi-arboreo. Probabilmente era un predatore di piccoli mammiferi e rettili, e forse anche grossi insetti.\nIl \"Campylognathoides\" \u00e8 visto pi\u00f9 comunemente come un predatore terrestre di piccoli vertebrati, a causa della sua dentatura robusta in grado di erogare morsi mortali ai piccoli tetrapodi. Un'altra ipotesi \u00e8 che si trattasse di un carnivoro aereo, che cacciava altri pterosauri o predava in picchiata piccoli vertebrati terrestri. La prova di tale comportamento \u00e8 il robusto omero e la morfologia dell'ala piuttosto alta, simile a quella dei falchi, che fornirebbe la velocit\u00e0, l'agilit\u00e0 e la potenza per inseguire e cacciare prede anche in volo.\nGli Eudimorphodonti possono essere suddivisi in due grandi categorie: quelli con ali lunghe e robuste simile a \"Campylognathoides\", e quelli con lunghe ali sottili. Specie la prima categoria, di cui fanno parte \"Carniadactylus\" ed \"Eudimorphodon\", erano animali volanti agili e veloci. Il primo era quasi certamente insettivoro, grazie alle sue piccole dimensioni; il fossile di \"Eudimorphodon\" \u00e8 stato rinvenuto con dei resti di pesce all'interno dello stomaco, ma \u00e8 anche vero che sia i carnivori che gli onnivori possono cibarsi di pesce, quindi la sua dieta \u00e8 ancora incerta. Invece, le specie dalle ali sottili, come l\"Austriadactylus\" e il \"Raeticodactylus\", erano probabilmente terrestri/semi-arboricole. La dentatura dell\"Austriadactylus\" sembra essere particolarmente adatta per mangiare piccoli tetrapodi. Il \"Raeticodactylus\", invece, aveva un morso relativamente potente, il che indica un adattamento verso cibi duri. Va notato che tutti gli eudimorphodonti possedevano denti molariformi ben sviluppati e che avrebbero potuto masticare il loro cibo, infatti sia \"Austriadactylus\" sia \"Eudimorphodon\" avevano un paio di questi denti molariformi sviluppatisi in zanne allargate.\nAnche i Rhamphorhynchidi possono essere approssimativamente classificati in due categorie: quelli con ali lunghe e strette, denti aghiformi e lunghe mascelle sottili, rappresentati dalle specie \"Rhamphorhynchus\" e \"Dorygnathus\". Questi taxa erano prevalentemente piscivori. L'altro gruppo aveva robuste mascelle, ed \u00e8 rappresentato da specie come \"Sericipterus\", \"Scaphognathus\" e \"Harpactognathus\", che avevano mascelle e denti pi\u00f9 robusti e brevi, e ali pi\u00f9 ampie. Probabilmente erano pterosauri predatori semi-terrestri di vertebrati pi\u00f9 piccoli o generalisti come i corvidi.\nI Wukongopteridi, come il \"Darwinopterus\", furono subito catalogati come predatori aerei; tuttavia, nonostante la struttura robusta della mascella e i muscoli del volo potenti, possono far pensare ad una dieta carnivora che comprendesse anche piccoli dinosauri; oggi questi animali sono pi\u00f9 visti come insettivori arboricoli o semi-terrestri. In particolare, il \"Darwinopterus robustidens\" sembra essere stato uno specialista nel cibarsi di coleotteri.\nTra gli pterodactyloidi vi era una grande variazione nella dieta. Pteranodontia conteneva molti taxa piscivori, come ad esempio gli ornithocheiridi, i boreopteridi, gli pteranodontidi e i nyctosauridi. Tuttavia, nonostante tutti questi generi si nutrissero di pesce, c'erano diverse nicchie ecologiche per ciascun clade: gli ornithocheiridi e i nyctosauri erano animali pelagici che passavano tutta la vita in mare aperto, come le moderne fregate, mentre i boreopteridi preferivano le acque dolci ed erano animali da immersione come i moderni cormorani, infine gli pteranodontidi erano pterosauri sia pelagici sia costieri che effettuavano brevi immersioni subacquee come le moderne sule e i pellicani. Eccezionalmente in questo gruppo, gli istiodactylidi erano pterosauri carnivori terrestri, e probabilmente svolgevano il ruolo di spazzini.\nAl contrario, gli Azhdarchoidi erano per lo pi\u00f9 pterosauri terrestri. I Tapejaridi sono considerati pterosauri onnivori terrestri, che si nutrivano sia di frutti, semi e vegetazione, sia di pesce, piccoli insetti e vertebrati.\nI Dsungaripteridi sono tradizionalmente pensati come pterosauri specializzati per nutrirsi di molluschi, grazie alle loro potenti mascelle, ideali per schiacciare e rompere i duri gusci dei molluschi e dei crostacei. Anche se questo rimane il punto di vista dominante sulla dieta dei dsungaripteridi, oggi molti credono che questi pterosauri fossero onnivori generalisti che si nutrivano di una gran variet\u00e0 di cibi duri, inoltre sembra che i dsungaripteridi fossero pi\u00f9 adatti alla locomozione terrestre.\nI Thalassodromidi erano carnivori terrestri. La specie tipo, il \"Thalassodromeus\", era pressoch\u00e9 incapace di pescare come gli altri pterosauri e non era nemmeno piscivoro. Invece, sembra essere stato un pterosauro insolitamente predatore, che inseguiva e cacciava anche grandi prede, comprese quelle troppo grandi per essere inghiottite intere. A supporto di tale ipotesi vi \u00e8 l'estrema somiglianza nella forma della mascella di \"Thalassodromeus\" con quella dei phorusrhacidi.\nGli Azhdarchidi sono ormai ben noti per essere stati predatori terrestri specializzati, come i moderni buceri e marab\u00f9, che mangiavano qualsiasi preda potessero ingoiare intera. Due importanti eccezioni sono l\"Hatzegopteryx\", che era un predatore raptoriale robustamente costruito che cacciava prede di grandi dimensioni, tra cui i dinosauri nani; e l\"Alanqa\", un azhdarchide fortemente specializzato nel nutrirsi di molluschi, mentre sembra che gli esemplari pi\u00f9 giovani si nutrissero di piccoli animali.\nI Lonchodectidi sono noti per aver avuto proporzioni corporee simili a quelle degli azhdarchoidi, e probabilmente avevano uno stile di vita terrestre simile. I lonchodectidi sono noti per la loro dentatura piuttosto insolita, tuttavia, con il possibile membro \"Prejanopterus\", in possesso di una mascella superiore bizzarramente curva, si potrebbe ipotizzare un certo stile di vita specializzato.\nPredatori naturali.\nNonostante la loro supremazia nei cieli, a terra gli pterosauri non erano privi di predatori naturali, e spesso venivano predati dai teropodi. Il 1\u00ba luglio 2004, sulla rivista \"Nature\", il paleontologo Eric Buffetaut descrisse un fossile risalente al Cretaceo, composto da tre vertebre cervicali di un pterosauro in cui era conficcato un dente rotto di una spinosauride, molto probabilmente un \"Irritator\", incorporato in esso. Le vertebre vennero mangiate e furono esposte alla digestione.\nSembra che anche il piccolo maniraptora \"Saurornitholestes\" si sia nutrito di un azhdarchide, probabilmente un giovane \"Quetzalcoatlus\", anche se probabilmente si tratta di un caso di saprofagia. Nel 2012, alcuni ricercatori descrissero un esemplare di \"Velociraptor\" con l'osso di uno pterosauro azhdarchide nel ventre. Ci\u00f2 fu interpretato come un altro esempio di saprofagia da parte del \"Velociraptor\".\nAnche quando gli pterosauri andavano a pescare in mare aperto potevano divenire facilmente preda di mosasauri, squali e plesiosauri, come confermato da un fossile ritrovato nella Formazione Niobrara, che mostra ossa di pterosauro nello stomaco di un plesiosauro.\nRiproduzione e crescita.\nSi sa molto poco circa la riproduzione degli pterosauri, e le loro uova sono estremamente rare. Il primo uovo di pterosauro noto \u00e8 stato ritrovato nelle Cave di Liaoning, lo stesso luogo in cui sono stati ritrovati diversi dinosauri piumati. L'uovo \u00e8 stato schiacciato in modo piatto senza segni di cedimento, rendendo cos\u00ec evidente che le uova degli pterosauri avevano gusci molli, come quelle di alcuni rettili. L'uovo \u00e8 attribuito allo pterosauro \"Darwinopterus\", descritto nel 2011. L'uovo aveva un guscio molle come le uova di alcuni rettili, ma a differenza di quelle degli uccelli, era abbastanza piccolo rispetto alle dimensioni della madre. Nel 2014 sono state ritrovate ben cinque uova non schiuse, attribuite alla specie \"Hamipterus tianshanensis\", in un deposito del Cretaceo nella Cina nordoccidentale. L'esame del guscio delle uova al microscopio elettronico a scansione ha mostrato la presenza di un sottile strato calcareo con una membrana al di sotto. Uno studio sulla struttura del guscio degli pterosauri e un'analisi chimica pubblicata nel 2007 ha indicato che \u00e8 probabile che gli pterosauri seppellissero le loro uova, come i moderni coccodrilli e tartarughe. La sepoltura delle uova presentava diversi vantaggi per la prima evoluzione di pterosauri, in quanto consentiva agli pterosauri di liberarsi del peso delle uova. Tuttavia questo tipo di nidificazione presentava anche degli svantaggi, in quanto limitava la variet\u00e0 di ambienti in cui gli pterosauri potevano vivere, e pu\u00f2 anche averli svantaggiati quando cominciarono ad affrontare la concorrenza ecologica degli uccelli.\nL'esemplare di \"Darwinopterus\" femmina (noto come \"Mrs T\") mostra che almeno alcuni pterosauri avevano una coppia di ovaie funzionali, in contrapposizione al singolo ovivario funzionale degli uccelli, respingendo la riduzione delle ovaie funzionali come requisito per il volo sostenuto.\nNegli embrioni studiati nelle uova, le membrane alari erano perfettamente sviluppate, il che suggerisce che i piccoli pterosauri erano in grado di volare subito dopo la nascita. In passato, alcuni fossili di pterosauri molto giovani o con poco pi\u00f9 di una settimana (chiamati \"flaplings\") sono stati classificati come specie a parte di diverse famiglie di pterosauri, tra cui pterodactylidi, rhamphorhinchidi, ctenochasmatidi e azhdarchidi. Tutte le ossa preservate dagli individui pi\u00f9 giovani mostrano un grado relativamente elevato di ossificazione rispetto alla loro et\u00e0, e una proporzione dell'ala molto simile a quella degli adulti. Inoltre, i \"flaplings\" si trovano normalmente negli stessi sedimenti in cui vengono ritrovati gli adulti e i giovani della stessa specie, come ad esempio i giovani \"Pterodactylus\" e \"Rhamphorhynchus\" ritrovati nei Calcari di Solnhofen, in Germania, e i giovani \"Pterodaustro\", in Brasile. Tutti i fossili vengono ritrovati in un ambiente acquatico ben lontano dalla riva.\nNon \u00e8 noto se gli pterosauri praticassero una qualche forma di cura parentale. Tuttavia, la capacit\u00e0 dei neonati di volare appena usciti dall'uovo e i numerosi giovani ritrovati lontano dai loro nidi accanto agli adulti, ha portato la maggior parte dei ricercatori, tra cui Christopher Bennett e David Unwin, a concludere che i giovani erano dipendenti dai loro genitori per un periodo relativamente breve, nel corso del quale crescevano molto rapidamente, mentre le loro ali crescevano abbastanza per permettergli di volare, e di lasciare il nido per badare a se stessi, possibilmente entro pochi giorni dalla schiusa. In alternativa, i piccoli potevano nutrirsi del tuorlo del proprio uovo durante i loro primi giorni di vita, come i rettili moderni, piuttosto che dipendere dai genitori per l'alimentazione.\nI tassi di crescita degli pterosauri, una volta nati, variano a seconda dei diversi gruppi di appartenenza. Nei pi\u00f9 primitivi pterosauri dalla coda lunga (i \"rhamphorhynchoidi\"), come \"Rhamphorhynchus\", il tasso medio di crescita durante il primo anno di vita era dal 130% al 173%, leggermente pi\u00f9 veloce rispetto al tasso di crescita degli alligatori. La crescita in queste specie rallentava dopo la maturit\u00e0 sessuale, e ci sarebbero voluti pi\u00f9 di tre anni per un \"Rhamphorhynchus\" per raggiungere le dimensioni massime. Al contrario, i pi\u00f9 evoluti e grandi pterodactyloidi, come lo \"Pteranodon\", crescevano fino alle dimensioni degli adulti entro il loro primo anno di vita. Inoltre, gli pterodactyloidi avevano una crescita determinata, il che significa che gli animali una volta raggiunte le dimensioni massime smettevano di crescere.\nStile di vita.\nIl confronto tra gli anelli sclerali degli pterosauri e quelli degli uccelli e dei rettili moderni, \u00e8 stato utilizzato per dedurre lo stile di vita degli pterosauri. I generi di pterosauro \"Pterodactylus\", \"Scaphognathus\" e \"Tupuxuara\" sono stati indicati come animali diurni, mentre pterosauri come \"Ctenochasma\", \"Pterodaustro\" e \"Rhamphorhynchus\" sono stati indicati come notturni, laddove \"Tapejara\" \u00e8 indicato come cathemerale, ossia un animale attivo durante il giorno per brevi intervalli. Di conseguenza, animali mangiatori di pesce come lo \"Ctenochasma\" e il \"Rhamphorhynchus\" avevano uno stile di vita pi\u00f9 simile a quello degli uccelli marini notturni moderni, mentre gli pterosauri filtratori come lo \"Pterodaustro\" avevano uno stile di vita pi\u00f9 simile a quello dei moderni uccelli anseriformi, che si nutrono di notte. Il differente stile di vita degli pterosauri di Solnhofen, quali \"Ctenochasma\", \"Rhamphorhynchus\", \"Scaphognathus\" e \"Pterodactylus\" indica che questi animali occupavano nicchie ecologiche differenti e pertanto non entravano mai in competizione per il cibo.\nNella cultura di massa.\nGli pterosauri sono sempre stati un punto fermo nella cultura popolare dei dinosauri, ed insieme a loro sono sempre presenti (anche se in misura minore) in film, libri o qualunque altro ambiente del mondo preistorico. Purtroppo, mentre le rappresentazioni dei dinosauri nei media popolari \u00e8 cambiata radicalmente in risposta ai progressi della paleontologia, il modo di vedere questi animali \u00e8 rimasto antiquato ed obsoleto fino alla met\u00e0 del XX secolo.\nNei media questi animali vengono comunemente chiamati \"pterodattili\", termine generico usato per indicare qualunque specie di rettile volante, sebbene gli animali raffigurati siano sempre lo \"Pteranodon\" o il \"Rhamphorhynchus\", o un orribile ibrido romanzato tra i due. Molti giocattoli per bambini e cartoni animati contengono \"pterodattili\" ibridi con le dimensioni e la cresta da \"Pteranodon\" e la coda e i denti di \"Rhamphorhynchus\", una combinazione di caratteri mai esistita in natura. Tuttavia, almeno una specie di pterosauro, il \"Ludodactylus\", aveva effettivamente le fattezze di uno \"Pteranodon\" ma con il becco dentato, e senza la lunga coda. Il nome stesso \"Ludodactylus\" significa \"dito giocattolo\" per la sua somiglianza con i vecchi e imprecisi giocattoli per bambini. Inoltre, alcune raffigurazioni degli pterosauri li identificano in modo errato come \"uccelli\" o ancor peggio \"uccelli preistorici\", quando nella vita reale gli pterosauri erano rettili volanti. Un altro clamoroso errore \u00e8 l'errata credenza che gli pterosauri siano gli antenati degli uccelli, quando in realt\u00e0 gli uccelli discendono dai dinosauri teropodi.\nGli pterosauri sono stati utilizzati nella narrativa, come nel romanzo di Arthur Conan Doyle \"Il mondo perduto\" (1912), e nel successivo adattamento cinematografico (1925). A seguito del successo de \"Il mondo perduto\", sono stati girati numerosi film con protagonisti dinosauri, pterosauri e altri animali preistorici, tra cui \"King Kong\" (1933), e \"Un milione di anni fa\" (1966). In quest'ultimo, l'animatore Ray Harryhausen dovette ricostruire le ali degli pterosauri in modo errato dandogli l'aspetto di quelle di un pipistrello, poich\u00e9 i suoi modelli in stop-motion rischiavano di cadere a pezzi, anche se questo errore era particolarmente comune all'epoca, come purtroppo anche oggi. Gli pterosauri rimasero pressoch\u00e9 assenti da altre apparizioni cinematografiche di rilievo fino al 2001, con \"Jurassic Park III\". Tuttavia, il paleontologo Dave Hone ha notato che, anche dopo anni, gli pterosauri di questo film non erano stati significativamente aggiornati per riflettere le moderne conoscenze di questi animali. Tra gli errori pi\u00f9 evidenti, che persistono dagli anni 1960 agli anni 2000, sono: la presenza di denti anche in specie che non li avevano (in \"Jurassic Park III\", gli pterosauri hanno le fattezze di \"Pteranodon\", il cui nome si traduce letteralmente come \"ala senza denti\"), il comportamento di nidificazione simile a quello degli uccelli, noto per essere errato gi\u00e0 nel 2001, ali coriacee anzich\u00e9 membrane tese di fibra muscolare, che erano effettivamente presenti e necessarie per il volo di questi animali.\nIl Pok\u00e9mon \"Aerodactyl\" \u00e8 probabilmente stato ispirato dagli pterosauri.\nNella maggior parte delle loro apparizioni nei media, gli pterosauri sono raffigurati come predatori aerei simili agli uccelli rapaci, che afferrano le proprie vittime umane con i piedi artigliati. Tuttavia, nessuna specie di pterosauro finora conosciuta possiede piedi prensili; tutti gli pterosauri noti hanno piedi piatti, plantigradi senza dita opponibili, spesso poco muscolose e, nel caso di pteranodonti, generalmente di piccole proporzioni. Tuttavia, alcuni pterosauri potrebbero aver avuto tendenze predatorie; il \"Thalassodromeus\" possedeva potenti mascelle simili a quelle dei phorusrhacidi, e l\"Hatzegopteryx\", grazie al grande becco e al collo muscoloso, poteva cacciare anche prede di medie dimensioni."}
{"id": "344758", "revid": "729019", "url": "https://it.wikipedia.org/wiki?curid=344758", "title": "Muscolo tensore del velo palatino", "text": "Il muscolo detto tensore del palato origina dalla fossetta scafoidea, sulla lamina mediale del processo pterigoideo dello sfenoide e si inserisce sul palato molle. Innervato dalla branca mandibolare del V nervo cranico (trigemino), ha la funzione di tendere il palato molle. Una sua disfunzione nell'atto della contrazione pu\u00f2 dar vita a patologie quali sordit\u00e0 rinogena infantile, in quanto pu\u00f2 alterare la dinamica delle trombe di Eustachio."}
{"id": "344759", "revid": "38120", "url": "https://it.wikipedia.org/wiki?curid=344759", "title": "Biancaneve e i 7 nani", "text": ""}
{"id": "344761", "revid": "124123", "url": "https://it.wikipedia.org/wiki?curid=344761", "title": "Bonifacio De Luca", "text": "Nacque a Latronico da Giuseppe, notaio e da Caterina Armenia. Studi\u00f2 a Maratea e subito dimostr\u00f2 abilit\u00e0 nel comporre in versi. Il padre per\u00f2 non acconsent\u00ec alla prosecuzione di questa vocazione e lo spinse ad andare a studiare Diritto nel capoluogo di regione campano, Napoli. Bonifacio, dopo essersi laureato, ritorn\u00f2 al paese natale ed esercit\u00f2 l'attivit\u00e0 legale al quale affianc\u00f2 la passione per la poesia.\nCompose \"L'umil grandezza di Sant'Egidio\" dedicato al santo patrono di Latronico, che venne stampata nel 1751 a Napoli.\nNel 1781 la sua fama poetica cresceva sempre di pi\u00f9 varcando i confini regionali. I sonetti del De Luca furono pubblicati nella \"Gazzetta di Foligno\". Compose un sonetto per la morte dell'imperatrice Maria Teresa d'Austria e uno per la curiosa circostanza della falsa morte di Metastasio.\nNel 1782 venne accolto all\"'Accademia dell'Arcadia\" di Roma ed assunse il nome di \"Strobeo Cirenio\", sotto la custodia dell'abate Gioacchino Pinzi.\nL'anno successivo pubblic\u00f2 \"Rime Sacre e Profane\", che contiene i poemi sacri \"La Croce\", \"Il Peccator Contritto\" e una ventina di sonetti.\nMor\u00ec a Latronico l'8 luglio 1798."}
{"id": "344763", "revid": "122421198", "url": "https://it.wikipedia.org/wiki?curid=344763", "title": "Monte Arci", "text": "Il monte Arci \u00e8 un massiccio isolato che si erge nella pianura del Campidano in Sardegna. Le sue vette sono tre torrioni basaltici di origine vulcanica: Sa Trebina Longa (812\u00a0m), Sa Trebina Lada (795\u00a0m) e Su Corongiu de Sizoa (463\u00a0m). Queste tre vette rocciose formano una specie di treppiede da cui deriva il nome di Sa Trebina.\nIl mantello del monte \u00e8 formato da colate di lava basaltica mentre la sua ossatura \u00e8 di trachite.\nIl monte Arci \u00e8 stato importantissimo nella storia della Sardegna e specificamente nella sua storia mineraria preistorica per via dell'ossidiana, molto abbondante nelle sue falde. L'ossidiana risultava pi\u00f9 idonea della selce per fabbricare armi e utensili. Questo vetro vulcanico ha contribuito a far nascere e crescere i primi commerci oltremarini della Sardegna, che hanno portato contatti con popoli lontani, utili al formarsi di una notevole civilt\u00e0.\nNel paese di Pau si pu\u00f2 visitare il Museo dell'ossidiana. Fornito in maniera esauriente, dotato di visita guidata, audioguidata o privo di guida. \nInoltre nel monte Arci sono presenti cave di perlite.\n\u00c8 presente una centrale elettrica di energia eolica che non ha mai funzionato, attualmente in procinto di essere smantellata per la sostituzione delle torri e delle pale eoliche, con apparecchiature di ultima generazione.\nI comuni che gravitano alla falde del monte Arci sono Ales, Marrubiu, Masullas, Mogoro, Morgongiori, Oristano, Palmas Arborea, Pau, Santa Giusta, Siris, Usellus, Villaurbana e Villa Verde."}
{"id": "344764", "revid": "61051", "url": "https://it.wikipedia.org/wiki?curid=344764", "title": "Gibson ES-150", "text": "La Gibson ES-150 \u00e8 una chitarra semiacustica. ES \u00e8 l'acronimo di \"Electric Spanish\", ed il numero \"150\" rappresenta il prezzo di 150 dollari, inclusi un amplificatore e un cavo.\nStoria.\nLa ES-150 venne introdotta nel 1936, e divenne subito popolare nel jazz che si stava diffondendo in quel periodo del XX secolo.\nEddie Durham \u00e8 normalmente considerato il primo jazzista ad utilizzare questo modello di chitarra per la prima volta nel 1938 ma l'utilizzatore pi\u00f9 famoso fu molto probabilmente Charlie Christian, da cui il pickup dello strumento prende il nome.\nNel periodo seguente alla seconda guerra mondiale, la ES 150 venne rinnovata con un nuovo materiale in acero laminato, nel nuovo modello venne introdotto per la prima volta un pickup P90 e questo strumento fu particolarmente apprezzato nella met\u00e0 degli anni cinquanta.\nAlla fine degli anni sessanta, la Gibson introduce sul mercato la ES-150DC che, a differenza del numero di modello simile, era molto diverso dalla ES-150. La ES-150DC aveva un maggior spessore del corpo, montava 2 pickup humbucker e possedeva una tastiera in palissandro.\nQuesto modello tuttavia non ebbe particolare successo e and\u00f2 fuori produzione a met\u00e0 anni settanta."}
{"id": "344765", "revid": "547992", "url": "https://it.wikipedia.org/wiki?curid=344765", "title": "Caterina Boratto", "text": "Biografia.\nDopo aver frequentato il liceo musicale, su segnalazione dell'attrice teatrale Evelina Paoli, venne scritturata per la parte di protagonista femminile del film \"Vivere!\" (1937) di Guido Brignone, a fianco del celebre e allora popolarissimo tenore Tito Schipa che, non contraccambiato, si innamor\u00f2 di lei. Sempre accanto a Schipa interpret\u00f2 \"Chi \u00e8 pi\u00f9 felice di me!\" (1938) e nello stesso anno venne chiamata da Gennaro Righelli per recitare accanto a Vittorio De Sica nel film \"Hanno rapito un uomo\", una commedia dove l'attrice impersonava una frivola principessa russa.\nApparentemente altera e distaccata, ma in realt\u00e0 timida e sognante, si distingueva gi\u00e0 allora per uno spiccato talento nella recitazione e un'innegabile bellezza radiosa e matura. Grazie all'interpretazione e al successo di \"Vivere!\" divenne improvvisamente famosa, anche oltreoceano, tanto che la prestigiosa Metro-Goldwyn-Mayer, che aveva distribuito il film, le offr\u00ec un contratto settennale, ma che l'attrice non riusc\u00ec ad adempiere a causa delle vicende di guerra che la costrinsero a rientrare in Italia anticipatamente, prima ancora d'esordire in alcun ruolo.\nNel periodo bellico la sua storia sembra quella di un'eroina di un romanzo rosa: si innamor\u00f2 d'un eroe di guerra, il conte Guidi di Romena, che mor\u00ec in un incidente aereo durante il conflitto, sullo sfondo di una Torino pesantemente bombardata. Il suo rientro al cinema avvenne prevalentemente con film melodrammatici, fra i quali \"Il romanzo di un giovane povero\" (1942), in coppia con Amedeo Nazzari. Sul set di \"Campo de' fiori\", l'anno successivo, lavor\u00f2 con Aldo Fabrizi, Peppino De Filippo, il regista Mario Bonnard e un giovane Federico Fellini, allora sceneggiatore alle prime armi.\nLa tragedia riaffior\u00f2 nella sua vita nel 1943, con un fratello partigiano e un altro ucciso nell'eccidio di Cefalonia. Rivide e spos\u00f2 nel 1944 un amico d'infanzia, Armando Ceratto, proprietario della Clinica Sanatrix e legato alla Resistenza torinese, che ospit\u00f2 diversi partigiani e anche l'amministratore della FIAT Vittorio Valletta. Nel 1959 torn\u00f2 a Roma con i due figli Marina e Paolo, e rivide Federico Fellini che le propose emblematici ruoli in \"8\u00bd\" (1963) e \"Giulietta degli spiriti\" (1965). Altre importanti esperienze cinematografiche sono \"Io, io, io... e gli altri\" (1965) di Alessandro Blasetti con Franca Valeri, \"Ardenne '44, un inferno\" (1969) di Sydney Pollack e \"Sal\u00f2 o le 120 giornate di Sodoma\" (1975) di Pier Paolo Pasolini.\nNegli ultimi anni ampli\u00f2 le sue esperienze dedicandosi all'operetta (\"La principessa della Ciarda\"), il teatro pirandelliano con Peppino Patroni Griffi e la fiction televisiva (\"Anna Karenina\", sceneggiato televisivo (1974) diretto da Sandro Bolchi, e \"Villa Arzilla\", interpretato nei primi anni novanta sotto la regia di Gigi Proietti). Mor\u00ec a Roma nel 2010, all'et\u00e0 di 95 anni. \u00c8 sepolta nel cimitero Parco di Torino."}
{"id": "344766", "revid": "466539", "url": "https://it.wikipedia.org/wiki?curid=344766", "title": "Mar Bianco", "text": "Il Mar Bianco ( \"beloe more\", ) \u00e8 un mare laterale del Mar Glaciale Artico.\nGeografia.\nSuperficie.\nIl Mar Bianco occupa una superficie di circa 90.000\u00a0km\u00b2 e ha un volume complessivo pari a circa 6000\u00a0km\u00b3. La profondit\u00e0 media \u00e8 di 67 m mentre la profondit\u00e0 massima \u00e8 di 350 m. \u00c8 delimitato a nord dalla penisola di Kola e dalla linea ideale che va da capo Svjatoj a capo Kanin; a occidente dalla Carelia; a sud dall'Oblast' di Arcangelo. Essendo quasi completamente circondato dalla terraferma \u00e8 spesso considerato un mare interno, nel quale si trova l'arcipelago delle Isole Soloveckie.\nSuddivisione.\nIl Mar Bianco \u00e8 suddiviso in quattro parti. L'area di passaggio dal Mar Bianco al Mare di Barents, larga dai 100 ai 170\u00a0km, \u00e8 detta Voronka.\nA sud-est della Voronka si trova il golfo del Mezen', profondo soli 13 m. Lo stretto, di ampiezza che va dai 40 ai 60\u00a0km e profondo dai 40 ai 60 m, detto Gorlo, introduce nel mar Bianco propriamente detto, a sua volta costituito da un bacino centrale e tre baie, da est a ovest rispettivamente la baia della Dvina e la baia dell'Onega (separate dalla penisola di Onega) ed il golfo di Kandalak\u0161a.\nClima.\nIl clima \u00e8 di tipo continentale, con inverni lunghi e molto rigidi, le temperature calano fino a -30\u00a0\u00b0C, ed estati calde. La temperatura dell'aria difficilmente sale oltre i 15-20\u00a0\u00b0C, ma pu\u00f2 raggiungere anche i 30\u00a0\u00b0C. La temperatura dell'acqua raggiunge il valore massimo in agosto con 14-15\u00a0\u00b0C nella baia di Kandalak\u0161a, 12-13\u00a0\u00b0C nel bacino centrale e soli 7-8\u00a0\u00b0C nel Gorlo. In inverno parte del mare \u00e8 coperto di ghiaccio e neve, ma solo negli inverni particolarmente rigidi il mare gela completamente.\nD'inverno la temperatura dell'acqua \u00e8 vicina alla temperatura di congelamento che, a causa della salinit\u00e0, \u00e8 tra i 0 e i -1,9\u00a0\u00b0C. Al di sotto del termoclino la temperatura \u00e8 costante nell'anno ed \u00e8 pari a -1,4\u00a0\u00b0C.\nSalinit\u00e0.\nLa salinit\u00e0 varia a seconda dell'apporto di acque dolci, gli apporti pi\u00f9 significativi di acque dolci giungono dal fiume Dvina Settentrionale (143\u00a0km\u00b3/a), dal Mezen' (33\u00a0km\u00b3/a) e dal fiume Onega (21\u00a0km\u00b3/a); tutti e tre sfociano nella parte orientale del mare. Nel complesso vi \u00e8 un apporto annuo di acque dolci annuo pari a 228\u00a0km\u00b3. \nIn superficie, nelle zone centrali, la salinit\u00e0 varia tra il 24-27\u2030, in profondit\u00e0 \u00e8 intorno al 30\u2030. Il Mar Bianco \u00e8 leggermente meno salino del Mare di Barents.\nPorti e trasporti.\nIl porto principale \u00e8 Arcangelo, il fiume principale \u00e8 la Dvina Settentrionale. Nel 1933 fu aperto il Canale Mar Bianco-Mar Baltico; vi \u00e8 inoltre un canale che tramite il fiume Volga pone in collegamento il Mar Caspio con il Mar Nero. I porti del mar Bianco sono chiusi dal ghiaccio da ottobre/novembre fino a maggio.\nStazioni di ricerca.\nNella baia di Kandala\u0161skij si trovano numerose stazioni di ricerca biologica, tra le quali una dell'Accademia russa delle scienze."}
{"id": "344767", "revid": "6923", "url": "https://it.wikipedia.org/wiki?curid=344767", "title": "Super Mario Bros. 3", "text": " \u00e8 un videogioco per il Nintendo Entertainment System, ideato da Shigeru Miyamoto e pubblicato nell'ottobre 1988 in Giappone, nel febbraio 1990 negli Stati Uniti e nell'agosto 1991 in Europa. \u00c8 il terzo videogioco della serie principale di \"Mario\" ed \u00e8 stato l'ultimo episodio della serie di \"Super Mario\" uscito per il NES.\nIn questo videogioco Nintendo, Mario e Luigi devono liberare il Mondo dei Funghi e la Principessa Peach dalle grinfie di Bowser e dei Bowserotti. Il gameplay \u00e8 lo stesso adottato nei titoli precedenti di Mario, con l'aggiunta di elementi e caratteristiche che saranno presenti anche nella maggior parte dei videogiochi successivi.\nTrama.\nUna sinossi di \"Super Mario Bros. 3\" (ambientato poco dopo \"Super Mario Bros.\") ci viene offerta dal manuale d'istruzioni di \"Super Mario All-Stars\". \nLa storia, tuttavia, non termina qui. Infatti, una volta recuperato il settimo e ultimo scettro, Mario e Luigi vengono a sapere del rapimento della principessa Peach, a opera del malvagio Bowser. I due fratelli sono quindi costretti a recarsi presso il maniero della gigantesca tartaruga, nella Terra Oscura, dove, una volta che Bowser \u00e8 sconfitto, la principessa Peach viene salvata.\nModalit\u00e0 di gioco.\n\"Super Mario Bros. 3\" \u00e8 un platform bidimensionale in cui il giocatore controlla il personaggio principale (Mario o Luigi nella modalit\u00e0 a due giocatori). Il gioco riprende alcune caratteristiche del gameplay di titoli precedenti (\"Super Mario Bros.\", \"Super Mario Bros. 2\", \"\") e introduce nuovi elementi, ad esempio la possibilit\u00e0 di scivolare lungo pendii e di distruggere i muri lanciandovi contro i gusci di tartaruga. In aggiunta alle abilit\u00e0 conferite dai power-up tradizionali, inoltre, Mario pu\u00f2 anche volare e nuotare agilmente. Il gioco \u00e8 diviso in otto mondi che contengono diversi livelli ciascuno. Ciascun mondo presenta caratteristiche peculiari: il secondo, per esempio, \u00e8 ambientato in una landa desertica, mentre il quarto (\u00abGrande Isola\u00bb) \u00e8 popolato da gigantesche creature.\nRispetto ai titoli precedenti, in cui i livelli erano consecutivi e non selezionabili, \u00e8 stata aggiunta la mappa dei mondi, in cui il giocatore pu\u00f2 scegliere il livello da affrontare sul percorso, costituito da un vasto reticolato di strade. Queste ultime collegano infatti i diversi livelli fra di loro, offrendo molteplici percorsi. Un\u2019altra novit\u00e0 sono i mini-boss della mappa, dei nemici che si muovono sulla mappa del mondo e che se Mario incontra sar\u00e0 costretto ad affrontare. Lo scopo di ogni livello \u00e8 quello di giungere alla fine di esso, sconfiggendo i nemici che ostacolano il cammino e raccogliendo gli oggetti dislocati sul percorso. Ciascun livello termina con un traguardo. Completando i livelli, il giocatore progredisce nel gioco. Il percorso di ogni mondo si conclude con una nave volante, dentro la quale \u00e8 presente un Bowserotto che occorre sconfiggere per passare al mondo successivo. Durante il cammino \u00e8 possibile imbattersi in massi e cancelli che ostacolano il percorso e che possono essere eliminati superando particolari livelli tipo fortezza o con un apposito oggetto. Sulla mappa sono inoltre presenti minigiochi in cui \u00e8 possibile ottenere vite extra e potenziamenti. I power-up ottenuti in questo modo sono accessibili prima di incominciare i livelli, in un menu della mappa di gioco.\nTra le novit\u00e0 introdotte in questo titolo vi sono la Super Foglia e l'Abito Tanooki, con i quali Mario acquisisce le sembianze di un procione, potendo cos\u00ec volare per un limite di tempo. L'Abito Tanooki garantisce a Mario anche la capacit\u00e0 di trasformarsi per pochi secondi in una statua di pietra. Quest'abilit\u00e0 pu\u00f2 essere utilizzata anche per distruggere i nemici: dopo aver spiccato un salto, quando Mario \u00e8 a mezz'aria, lo si pu\u00f2 tramutare in pietra, in modo da uccidere qualsiasi nemico stia ai suoi piedi. Questa mossa verr\u00e0 poi data a Yoshi in Yoshi in \"\", per poi divenire parte delle abilit\u00e0 motorie di Mario in \"Super Mario 64\", dove le viene conferito il nome di \u00abschianto a terra\u00bb. Altre novit\u00e0 sono il costume da rana, grazie al quale Mario pu\u00f2 nuotare agilmente e la corazza Hammer, che consente a Mario di lanciare martelli.\n\"Super Mario Bros. 3\" prevede anche una modalit\u00e0 multigiocatore a turno: il primo giocatore controlla Mario e il secondo controlla Luigi. Si passa da un giocatore all'altro quando uno dei due perde una vita, oppure quando arriva al traguardo di un livello. Lo sprite che rappresenta Luigi \u00e8 identico a quello che rappresenta Mario, cambiano soltanto i colori.\nMondi.\nI mondi giocabili sono in tutto 8 e ognuno presenta un ambiente e un tema a cui i livelli sono ispirati. I nomi dei mondi non vengono riportati sulla mappa, ma nei titoli di coda alla fine del gioco e si affrontano in quest\u2019ordine:\nGrass Land: una pianura verde e soleggiata, \u00e8 il primo mondo nonch\u00e9 il pi\u00f9 semplice. I nemici sono solamente Goomba, Koopa, Piante Piranha e alcune loro varianti. I mini-boss della mappa sono dei Martelkoopa. Il boss \u00e8 Larry, il pi\u00f9 giovane dei Bowserotti.\nDesert Hills: un enorme deserto soleggiato. I livelli sono distese di sabbia aride, con sabbie mobili e piccole oasi. Qui si incontrano nuovi membri della Koopa Troopa, gli pseudo-blocchi, le Vampaserpi. Vi \u00e8 inoltre una piramide piena di esemplari di Nella e una distesa di sabbie mobili in cui Mario viene inseguito dal Sole Malvagio. I mini-boss nella mappa sono Boomerang Bros, ma vi \u00e8 una zona segreta dietro una palma dove \u00e8 possibile trovare anche i Fire Bros. Il boss \u00e8 il massiccio Morton Koopa.\nOcean Side: un arcipelago circondato dal mare, \u00e8 un mondo dedicato principalmente ai livelli acquatici. Si trovano qui infatti diversi mostri marini come i Pesci Smack, i Calamako, le Elettromeduse e i Lavaloto. In alcuni livelli si trova anche il Boss-bass, un enorme pesce che inghiotte Mario e le \"madri\" di alcune specie: il Calamako sitter, un Calamako femmina seguito dai suoi cuccioli e il Big Bertha, un Boss Bass che lancia dalla bocca il suo piccolo e lo rimangia. Il boss \u00e8 Wendy Koopa, l\u2019unico bowserotto femmina.\nGiant Island: in questa isola tutto \u00e8 tremendamente gigante, dunque si trovano Koopa e Goomba molto pi\u00f9 grandi del normale, ma comunque abbattibili con un semplice salto di Mario. Anche il guscio dei Koopa \u00e8 lanciabile come fosse normale. L'isola ha la forma di una tartaruga marina e sulla mappa \u00e8 possibile incontrare i Sledge Bros, dei Martelkoopa davvero grossi. Il boss \u00e8 Iggy Koopa, un bowserotto magro di corporatura il cui nome \u00e8 ispirato al cantante Iggy Pop.\nThe Sky: questo mondo \u00e8 dedicato al cielo e alle nuvole. \u00c8 diviso in due parti: nella prima si \u00e8 ancora a terra, dove si trovano creature potenti come le Lancianella e i Categnacci. Scalando una fortezza a forma di spirale si arriva poi alla seconda parte del mondo, ovvero sulle nuvole, dove vi sono diversi livelli aerei con piattaforme galleggianti e nemici pericolosi come i Fiammorchi. Il boss \u00e8 Roy Koopa.\nIced Land: \u00e8 il mondo pi\u00f9 grande del gioco, consiste in una landa interamente ghiacciata e innevata. In questo mondo il terreno \u00e8 ghiacciato, quindi \u00e8 molto facile scivolare e cadere nei burroni. Inoltre, se si bruciano alcuni blocchi di ghiaccio con le palle di fuoco, \u00e8 possibile trovare monete o Muncher. I mini-boss della mappa sono 3 gruppi di Martel-koopa e il boss \u00e8 Lemmy Koopa, il bowserotto pi\u00f9 basso, che si muove stando in piedi su una palla, il cui nome \u00e8 ispirato al famoso cantante Heavy Metal Lemmy Kilmister.\nThe Pipe Maze: un sistema fognario pieno di insidie. I livelli sono molto labirintici a causa dei tubi. I nemici sulla mappa non sono Koopa Bros, ma piante Muncher: una volta incontrate appariranno assieme a delle piante Piranha e non \u00e8 possibile sconfiggerle in alcun mondo, occorre solamente evitarle per poter prendere lo strumento. Piante Piranha e Muncher sono nemici molto frequenti anche nei livelli. Il boss \u00e8 Ludwig Von Koopa, il pi\u00f9 temibile e forte dei Bowserotti.\nThe Dark World: un mondo di oscurit\u00e0 e lava, patria di Bowser e veramente insidioso. I livelli sono lunghissimi e complicati. Riappaiono molti vecchi nemici potenti, come il Sole Malvagio. I nemici sulla mappa sono varie armi di Bowser, come carri armati, sottomarini e navi volanti. Questi \"nemici\", una volta incontrati, aprono livelli pieni di cannoni che sparano bob-ombe e pallottole bill e in cui si incontrano nemici potenti come MartelKoopa e Fire Bros. Il boss \u00e8 Bowser, che Mario pu\u00f2 sconfiggere inducendolo a distruggere tutti i mattoni sotto di lui e facendolo precipitare. Sconfitto Bowser, si avr\u00e0 concluso il gioco, con il salvataggio della principessa.\nCome nei precedenti titoli, sono poi presenti delle \u201cscorciatoie\u201d per giungere alla fine pi\u00f9 rapidamente. Qui sono costituite da dei fischietti nascosti in alcune aree segrete che, se suonati, condurranno il giocatore ad una Warp Zone dove sar\u00e0 possibile passare direttamente ad un mondo successivo tra quelli selezionabili.\nSviluppo.\n\"Super Mario Bros. 3\" \u00e8 stato sviluppato sotto la supervisione della Nintendo Entertainment Analysis and Development (NEAD), e diretto da Shigeru Miyamoto. Lo sviluppo dur\u00f2 tre anni con una squadra di pi\u00f9 di dieci persone. Miyamoto ha lavorato a stretto contatto con i suoi dipendenti, promuovendo quindi un libero scambio di idee: \u00e8 sua convinzione, infatti, quella che l'originalit\u00e0 delle idee \u00e8 la chiave per un gioco di successo.\nIl gioco venne progettato per offrire un'esperienza di gioco ottimale a tutti i giocatori, a prescindere dalla loro abilit\u00e0. Per facilitare i meno esperti, nei primi livelli si decise di inserire varie monete e 1-up, mentre gli ultimi mondi sono decisamente pi\u00f9 complessi, proponendo sfide ideali per i giocatori pi\u00f9 dotati. Per variegare l'offerta, vennero introdotti numerosi power-up, facendo s\u00ec che Mario assumesse le sembianze di pi\u00f9 creature, ciascuna con differenti abilit\u00e0. In origine si pens\u00f2 al centauro, che venne per\u00f2 scartato in favore di una coda di procione che garantisce le abilit\u00e0 di volo. Sono stati inclusi anche nuovi nemici, e varianti di quelli gi\u00e0 esistenti, come i Goomba, i Koopa, e gli Hammer Bros.\nAlcuni dei nemici progettati per \"Super Mario Bros. 3\" affondano le proprie origini nelle esperienze personali dei componenti del team. Per esempio, il Categnaccio, una palla di ferro che possiede due enormi fauci, irte di denti aguzzi, \u00e8 stato concepito in seguito a una \u00abbrutta esperienza\u00bb che Miyamoto ebbe con un cane nella sua fanciullezza. La grafica della progenie di Bowser venne invece modellata prendendo spunto proprio dai componenti della NEAD, in modo da omaggiare il loro duro lavoro; i nomi delle creature, invece, sono stati scelti in onore di noti musicisti, come Ludwig van Beethoven e Roy Orbison.\nPer realizzare la grafica si fece ricorso a uno speciale codice (\u00abCharacter Generator Computer Aided Design\u00bb), che assegna a ciascuna forma un determinato numero: in questo modo, basta richiamare quest'ultimo per inserire un'immagine completa sullo schermo. La cartuccia di \"Super Mario Bros. 3\" utilizza l'MMC3 (Memory Management Controller), per incrementare le capacit\u00e0 della console, permettendo di creare caratteristiche che non potevano essere offerte dal NES originale. Fra queste, vale la pena citare i \"tile\" animati, la RAM extra per lo scorrimento diagonale, e una linea di scansione per dividere lo schermo in due parti: quella superiore era il campo da gioco, mentre quella inferiore riportava le statistiche e altre informazioni. In questa maniera, la barra delle statistiche rimane statica, anche se il personaggio si muove nel livello.\nAccoglienza.\nIl videogioco \u00e8 stato acclamato dalla critica e considerato uno dei migliori del NES, se non della Nintendo. Paul Rand, Tim Boone and Frank O'Connor, curatori di \"Computer and Video Games\", gli hanno attribuito un punteggio di 98/100, elogiando diversi elementi, come il gameplay, l'alta rigiocabilit\u00e0, la colonna sonora e la grafica colorata. Rane lo elesse addirittura il miglior videogioco di sempre, definendolo \u00abla \"Monnalisa\" del mondo videoludico\u00bb e constatando quanto fosse \u00abstraordinariamente sublime in ogni maniera e forma\u00bb. O'Connor ha addirittura affermato che questo titolo \u00abrende \"Sonic the Hedgehog\" del tutto assimilabile a una piovosa domenica mattina\u00bb.\nJulian Rignall di \"Mean Machines\" si rifer\u00ec al titolo come \u00abil migliore videogioco\u00bb al quale abbia mai giocato, lodando particolarmente la dipendenza e il senso di sfida che quest'ultimo comporta. Un secondo recensore della stessa rivista, Matt Regan, pure concordava con Rignall, tanto che non esit\u00f2 a definire il videogame come \u00abassolutamente brillante\u00bb; secondo Regan, \"Super Mario Bros. 3\" metteva a dura prova i riflessi del giocatore, che veniva tra l'altro immerso in una grafica che, seppur semplice, non era affatto monotona, ma al contrario estremamente variegata.\nIl peculiare stile di gioco \u00e8 stato apprezzato anche da \"Nintendo Power\" e dalla rivista \"Edge\", che consider\u00f2 il titolo il migliore videogioco del 1988 prodotto dalla Nintendo. Sempre l\"'Edge\" afferm\u00f2 che, con la pubblicazione di questo titolo, la Nintendo raggiunse un nuovo traguardo nelle vendite: in effetti, anche grazie al fatto che era distribuito insieme con la console NES. \"Super Mario Bros. 3\" ottenne un rilevante successo commerciale. Skyler Miller, di Allgame, elogi\u00f2 in particolar modo il design dei livelli, la grafica, e la colonna sonora. Anche l'introduzione di nuovi strumenti nascosti, come i fischietti, \u00e8 stata ben accolta dalla critica; Rignall li indic\u00f2 come la causa della sensazione di dipendenza data dal gioco, mentre Sheff constat\u00f2 quanto trovarli desse soddisfazione. Sia Screw Attack sia GamesRadar lo elessero il miglior gioco del NES; GamesRadar, inoltre, sostenne che se \"Super Mario Bros.\" aveva introdotto il genere, \"Super Mario Bros. 3\" lo aveva perfezionato.\nOltre agli elogi, tuttavia, vi sono state anche diverse critiche. Miller prov\u00f2 rammarico del fatto che non si potessero salvare i progressi, e che se si desiderava terminare il gioco bisognava farlo in una sola seduta. Rignall, invece, si lament\u00f2 della grafica, che consider\u00f2 obsoleta se paragonata a quella dei giochi della Sega Genesis e del Super Nintendo Entertainment System. Anche la difficolt\u00e0, giudicata da taluni eccessiva, venne fortemente criticata.\nIncassi.\n\"Super Mario Bros. 3\", come gi\u00e0 accennato, riscosse uno straordinario successo commerciale, diventando uno dei videogiochi pi\u00f9 venduti dell'industria videoludica. A favorire questo successo vi fu anche il film \"Il piccolo grande mago dei videogames\" (\"The Wizard\"), mandato nelle sale statunitensi prima dell'uscita del gioco in America. Il film, infatti, includeva il gioco in alcune scene: Levi Buchanan, di IGN, per questo motivo non esit\u00f2 a considerare la pellicola una \u00abpubblicit\u00e0 lunga 90 minuti\u00bb del titolo. Nel 1993, \"Super Mario Bros. 3\" aveva gi\u00e0 venduto 4 e 7 milioni di unit\u00e0, rispettivamente in Giappone e negli Stati Uniti. Solo nel Nord America, il gioco aveva generato un indotto pari a 500 milioni di dollari per la Nintendo. Anche la colonna sonora ebbe una certa popolarit\u00e0, tanto che si aggiudic\u00f2 il disco di platino ben undici volte. Nel 2008, il Guinness World Records stim\u00f2 che le vendite - port inclusi - erano state pari a 18 milioni, numero che fa di \"Super Mario Bros. 3\" uno dei videogiochi pi\u00f9 venduti di sempre, con degli introiti totali pari a 1.7 miliardi di dollari.\nSeguito.\nSono molti i titoli della serie a riprendere caratteristiche introdotte in \"Super Mario Bros. 3\". La mappa di gioco per accedere ai livelli viene utilizzata anche in \"Super Mario World\", \"Super Mario 64\" e \"Super Mario Galaxy\". La \u00abSuper Foglia\u00bb compare in titoli pi\u00f9 recenti per il Nintendo 3DS, come \"Super Mario 3D Land\", \"Mario Kart 7\" e \"New Super Mario Bros. 2\". \u00c8 proprio in \"Super Mario Bros. 3\", tra l'altro, che i capelli di Bowser assumono finalmente una colorazione rossa, che diverr\u00e0 poi una caratteristica fondamentale della sua fisionomia.\nA meno di un mese dalla pubblicazione del titolo nel Nord America, la DiC Entertainment nel 1990 produsse una serie animata dal titolo omonimo, basata sul videogioco, sebbene alcune caratteristiche siano state modificate (come i nomi dei Bowserotti). La serie and\u00f2 in onda sulla rete televisiva NBC. Proprio i Bowserotti, tra l'altro, faranno ritorno sotto le vesti di boss in \"Super Mario World\", \"Mario is Missing!\", \"Yoshi's Safari\", \"Hotel Mario\" e in tutti i \"New Super Mario Bros.\" (fatta eccezione per il titolo del DS). Boom Boom, altro boss del gioco, verr\u00e0 invece incluso in \"Super Mario 3D Land\" e \"Super Mario 3D World\", dove verr\u00e0 affiancato da una controparte femminile dal nome di Pom Pom. Peraltro, lo stile visivo di \"Super Mario Bros. 3\" \u00e8 uno dei quattro disponibili per la costruzione di livelli in \"Super Mario Maker\".\nRipubblicazioni.\nNel 1994 \"Super Mario Bros. 3\" comparve anche nella raccolta per SNES \"Super Mario All Stars\", venduta negli Stati Uniti e in Europa con una speciale edizione della console sopracitata. Nel 2003 venne pubblicata anche la versione per GameBoy Advance, \"Super Mario Advance 4: Super Mario Bros. 3\", con l'aggiunta del supporto del Nintendo e-Reader, grazie al quale \u00e8 possibile sbloccare contenuti esclusivi.\nIl titolo \u00e8 scaricabile anche dal servizio on-line Virtual Console, per la Wii (dal 2007) e da Nintendo 3DS e Wii U (2013): si tratta della stessa versione per NES con l'aggiunta della possibilit\u00e0 di salvare in ogni momento (anche durante un livello), semplicemente uscendo dal gioco dal menu HOME.\nA settembre 2018 il titolo \u00e8 stato pubblicato sulla piattaforma Nintendo Switch Online."}
{"id": "344768", "revid": "119211919", "url": "https://it.wikipedia.org/wiki?curid=344768", "title": "Scuola di Rivara", "text": "Storia e descrizione.\nLa cosiddetta scuola di Rivara fu un gruppo di pittori paesaggisti di varia formazione che dal 1860, per circa venti anni, si ritrovarono a soggiornare e dipingere nella cittadina piemontese di Rivara, nel cuore del Canavese.\nLa scuola, o meglio il cenacolo, visto l'assenza di intenti programmatici e risultati omogenei, si proponeva di ispirarsi al vero naturale, in un atteggiamento anti-accademico di rottura con il paesismo di matrice romantica. \nI pittori, raccolti intorno a Carlo Pittara, fondatore e animatore del gruppo, si trovavano ogni estate, nella localit\u00e0 del Canavese, a dipingere insieme \"en plein air\". \nVi convennero i piemontesi Ernesto Bertea, Vittorio Avondo, Federico Pastoris di Casalrosso e i rappresentanti della cosiddetta Scuola grigia ligure: cio\u00e8 Ernesto Rayper, Alberto Issel, lo spagnolo Serafino De Avenda\u00f1o e il portoghese Alfredo d'Andrade."}
{"id": "344769", "revid": "125649829", "url": "https://it.wikipedia.org/wiki?curid=344769", "title": "Guerra d'indipendenza irlandese", "text": "La guerra d'indipendenza irlandese (in inglese \"Irish War of Independence\", in gaelico irlandese \"Cogadh na Saoirse\"), conosciuta anche come guerra anglo-irlandese (in inglese \"Anglo-Irish War\", in irlandese \"Cogadh Angla-\u00c9ireannach\"), fu un conflitto, combattuto dall'Esercito repubblicano irlandese contro il governo britannico in Irlanda. La guerra dur\u00f2 dal gennaio 1919 fino alla tregua dell'11 luglio 1921.\nLe trattative seguite alla tregua terminarono con l'accordo del 6 dicembre successivo, col quale s'istitu\u00ec lo Stato Libero d'Irlanda, comprendente tutta l'isola (a parte sei delle nove contee dell'Ulster a maggioranza protestante che rimasero nel Regno Unito).\nL'esercito repubblicano irlandese che combatt\u00e9 questa guerra viene a volte denominato \"Old IRA\", per chiarire la distinzione tra lo stesso e altre organizzazioni che in seguito hanno usato lo stesso nome.\nGli inizi.\nPer i repubblicani irlandesi \"puristi\", la guerra d'indipendenza inizi\u00f2 con la proclamazione della Repubblica irlandese durante la Easter Rising del 1916. Secondo questa prospettiva, il conflitto combattuto tra il 1919 ed il 1921 fu una guerra per la difesa della Repubblica, contro i tentativi di distruggerla.\nIn senso maggiormente proprio, la guerra ebbe origine dagli eventi seguiti alle elezioni generali del 1918. I deputati eletti nelle circoscrizioni irlandesi erano, per la maggior parte, nazionalisti del Sinn F\u00e9in e rifiutarono di occupare i propri seggi a Westminster. Nel gennaio 1919 si costituirono, invece, come Assemblea d'Irlanda (D\u00e1il \u00c9ireann, chiamata anche First D\u00e1il). Il D\u00e1il e l'Aireacht, ossia il governo guidato da \u00c9amon de Valera, dichiararono l'indipendenza irlandese.\nL'IRA, in quanto \"Esercito della Repubblica Irlandese\", ritenne di avere ricevuto dai membri del D\u00e1il \u00c9ireann il mandato di iniziare le ostilit\u00e0 contro le autorit\u00e0 governative che, sotto la guida del lord Lieutenant, amministravano l'Irlanda dal castello di Dublino.\nPrime sparatorie.\nLe ostilit\u00e0 iniziarono il 21 gennaio 1919 a Soloheadbeg, nella contea di Tipperary. Un reparto dell'IRA agli ordini di Dan Breen uccise due uomini della Royal Irish Constabulary, quando questi rifiutarono di consegnare la gelignite (un esplosivo a base di glicerina) che avevano in custodia.\nIl fatto di Soloheadbeg fu considerato l'inizio della guerra d'indipendenza, anche se gli uomini avevano agito di loro iniziativa. Tre giorni dopo, venne proclamata la legge marziale nel South Tipperary. Lo stesso giorno della sparatoria, il First D\u00e1il, convocato nella Mansion House di Dublino, dove aveva ratificato l'indipendenza proclamata nel corso della Easter Rising del 1916, formul\u00f2 una mozione in cui si chiedeva il ritiro delle guarnigioni britanniche e si chiedeva a tutte \"le nazioni libere del mondo\" di riconoscere l'Irlanda indipendente.\nLa guerra divampa.\nI membri dell'IRA (detti anche \"Volontari liberi\") iniziarono ad attaccare le installazioni governative, a condurre incursioni per procurarsi armi e denaro e ad uccidere membri dell'amministrazione britannica. Il primo degli omicidi fu commesso a Westport, nel Mayo, contro il giudice locale John Milling, \"colpevole\" di aver fatto arrestare alcuni volontari per riunione sediziosa e per addestramenti militari clandestini. I guerriglieri repubblicani iniziarono ad imitare le tattiche dei Boeri, compiendo brevi e rapide incursioni in borghese.\nDiversi esponenti repubblicani, come \u00c9amon de Valera, erano favorevoli a condurre una guerra di tipo convenzionale, che legittimasse la repubblica agli occhi del mondo. Michael Collins si oppose per\u00f2 con successo a questa concezione tradizionalista, che aveva condotto alla sconfitta del 1916 e gran parte della dirigenza indipendentista fu d'accordo con lui. La violenza usata dai Volontari fu inizialmente disapprovata da gran parte della popolazione irlandese, ma questa cambi\u00f2 opinione di fronte alla brutale campagna condotta dalle truppe britanniche, che avevano la tendenza ad aprire il fuoco senza motivo e fecero ampio ricorso alla distruzione di beni e ad arresti arbitrari.\nDall'inizio del 1920 la violenza quotidiana divenne normalit\u00e0. Nei primi mesi dell'anno, i portuali di Dublino rifiutarono di scaricare ogni materiale militare. Quando a loro si aggiunsero anche gli aderenti all'Irish Transport and General Workers Union, fu necessario trasferire ferrovieri dall'Inghilterra, poich\u00e9 quelli irlandesi si rifiutavano di trasportare le truppe governative.\nNel marzo del 1920 nella parte occidentale della contea di Limerick, per la prima volta l'IRA uccise una sospetta spia. All'inizio di aprile 150 caserme abbandonate dalla polizia furono date alle fiamme per impedire che fossero riutilizzate, assieme ad un centinaio di uffici delle imposte.\nScioperi della fame.\nGiorni dopo, i detenuti nella Mountjoy Jail iniziarono uno sciopero della fame per ottenere lo status di prigionieri politici. Gli scioperi provocarono affollate dimostrazioni di solidariet\u00e0 a Dublino, seguite da un giorno di sciopero generale. Si decise allora di rilasciare solo i detenuti contro cui non erano ancora stati formulati specifici atti d'accusa, ma, a causa di un errore, furono rilasciati tutti. A Miltown Malbay, una pattuglia della RIC e del Highland Light Infantry spar\u00f2 contro la folla disarmata che stava festeggiando il rilascio dei prigionieri, uccidendo tre Volontari e ferendone altri nove. Il County Coroner ritenne nove tra soldati e poliziotti colpevoli di omicidio e spicc\u00f2 mandati di arresto contro di loro, ma non venne presa alcuna iniziativa disciplinare.\nNel settembre del 1920, il giudice locale Lendrum fu rapito dall'IRA ad un passaggio a livello vicino a Doonbeg, nella contea di Clare. Venne seppellito in una vicina spiaggia con solo la testa fuori dalla sabbia, in modo che annegasse con la marea.\nA seguito di ci\u00f2 e a seguito della morte, lo stesso giorno, di sei loro compagni in un agguato, i Black and Tans uccisero sei civili a Miltown Malbay, Lahinch ed Ennistymon, incendiando anche ventisei edifici, compresi i municipi di Lahinch ed Ennistymon.\nA novembre, quattro dirigenti dell'IRA caddero nelle mani degli Ausiliari a Durris, nella contea di Cork. L'intervento del colonnello del King's Liverpool Regiment evit\u00f2 che fossero messi a morte sommariamente. Quest'ultimo reggimento era noto per la sua cavalleria, cosa che salv\u00f2 la vita a diversi suoi soldati.\nArthur Griffith stim\u00f2 che nei primi diciotto mesi di guerra, le forze della Corona avrebbero compiuto 38.720 irruzioni in case private, arrestato 4.982 sospetti, commesso 1.604 aggressioni armate, compiuto saccheggi ed ucciso 77 persone, tra civili e repubblicani disarmati. Griffith organizz\u00f2 le \"D\u00e1il Courts\", un sistema giudiziario parallelo che, col crescere del territorio controllato dall'IRA, fin\u00ec per soppiantare quello britannico.\nLa RIC.\nPrimario obiettivo dell'IRA, durante tutto il conflitto, fu la polizia. La Royal Irish Constabulary, composta per la maggior parte da non cattolici, era considerata dai Volontari \"gli occhi e le orecchie\" del governo britannico in Irlanda. I suoi membri e le caserme (specialmente le pi\u00f9 isolate) erano vulnerabili, oltre che una fonte di preziose armi. La RIC contava 9.700 uomini, stanziati in 1.500 caserme, distribuite in tutto il paese. Nell'aprile del 1919 il D\u00e1il proclam\u00f2 una politica di ostracismo contro i membri della polizia. Questo demoralizz\u00f2 notevolmente il corpo di polizia. La popolazione, infatti, con il procedere della guerra, voltava sempre pi\u00f9 le spalle ad un'istituzione considerata compromessa con la repressione governativa. Spesso gli esercizi commerciali rifiutavano di servirli, tanto da costringerli ad usare le armi. Di conseguenza gli arruolamenti diminuirono drasticamente e le dimissioni aumentarono. Diversi membri della RIC collaborarono con l'IRA per paura o convinzione, fornendo importanti informazioni. In totale, durante la guerra furono uccisi 363 poliziotti e 510 rimasero feriti.\nMichael Collins e l'IRA.\nI principali impulsi che determinarono le politiche ed i comportamenti del movimento indipendentista derivarono da Michael Collins. Ministro delle finanze del governo repubblicano, era fortemente impegnato nella fornitura di denaro e armi alle unit\u00e0 dell'IRA e nella scelta degli ufficiali. La grande intelligenza, la capacit\u00e0 d'organizzatore e la chiarezza di scopi che gli erano riconosciute, galvanizzavano le persone che entravano in contatto con lui. Riusc\u00ec a mettere in piedi quella che dimostr\u00f2 di essere un'efficace rete spionistica tra i membri della Dublin Metropolitan Police (DMP) e di altri importanti settori dell'amministrazione britannica che simpatizzavano per l'indipendenza. Collins ebbe i suoi informatori anche nella \"divisione G\" della DMP. Gli agenti della divisione G, la relativamente piccola squadra politica della polizia dublinese, erano odiati dall'IRA, in quanto potevano agevolmente scoprire i Volontari e segnalarli alle forze britanniche ed ai Black and Tans. Collins organizz\u00f2 quindi la \"Squad\", conosciuti anche come i \"Dodici Apostoli\" perch\u00e9 erano all'origine dodici, un gruppo di fuoco che aveva lo scopo di dare la caccia ed uccidere i membri della squadra politica e coloro che, a qualsiasi titolo, fornissero informazioni alle autorit\u00e0.\nCombattenti dell'IRA.\nAnche se, sulla carta, la forza dell'IRA ammontava ad oltre 100.000 uomini, Michael Collins calcol\u00f2 che i combattenti effettivi, durante tutto il conflitto, furono complessivamente 15.000. Di questi, solo 3.000 furono sempre in servizio. L'esercito repubblicano contava pure su organizzazioni di supporto, come Cumann na mBan (il gruppo femminile) ed il movimento giovanile Fianna Eireann, che trasportavano armi e messaggi, oltre ad assicurare cibo ed alloggio ai combattenti.\nL'IRA benefici\u00f2 del diffuso aiuto che le diede gran parte della popolazione, che generalmente si rifiutava di dare informazioni alle truppe governative ed alla polizia e spesso assicurava provviste e case sicure alle unit\u00e0 repubblicane \"in marcia\". Come gi\u00e0 detto, gran parte della popolarit\u00e0 dell'IRA era dovuta all'eccessiva reazione che le forze della Corona opponevano alle attivit\u00e0 dei guerriglieri. Una politica di rappresaglie fu iniziata dalle forze governative nel settembre 1919, quando a Fermoy, nella Contea di Cork, 200 soldati saccheggiarono ed incendiarono i principali esercizi commerciali della citt\u00e0, dopo che un ufficiale era stato ucciso per essersi rifiutato di consegnare le armi all'IRA. Azioni come queste, ripetute a Limerick ed a Balbriggan, aumentarono il numero dei simpatizzanti repubblicani in Irlanda e di chi sosteneva la libert\u00e0 irlandese all'estero.\nFinanze repubblicane.\nIn aprile, dopo diverse incursioni dell'IRA, il servizio di riscossione delle imposte cess\u00f2 di funzionare in gran parte dell'isola. La popolazione fu, di converso, \"incoraggiata\" a sottoscrivere il \"Prestito nazionale\", lanciato da Collins per raccogliere fondi a favore del governo indipendentista e del suo esercito. Il giudice locale Alan Bell di Banagher, ricevette l'incarico di individuare il denaro ottenuto in tal modo dagli indipendentisti. Al 26 marzo 1920, Bell era riuscito a sequestrare oltre 71.000 sterline nella sede del Sinn F\u00e9in e, per mezzo di investigazioni bancarie condotte in tutto il paese, a bloccare somme ancora maggiori. Quel giorno, nella parte meridionale di Dublino qualcuno lo butt\u00f2 gi\u00f9 da un tram e gli spar\u00f2 tre volte alla testa. Entro la fine del 1920, il prestito aveva procurato alle casse repubblicane 357.000 sterline. I tributi vennero comunque sempre pagati alle amministrazioni locali controllate dal Sinn F\u00e9in che, naturalmente, rifiutavano di passarli al governo centrale.\nQuando \u00c9amon de Valera ritorn\u00f2 dagli Stati Uniti, propose al D\u00e1il che l'IRA desistesse dagli agguati e dagli omicidi, che consentivano al governo britannico di descriverla come un movimento terrorista, iniziando ad affrontare le truppe nemiche con metodi convenzionali. Questa proposta irrealistica fu subito lasciata cadere, ma dimostr\u00f2 quanto gran parte della dirigenza del Sinn F\u00e9in fosse astratta dalla natura del conflitto.\nLa risposta britannica.\nReparti paramilitari britannici e rappresaglie.\nI \"Black and Tans\" furono organizzati per sostenere l'indebolita RIC. Forti di 7.000 uomini erano soprattutto ex soldati britannici, smobilitati dopo la Prima guerra mondiale. Molti venivano dalle citt\u00e0 dell'Inghilterra e della Scozia. Sebbene facessero teoricamente parte della RIC, in realt\u00e0 costituivano un'organizzazione paramilitare che si lasci\u00f2 dietro una fama di omicidi, terrore, ubriachezza ed indisciplina. Contribuirono cos\u00ec, pi\u00f9 di ogni altro gruppo, a minare l'autorit\u00e0 morale del governo britannico in Irlanda. Pi\u00f9 avanti fu la volta degli Ausiliari, un reparto formato da 1.400 ex ufficiali di complemento dell'esercito britannico. Gli Ausiliari, sebbene eguagliassero le violenze ed il terrore suscitato nei civili dai Black and Tans, erano tuttavia pi\u00f9 efficaci nel combattere l'IRA. La politica delle rappresaglie, che il governo negava e condannava in pubblico, ma in effetti non reprimeva e, forse, incoraggiava dietro le quinte, incontr\u00f2 la famosa satira di Lord Hugh Cecil, il quale ebbe a dire: \"Tutti sono d'accordo sul fatto che non si fanno rappresaglie e che queste stiano avendo un effetto positivo\". Nel gennaio del 1921, fu lasciata cadere ogni finzione ed iniziarono \"rappresaglie ufficiali\", con l'incendio di sette case a Midleton, nella contea di Cork.\nLa \"Cairo Gang\" e la prima Domenica di Sangue.\nLa mattina del 21 novembre 1920, grazie alle informazioni ottenute da Collins con la sua rete di \"intelligence\", la Squad assassin\u00f2 19 agenti britannici (conosciuti come \"Cairo Gang\" sia perch\u00e9 frequentavano il Cairo Caf\u00e8 sia perch\u00e9 provenivano da incarichi in Medio Oriente) in differenti zone di Dublino. Come risposta, gli Ausiliari entrarono nel Croke Park (il campo per il calcio gaelico della capitale irlandese) durante una partita tra Dublino e Tipperary e spararono sulla folla. Furono uccise quattordici persone (tra cui Michael Hogan, giocatore del Tipperary) e altre sessantacinque rimasero ferite. Sempre lo stesso giorno, due prigionieri repubblicani ed un loro amico che non aveva alcuna connessione con l'IRA, ma che si trovava con i primi al momento dell'arresto la sera precedente, furono uccisi nel Castello di Dublino \"mentre tentavano di fuggire\". Questo giorno viene ricordato come Bloody Sunday. Oggi, una tribuna di Croke Park, l'Hogan Stand, \u00e8 stata dedicata al giocatore della contea di Tipperary morto nella rappresaglia.\nL'epicentro della guerra: la contea di Cork.\nFuori Dublino, la contea di Cork fu lo scenario dei combattimenti pi\u00f9 feroci. Gran parte delle tattiche che le forze della Corona avrebbero poi adottato in tutta l'isola \u2013 come la distruzione di propriet\u00e0 private per risposta agli attacchi dell'IRA, o l'assassinio di esponenti politici nazionalisti \u2013 furono adottate per la prima volta nella contea. Nel novembre 1919, il centro di Cork fu incendiato dalle forze britanniche, le quali impedirono l'intervento dei pompieri. Nel marzo del 1920 Thomas Mac Curtain, il sindaco di Cork aderente al Sinn F\u00e9in e comandante della Prima Brigata Cork dell'IRA, fu assassinato in casa sua, di fronte alla moglie, da uomini col passamontagna che pi\u00f9 tardi, vennero visti rientrare nella locale caserma della polizia. Il suo successore, Terence MacSwiney, mor\u00ec in uno sciopero della fame nel carcere di Brixton, a Londra.\nCork vide anche la nascita, da parte repubblicana, delle \"flying columns\" (colonne volanti), unit\u00e0 mobili composte da circa 30 combattenti, che potevano tendere imboscate e poi disperdersi nelle campagne, che conoscevano meglio dei militari britannici. Diversi reggimenti britannici, come l'Essex, avevano la fama di uccidere i prigionieri disarmati. Nel novembre del 1920, solo una settimana dopo la Domenica di Sangue, un'unit\u00e0 dell'IRA agli ordini di Tom Barry, tese un agguato ad un gruppo di Ausiliari a Kilmicheal, nel Cork, uccidendo tutti i 18 militari che componevano la pattuglia. Si disse che alcuni ausiliari fossero stati uccisi dopo la resa, accusa cui i membri dell'IRA coinvolti replicarono sostenendo che si era trattata di una falsa resa, dopo di cui non si era pi\u00f9 dato quartiere. L'episodio segn\u00f2 l'ingresso in un'ulteriore fase del conflitto, in quanto dopo quel giorno tutto il Munster fu posto sotto la legge marziale. L'agguato di Kilmichael ha ispirato una scena del film di Ken Loach \"The wind that shakes the barley\", vincitore della palma d'oro a Cannes nel 2006.\nNell'agosto del 1920, le autorit\u00e0 sospesero tutte le corti del Coroner, a causa dell'alto numero di ordini d'arresto emessi contro membri delle forze britanniche. Furono sostituite da \"corti militari d'inchiesta\".\nIl terribile 1921.\nI successivi mesi, fino alla tregua del luglio del 1921 furono i pi\u00f9 violenti della guerra. Nel periodo tra il gennaio ed il luglio 1921 furono uccise oltre 1.000 persone, tra soldati britannici, guerriglieri, poliziotti e civili, una cifra che rappresenta il 70% delle perdite riscontrate in tutta la guerra. Inoltre, vennero internati 4.500 membri (o sospetti simpatizzanti) dell'IRA.\nRastrellamenti ed attentati a Dublino.\nTra il 15 ed il 17 gennaio 1921, i militari britannici sigillarono un'area di Dublino delimitata da Capel St., Church St., North King St. ed i moli, proibendo a chiunque di entrare o uscire. Condussero quindi una ricerca casa per casa, ma non furono effettuati arresti significativi, n\u00e9 si realizzarono ritrovamenti importanti. Alla fine di gennaio, per prevenire attentati durante gli spostamenti ed i servizi di pattuglia, i mezzi dell'esercito britannico che circolavano a Dublino iniziarono a caricare prigionieri repubblicani. La pratica fu interrotta dopo che venne denunciata dalla stampa. In seguito i britannici coprirono i camion con reti, idonee ad impedire che le bombe repubblicane entrassero nei veicoli. L'IRA applic\u00f2 allora alle sue granate degli uncini, che s'impigliavano nelle reti di protezione. Tali ordigni furono denominati \"Mills bombs\".\nNel resto dell'isola.\nIl 1\u00ba febbraio 1921 avvenne la prima esecuzione \"ufficiale\" di un membro dell'Esercito repubblicano. A Cork venne fucilato Cornelius Murphy, originario di Millstreet, nella stessa contea di Cork. Prima della fine del mese, sempre a Cork, ne furono fucilati altri sei. In quei giorni, per rappresaglia, nelle strade di Cork furono tesi agguati mortali a dodici militari britannici.\nNello stesso mese e sempre nel Cork, ad Enniskeane, due lealisti, componenti della locale Anti-Sinn F\u00e9in Society, furono uccisi dall'IRA. Erano accusati di aver assassinato i fratelli Coffey, membri dell'esercito repubblicano. Nelle settimane seguenti, una dozzina di altri dirigenti lealisti incontrarono la stessa sorte.\nIl 4 maggio l'IRA del Kerry, vicino a Rathmore, lasci\u00f2 sul lato della strada, il corpo di un uomo di 80 anni, Thomas Sullivan, appena ucciso accusandolo di essere una spia. Il proposito era di tendere un agguato alla polizia. La pattuglia della RIC accorsa sul posto ebbe otto morti ed uno solo dei suoi componenti riusc\u00ec a salvarsi. Come rappresaglia, furono date alle fiamme cinque case ed un negozio. Quattro giorni dopo, sempre nel Kerry, a Castleisland, due poliziotti subirono un attentato mentre tornavano a casa dalla messa. Uno fu ucciso, l'altro si salv\u00f2 solo perch\u00e9 la moglie lo copr\u00ec con il suo corpo. Il 10, due poliziotti scomparirono mentre erano in perlustrazione vicino a Clonmany, nel Donegal. Il corpo di uno dei due fu depositato dalla marea sulla spiaggia il giorno dopo.\nDifficolt\u00e0 dell'IRA.\nNel maggio 1921, a Dublino, l'IRA occup\u00f2 e diede alle fiamme la Custom House. L'operazione, al di l\u00e0 del significato simbolico, fu un completo fallimento. Cinque membri dell'Esercito repubblicano morirono e oltre ottanta furono catturati. Questo insuccesso fu causato dal semplice fatto che l'IRA non era in grado di affrontare l'esercito britannico in campo aperto. Entro il luglio del 1921, gran parte delle unit\u00e0 dell'IRA si trovavano a corto di armi e munizioni. Inoltre, nonostante la loro indubbia efficacia nella guerriglia, le bande repubblicane, come afferm\u00f2 Richard Mulcahy, \"non erano state in grado di cacciare i britannici da niente di pi\u00f9 importante delle stazioni di polizia di medie dimensioni\". Prima della tregua, molti dirigenti repubblicani, incluso Michael Collins, si erano convinti che, se la guerra fosse durata pi\u00f9 a lungo, la campagna dell'IRA avrebbe forse potuto trovarsi ad un punto morto. Per questo, furono stilati piani per \"portare la guerra sul suolo inglese\". Si decise di compiere attentati contro obiettivi economicamente importanti, come il porto di Liverpool, dove peraltro l'IRA aveva gi\u00e0 incendiato diciannove magazzini. Si supponeva che le unit\u00e0 impegnate per questi compiti avrebbero potuto operare ed evitare la cattura, poich\u00e9 in Inghilterra non era in vigore la legge marziale ed ogni tentativo di instaurarla avrebbe incontrato la notevole resistenza dell'opinione pubblica. La tregua fece abbandonare questi piani.\nI morti.\nIl numero delle persone uccise nei due anni e mezzo di guerra \u00e8 stimato in oltre 1.400. Di questi, 363 erano membri della polizia e 261 appartenevano alle forze armate britanniche. I dati sui caduti dell'IRA e sulle vittime civili sono pi\u00f9 incerti. Compresi 14 condannati a morte le cui sentenze furono eseguite, le perdite dell'Esercito repubblicano ammonterebbero a circa 550. Per Hopkinson, persero la vita circa 200 civili, anche se altre fonti forniscono cifre superiori.\nNel conto non sono per\u00f2 incluse le diverse centinaia di civili (453 solo a Belfast) morti in quegli anni nell'Irlanda del Nord, nel corso degli scontri tra gruppi religiosi. In questi casi, il maggior numero di uccisi si ebbe tra i cattolici. Le azioni dell'IRA al nord erano infatti seguite da violente rappresaglie, condotte contro la popolazione cattolica sia dai lealisti dell'Ulster Volunteer Force che dalle forze di polizia, per la quasi totalit\u00e0 protestanti. Queste violenze non cessarono dopo la tregua, poich\u00e9 molti componenti dell'UVF entrarono a far parte di reparti ausiliari alla polizia dell'Ulster (cosiddetti B-Specials).\nLa propaganda.\nI britannici.\nUn altro argomento \u00e8 quello della propaganda di guerra. Nell'agosto del 1920, al Castello di Dublino venne istituito un Dipartimento di propaganda, con lo scopo di coordinare gli sforzi tesi ad influenzare l'opinione pubblica interna ed internazionale, sempre pi\u00f9 contraria al comportamento delle forze di sicurezza britanniche in Irlanda. Durante tutta la guerra, i britannici tentarono di dipingere l'IRA come una forza anti-protestante, per incoraggiare il lealismo dei protestanti irlandesi e conquistare il consenso dell'opinione pubblica in Gran Bretagna alle tattiche ruvide cui facevano ricorso le forze della Corona. Ad esempio, i comunicati governativi accennavano alla religione praticata dalle vittime dell'IRA soltanto se queste ultime erano protestanti e non quando, come avveniva nella grande maggioranza dei casi, erano cattoliche. Si tentava cos\u00ec di dare l'impressione che l'Esercito repubblicano stesse conducendo una strage di protestanti per motivi religiosi. Anche la stampa venne coinvolta nella propaganda governativa. I giornali erano spinti \u2013 spesso costretti \u2013 a pubblicare articoli che mettevano in cattiva luce solamente l'IRA ed esaltavano invece il ruolo delle forze britanniche. Durante l'estate del 1921, su un giornale di Londra apparve una serie di articoli intitolata \"Ireland under the New Terror, Living Under Martial Law\". Sebbene volesse dare ad intendere di essere un resoconto obiettivo della situazione irlandese, il contenuto era di pura propaganda. L'autore degli articoli, Ernest Dowdall, era un membro degli Ausiliari e la serie fu uno dei maggiori successi del Propaganda Department.\nL'Irish Bulletin.\nDesmond FitzGerald e Erskine Childers lavoravano attivamente all'\"Irish Bulletin\". Il giornale riportava le atrocit\u00e0 commesse dalle forze della Corona che gli organi di stampa britannici ed irlandesi non volevano o non riuscivano a coprire. Il Bulletin era stampato in segreto e distribuito in tutta l'Irlanda oltre che alle agenzie di stampa internazionali ed ai sostenitori repubblicani in America ed Europa. Veniva inviato pure ai politici britannici che simpatizzavano per la causa irlandese.\nIl ruolo della Chiesa cattolica.\nLa gerarchia della Chiesa cattolica si oppose alle violenze di entrambe le parti e specialmente a quelle dell'IRA, continuando una lunga tradizione di condanna agli eccessi del repubblicanesimo militante.\nNel maggio del 1921, papa Benedetto XV incoraggi\u00f2 entrambe le parti a trovare un accordo. La proposta papale non venne gradita dalla diplomazia britannica, che aveva spinto per una condanna della ribellione. Il governo di Londra si sentiva posto sullo stesso piano di \"una banda di assassini\".\nLa Tregua ed una pace difficile.\nL'11 luglio 1921 si giunse ad un accordo di tregua e la guerra fin\u00ec. I colloqui che nel corso del 1920 erano sembrati promettenti si erano arenati nel dicembre di quello stesso anno, quando David Lloyd George pretese che l'IRA consegnasse per prima le armi. In primavera, su pressione di Herbert Henry Asquith, della parte di Liberali che si trovava all'opposizione, dei Laburisti e dei sindacati, il Primo Ministro ricominci\u00f2 i negoziati che condussero alla tregua di luglio.\nSotto certi aspetti, il conflitto era ormai arrivato ad un punto morto. Infatti l'accordo fu favorito dalla consapevolezza, da parte di entrambi i contendenti, di non poter ottenere una vittoria finale a prezzi ragionevoli. Dal punto di vista del governo britannico, parve evidente che la guerriglia repubblicana poteva continuare per un periodo indefinito, imponendo alla Gran Bretagna un prezzo sempre pi\u00f9 elevato in termini di denaro e perdite. Inoltre, l'opinione pubblica, in patria ed all'estero, era sempre pi\u00f9 avversa ai metodi di repressione utilizzati dalle forze della Corona. D'altro canto, i dirigenti dell'IRA e soprattutto Michael Collins, ritenevano che l'esercito repubblicano, per come era organizzato, non poteva portare avanti ancora a lungo la guerra che stava conducendo e che sarebbe stato posto in serie difficolt\u00e0 dal maggiore dispiegamento in Irlanda di forze regolari britanniche, oltre che dalla mancanza di armi e munizioni.\nL'impulso iniziale che avrebbe portato alla tregua venne da tre uomini: re Giorgio V, il primo ministro sudafricano generale Jan Smuts e David Lloyd George. Il re, che aveva espresso il suo dissenso all'operato dei Black and Tans in Irlanda, era insoddisfatto del discorso che gli era stato preparato per l'apertura del nuovo Parlamento dell'Irlanda del Nord, nato dal Government of Ireland Act del 1920.\nSmuts, buon amico del sovrano, gli sugger\u00ec di utilizzare l'occasione per lanciare un appello a favore della riconciliazione. Il re chiese allora a Smuts di fissare queste idee sulla carta. Smuts prepar\u00f2 allora una bozza di discorso, che fece avere al re ed al primo ministro. Lloyd George invit\u00f2 allora Smuts a prendere parte ad una riunione del governo, convocata per discutere le \"interessanti\" proposte ricevute dal primo ministro. N\u00e9 questi, n\u00e9 Smuts informarono il Gabinetto del fatto che il loro autore era Smuts. I ministri, pur riluttanti, spinti dal primo ministro e da Smuts, che evidentemente avevano l'approvazione del re, si fecero convincere sull'opportunit\u00e0 del discorso.\nIl discorso ebbe in effetti un grosso impatto. Cogliendo l'occasione, Lloyd George indirizz\u00f2 allora un appello a de Valera, affinch\u00e9 i negoziati riprendessero. La dirigenza repubblicana, ignara che l'appello non rappresentava affatto il comune sentire all'interno del governo britannico, ma che era stato, in qualche modo, solo il risultato di una mossa del re, appoggiato da Smuts e Lloyd George, rispose affermativamente.\nDe Valera e Lloyd George si accordarono per una tregua che facesse cessare i combattimenti, rimandando la definizione dei dettagli a trattative da intavolare successivamente.\nL'inizio di queste trattative dur\u00f2 diversi mesi, poich\u00e9 i britannici seguitavano ad insistere che l'IRA dovesse prima deporre le armi. La richiesta venne infine lasciata cadere. Si convenne che le truppe britanniche sarebbero rimaste in caserma, senza intraprendere ulteriori operazioni. Il fatto che le unit\u00e0 dell'IRA rimasero in funzione \u2013 molti comandanti sul campo proseguirono ad arruolare ed addestrare volontari, nel caso la guerra avesse dovuto riprendere \u2013 costitu\u00ec una delle condizioni che avrebbero portato allo scoppio della Guerra civile tra il governo del nuovo Stato Libero e coloro che si opponevano al Trattato che Michael Collins ed Arthur Griffith conclusero nel dicembre 1921 con i britannici.\nIl Trattato.\nI colloqui di pace risultarono nel Trattato Anglo-Irlandese del 1921, che da parte irlandese fu ratificato due volte: dal D\u00e1il \u00c9ireann nel dicembre del 1921 (per quanto riguarda la Repubblica irlandese), nel gennaio successivo dalla Camera dei comuni dell'Irlanda del Sud (che per i britannici era la camera legislativa a ci\u00f2 competente, ai sensi del Government of Ireland Act sopra citato).\nIl Trattato consentiva all'Irlanda del Nord, che era stata istituita dal solito Government of Ireland Act del 1920, di chiamarsi fuori dallo Stato libero. Come tutti si aspettavano, il governo nordirlandese, a maggioranza protestante, approfitt\u00f2 senza indugio della possibilit\u00e0 che gli era stata offerta. Secondo gli accordi, venne quindi costituita una commissione col compito di regolare i confini tra lo Stato libero e l'Irlanda del Nord. I negoziatori irlandesi avevano inteso che il confine sarebbe stato modificato, a seconda che le singole regioni fossero a maggioranza unionista o nazionalista. Dal 1920 dalle elezioni locali erano uscite ampie maggioranze nazionaliste nelle contee di Fermanagh e Tyrone, nella citt\u00e0 di Derry oltre che in diverse zone delle contee di Armagh e Derry. Nonostante ci\u00f2, la commissione non modific\u00f2 il confine, e tutte le contee sopra elencate vennero lasciate nell'Irlanda del Nord.\nNello Stato libero si cre\u00f2 un nuovo sistema istituzionale. Durante il primo anno coesistettero due governi: da una parte l\"Aireacht\", responsabile davanti al D\u00e1il e guidato dal presidente Griffith. Dall'altra il Governo provvisorio, nominato dal Luogotenente e responsabile alla Camera dei Comuni dell'Irlanda del Sud. Collins venne posto a capo del suddetto governo provvisorio. La convocazione di Collins al Castello di Dublino venne giustificata da parte repubblicana come l'accettazione della consegna del castello stesso.\nGran parte del movimento indipendentista e della popolazione irlandese accett\u00f2 il Trattato. La fazione indipendentista guidata da de Valera, al contrario, lo rifiut\u00f2. Il contrasto port\u00f2 alla guerra civile, che si concluse nel 1923, con la sconfitta della fazione anti-Trattato. La guerra civile cost\u00f2 la vita a molti dirigenti repubblicani schierati da una parte o dall'altra (come Cathal Brugha, Harry Boland, Rory O'Connor e lo stesso Collins), provoc\u00f2 pi\u00f9 morti della guerra per l'indipendenza ed influenz\u00f2 profondamente la politica irlandese nei decenni successivi.\nQuando ad \u00c9amon de Valera, ormai presidente della Repubblica, domandarono quale fosse stato il suo peggiore errore politico, rispose: \"Non aver accettato il Trattato\".\nNel 1966, cinquantesimo anniversario della rivolta di Pasqua, venne eretto a Dublino un memoriale, chiamato \"Garden of Remembrance\". Il giorno in cui venne firmata la tregua \u00e8, nella Repubblica d'Irlanda, National Day of Commemoration, in cui si ricordano tutti coloro che combatterono e caddero da entrambe le parti.\nFilmografia.\nAltri media:\nIl gruppo The Cranberries parla della guerra in Irlanda nella canzone Zombie.\nIl conflitto appare anche sullo sfondo della serie Netflix \"Peaky Blinders\"."}
{"id": "344770", "revid": "104458", "url": "https://it.wikipedia.org/wiki?curid=344770", "title": "\u00c1saheimr", "text": "Nella mitologia norrena, l'\u00c1saheimr (\"Regno degli \u00c6sir\"; anche Go\u00f0heimr \"Terra degli D\u00e8i\" o \u00c1saland, \"Terra degli \u00c6sir\") \u00e8 la terra d'origine degli \u00c6sir, dov'\u00e8 situata \u00c1sgar\u00f0r.\nNei testi pi\u00f9 tardi della mitologia norrena viene fatta evemeristicamente corrispondere all'Asia (nell'Gylfaginning), mentre nell'\"Edda in prosa\" l'\u00c1saheimr viene posizionato nei cieli. Proprio questa identificazione dell'\u00c1saheimr con l'Asia ha mosso l'archeologo Thor Heyerdahl a compiere una serie di scavi ad Azov, in Russia. La spedizione \u00e8 stato battezzata \"Jakten p\u00e5 Odin\" (letteralmente \"alla ricerca di Odino\").\n\u00c8 uno dei nove mondi della cosmologia della mitologia norrena, connesso agli altri dall'albero Yggdrasill. La principale \"citt\u00e0\" di questa terra \u00e8 chiamata \u00c1sgar\u00f0r, che di fatto \u00e8 la capitale dell'\u00c1saheimr, in cui Odino vive e regna sugli d\u00e8i."}
{"id": "344772", "revid": "1108176", "url": "https://it.wikipedia.org/wiki?curid=344772", "title": "RoboCup", "text": "RoboCup \u00e8 un'iniziativa ideata nel 1993 e avviata a partire dal 1997 con l'obiettivo di realizzare, entro il 2050, una squadra di robot umanoidi autonomi in grado di sfidare e, possibilmente, battere la squadra di calcio campione del mondo.\nSuccessivamente, oltre al gioco del calcio, sono state considerate altre discipline: Junior, Rescue, @Home, Industrial.\nEdizioni.\nI primi campionati di RoboCup (Robot World Cup Initiative) si sono svolti nel 1997 in Giappone.\nCategorie.\nAl torneo internazionale della RoboCup i giocatori e i team possono appartenere a diverse tipologie di categorie. Queste sono suddivise in relazione alle dimensioni del robot con il quale si partecipa, alla complessit\u00e0 di quest'ultimo o in funzione al tipo di finalit\u00e0 progettuale del robot.\nLe categorie sono:\nOgni categoria si articola in pi\u00f9 sotto-categorie. Questa ulteriore suddivisione \u00e8 dettata dalla tecnologia o dalla modalit\u00e0 di\nsvolgimento delle singole competizioni.\nLa RoboCupSoccer si articola in:\nDurante le manifestazione della RoboCup si svolge anche una edizione riservata ai giovani RoboCup Junior che prevede oltre il soccer e la rescue altri tipi di categorie\nRegolamento.\nAlcune regole della categoria dei robot di media taglia sono:"}
{"id": "344773", "revid": "4711", "url": "https://it.wikipedia.org/wiki?curid=344773", "title": "Guerra d'Inverno", "text": ""}
{"id": "344774", "revid": "640277", "url": "https://it.wikipedia.org/wiki?curid=344774", "title": "Esplorazione di Nettuno", "text": "Lesplorazione di Nettuno \u00e8 resa difficoltosa dalle grandi distanze che separano il pianeta dalla Terra e dal Sole. Ogni missione deve essere dotata di un sistema di alimentazione in grado di fornire energia alla sonda senza la possibilit\u00e0 di conversione dell'energia solare attraverso l'uso di pannelli fotovoltaici. Attualmente, l'unica fonte praticabile di energia \u00e8 un generatore termoelettrico a radioisotopi. Ci\u00f2 determina alcuni problemi che sono stati gi\u00e0 riscostrati nello sviluppo di missioni verso il sistema solare esterno:\nInoltre, la grande distanza dalla Terra comporta una lunga durata della missione, quindi un incremento dei costi del segmento di terra.\nD'altra parte Nettuno ed il suo sistema hanno destato l'interesse della comunit\u00e0 scientifica: Nettuno presenta un'attivit\u00e0 atmosferica elaborata ed \u00e8 il prototipo di un gruppo di esopianeti, giganti gassosi con un nucleo roccioso ed uno strato di ghiaccio d'acqua sotto l'atmosfera; Tritone \u00e8 geologicamente attivo ed \u00e8, secondo le teorie pi\u00f9 accreditate, un \"Kuiper Belt object\" (KBO) catturato da Nettuno.\nNettuno \u00e8 stato raggiunto da una sola sonda spaziale, la Voyager 2, lanciata il 20 agosto 1977 da Cape Canaveral e giunta in prossimit\u00e0 del pianeta oltre dieci anni dopo, il 25 agosto 1989, dopo un viaggio di oltre 5 miliardi di km.\nSono allo studio da parte della NASA due possibili missioni: un \"orbiter\", il cui lancio non \u00e8 previsto prima del 2040, ed una sonda che effettuerebbe un sorvolo ravvicinato (\"fly-by\") del pianeta per proseguire verso due o tre oggetti della fascia di Kuiper, il cui lancio potrebbe avvenire nel 2019.\nVoyager 2.\nLe difficolt\u00e0 di trasmissione.\nNonostante la grande distanza (oltre 4 ore luce dalla Terra; ci\u00f2 significa che la sonda non poteva essere controllata direttamente dal suolo), e sebbene la missione originaria di Voyager 2 prevedesse solamente il sorvolo di Giove e Saturno, la sonda esplor\u00f2 con successo il sistema nettuniano, discostandosi di appena 10\u00a0km dalla traiettoria prevista ed inviando a Terra una grande quantit\u00e0 di immagini e dati.\nPer captare i debolissimi segnali della sonda fu necessario migliorare grandemente le tecniche di ricezione dei dati ed allestire rapidamente nuove antenne per implementare il Deep Space Network; grazie a tutti questi accorgimenti fu possibile ricevere i segnali della Voyager 2 esattamente alla stessa velocit\u00e0 con cui era stato possibile farlo in occasione del sorvolo di Urano, oltre tre anni e mezzo prima.\nLe tecniche di puntamento.\nA causa della ridotta intensit\u00e0 della luce solare, fu necessario provvedere a manovre di compensazione combinate della sonda e della piattaforma degli strumenti in modo da permettere un maggiore tempo di esposizione delle fotocamere senza pregiudicare la qualit\u00e0 delle immagini.\nLa traiettoria.\nIl 25 agosto 1989 la Voyager 2 sorvol\u00f2 il polo nord di Nettuno ad una distanza di 4\u00a0950\u00a0km dalla superficie visibile, per poi raggiungere Tritone, il satellite maggiore, sorvolato ad una distanza di circa 40\u00a0000\u00a0km; nel corso della missione furono scoperti sei nuovi satelliti naturali ed un tenue sistema di anelli planetari.\nPrecedenti osservazioni condotte dalla Terra avevano gi\u00e0 portato ad ipotizzare la presenza di archi d'anello attorno a Nettuno; la Voyager individu\u00f2 invece anelli completi, dalla densit\u00e0 variabile, ricchi di addensamenti e di rarefazioni.\nRisultati scientifici.\nVoyager 2 permise di ottenere le prime immagini ravvicinate di Nettuno e di Tritone, evidenziando il loro colore e la presenza di formazioni atmosferiche e permettendo di calcolarne con precisione la massa, la temperatura media e la velocit\u00e0 di rotazione. Sulla superficie di Tritone furono inaspettatamente individuati dei geyser di azoto gassoso.\nVennero inoltre scoperte le inattese peculiarit\u00e0 del campo magnetico di Nettuno, come l'elevata inclinazione rispetto all'asse di rotazione (47\u00b0) e la bizzarra orientazione (non ha origine nel nucleo, ma nel mantello del pianeta).\nTermine della missione.\nDopo le ultime misure scientifiche condotte durante la fase di allontanamento dal gigante gassoso, il 2 ottobre 1989 tutti gli strumenti della sonda vennero spenti, lasciando in funzione solamente lo spettrometro ultravioletto. Voyager 2 iniziava cos\u00ec la sua lunga marcia verso lo spazio interstellare, alla velocit\u00e0 di 470 milioni di km all'anno; l'inclinazione della sua traiettoria rispetto all'eclittica \u00e8 di circa 48\u00b0. Si ritiene che, al ritmo attuale, Voyager 2 raggiunger\u00e0 il sistema di Sirio nell'anno 358000.\nMissioni future.\nAl 2021 non c'\u00e8 nessun progetto approvato da NASA ed Agenzia spaziale europea per esplorare Nettuno.\nLa missione \"Neptune Orbiter\" presentata nel 2005 prevedeva di porre un \"orbiter\" in orbita intorno al pianeta, di inviare uno o due \"lander\" su Tritone ed una sonda atmosferica nell'atmosfera di Nettuno, cos\u00ec come \u00e8 stato per l\"Atmospheric probe\" della sonda Galileo. La missione dovrebbe essere inquadrata come \"Flagship o Cornerstone mission\", ovvero dovrebbe ricevere un finanziamento superiore al miliardo di dollari. Di tali missioni ne sono finanziate, generalmente in modo congiunto dalla NASA e dall'ESA, una ogni decade e poich\u00e9 le prossime in programma saranno probabilmente dirette ad Europa e Titano, non si prevede che possa essere operativa in tempi brevi. Tuttavia La NASA ha presentato un progetto chiamato \"Neptune Odissey\", simile al precedente, che prevede un orbiter e una sonda atmosferica da rilasciare nell'atmosfera del pianeta. La sonda spaziale partirebbe nel 2033 e arriverebbe dalle parti di Nettuno nel 2049. \nPoich\u00e9 l'interesse per l'esplorazione del sistema di Nettuno \u00e8 notevole, alcuni studiosi hanno proposto alla NASA di dirigervi la missione \"Argo\" inquadrata come \"New Frontiers mission\" (come New Horizons e Juno), che prevede un finanziamento inferiore al miliardo di dollari..\nUna tale sonda, tuttavia, non sarebbe equipaggiata per entrare in orbita attorno a Nettuno e potrebbe necessariamente eseguire soltanto un sorvolo del pianeta e di Tritone. Ad ogni modo, la sonda non si limiterebbe allo studio di Nettuno e del suo sistema, ma visiterebbe anche Giove e Saturno per eseguire manovre di fionda gravitazionale e risparmiare carburante e proseguirebbe verso due o tre oggetti della fascia di Kuiper. A tale scopo sarebbe particolarmente favorita dalla spinta gravitazionale che potrebbe offrirle Nettuno, che le aprirebbe un ventaglio di possibilit\u00e0, permettendo una variazione della traiettoria di 60\u00b0 senza consumo di carburante, ben superiore agli 0,9\u00b0 che Plutone consentir\u00e0 alla sonda \"New Horizons\" per raggiungere il suo obiettivo successivo."}
{"id": "344777", "revid": "4711", "url": "https://it.wikipedia.org/wiki?curid=344777", "title": "Guerra di Spagna", "text": ""}
{"id": "344778", "revid": "1543377", "url": "https://it.wikipedia.org/wiki?curid=344778", "title": "Dulce Chac\u00f3n", "text": "Biografia e orientamento letterario.\nNacque in una famiglia benestante e conservatrice di Zafra. La madre apparteneva ad una famiglia \"aristocratica, di destra e del Bando Nacional\". Suo padre, Antonio Chac\u00f3n, sindaco di Zafra durante la dittatura di Franco, era conosciuto anche come poeta, e trasmise a Dulce, fin da bambina, l'amore per la letteratura.\nIl padre mor\u00ec quando Dulce aveva solamente 11 anni. L'anno seguente la madre, Mar\u00eda Guti\u00e9rrez, and\u00f2 a vivere con tutta la famiglia a Madrid. Dulce e Inma, sua sorella gemella, studiarono in un convitto, e fu l\u00ec che Dulce cominci\u00f2 a scrivere poesie, cercando attraverso di esse di evadere dalla difficile situazione personale. Le letture adolescenziali dei poeti Celan, Rilke, C\u00e9sar Vallejo e Jos\u00e9 Angel Valente, influenzarono molto il suo stiile poetico. Altre influenze pi\u00f9 tarde furono F\u00e9lix Grande, per quanto riguarda la poesia, Julio Llamazares, Luis Landero e Jos\u00e9 Saramago, per la narrativa. Con questi ultimi, cos\u00ec come con la moglie di Saramago, Pilar del R\u00edo, strinse un grande rapporto di amicizia.\nAnche se cominci\u00f2 a scrivere molto presto, pubblic\u00f2 il suo primo libro, la raccolta di poesie \"Querr\u00e1n ponerle nombre\", solo nel 1992. Seguirono due opere poetiche, \"Las palabras de la piedra\" (1993) e \"Contra el desprestigio de la altura\" (1995). Con quest'ultima pubblicazione, Dulce Chac\u00f3n vinse il suo primo premio, il Ciudad de Ir\u00fan. Successivamente, si dedic\u00f2 alla scrittura di romanzi. Nel 1996 pubblic\u00f3 \"Alg\u00fan amor que no mate\", che narra la storia di una donna maltrattata dal marito. Jos\u00e9 Saramago ritenne la storia \"dura, per\u00f2 necessaria\". L'anno seguente pubblic\u00f3 il suo secondo romanzo, \"Blanca vuela ma\u00f1ana\".\nIl 1998 fu un anno molto intenso per Dulce: pubblic\u00f3 \"Matadora\", biografia di Cristina S\u00e1nchez, la prima torera spagnola della storia, mise in scena la sua prima opera teatrale, \"Segunda mano,\" e pubblic\u00f2 il suo terzo romanzo, \"H\u00e1blame, musa, de aquel var\u00f3n\". In quest'opera, l'autrice riprende alcuni dei temi cardine di \"Alg\u00fan amor que no mate\", come per esempio la violenza domestica, includendo inoltre altre forme di intolleranza come la xenofobia. Con \"H\u00e1blame\", Chac\u00f3n chiude una trilogia sulla mancanza di comunicazione all'interno dei rapporti di coppia.\nNel 1999 scrive una nuova raccolta di poesie, \"Matar al \u00e1ngel\" (1999) e nello stesso anno pubblica \"Cielos de barro\", romanzo ambientato nell'Estremadura del dopoguerra, che presenta all'edizione del premio Azor\u00edn del 2000 con lo pseudonimo \"Hache\". Il romanzo, dedicato al padre Antonio Chac\u00f3n, ricever\u00e0 il primo premio. Il titolo le era stato suggerito dallo scrittore Julio Llamazares.\nIl suo romanzo successivo, \"La voz dormida (Le ragazze di Ventas)\", viene pubblicato nel 2002. Dulce aveva cominciato a raccogliere materiale per questo libro prima della pubblicazione di \"Matar al \u00e1ngel\" y \"Cielos de barro\", ma impieg\u00f2 quattro anni per terminarlo. In questo romanzo, si concentr\u00f2 principalmente sugli anni difficili del dopoguerra, narrando le testimonianze di donne vittime del regime franchista durante gli anni quaranta, raccolte in interviste fatte in tutta la Spagna. L'opera ricevette il premio Libro del A\u00f1o 2003, concesso dal Gremio de Libreros de Madrid. Nel 2002 venne rappresentato il primo dell'adattamento teatrale di \"Alg\u00fan amor que no mate\", realizzato dalla stessa Chac\u00f3n, e diretto da Eduardo Vasco. Nel 2003 pubblic\u00f2 un'altra raccolta di poesie, \"Cuatro gotas\".\nLa carriera di Dulce Chac\u00f3n termin\u00f2 improvvisamente con la sua morte, avvenuta il 3 dicembre del 2003 a causa di un cancro al pancreas, diagnosticatole un mese prima. Le sue ceneri furono depositate a Zafra, dove nacque, insieme ai resti del padre Antonio Chac\u00f3n. Una parte delle ceneri fu sparsa nelle montagne di El Torno, paesino della Valle del Jerte (C\u00e1ceres).\nImpegno sociale e politico.\nSebbene appartenesse ad una famiglia conservatrice, Dulce Chac\u00f3n si convert\u00ec quasi subito al pensiero di sinistra, dichiarando che uno dei motivi del cambio di ideali fu il silenzio familiare nei confronti della repressione franchista, particolarmente cruenta a Zafra. Nei primi mesi di guerra, dopo la presa della citt\u00e0 da parte degli insorti, l'8 agosto del 1936, duecentocinquanta persone furono assassinate dalle nuove autorit\u00e0. La citt\u00e0 aveva 7000 abitanti e dopo lo scoppio della guerra, nessun membro del partito di destra fu assassinato prima dell'entrata delle truppe ammutinate. La causa delle vittime del regime franchista fu una delle sue priorit\u00e0, ritenendo irrisolto il rancore derivato dalla violenza politica durante la guerra civile e il franchismo. Il suo motto al riguardo era \"Non porto rancore, n\u00e8 dimentico\". Dichiar\u00f2 inoltre che \"la reale riconciliazione non \u00e8 ancora arrivata, perch\u00e9 non si \u00e8 ancora svolto questo tipo di conversazione. Abbiamo udito la versione dei vincitori, ora dobbiamo sentire quella dei vinti\".\nDulce Chac\u00f3n collabor\u00f2 a numerose attivit\u00e0 sociali e politiche di stampo progressista. Scrisse \"Le ragazze di Ventas\", opera nella quale raccoglie e narra testimonianze di donne appartenenti alla fazione sconfitta durante la Guerra Civile.\nDurante l'invasione dell'Iraq, fece parte del progetto \"Cultura contro la guerra\" e lesse, insieme al premio Nobel Jos\u00e9 Saramago, il manifesto antibellico che chiuse la grande manifestazione contro la guerra svolta il 15 marzo 2003 a Madrid. Come membro della delegazione del progetto \"Donne contro la guerra\", si diresse a Baghdad a marzo dello stesso anno per conoscere la situazione del popolo iracheno e per ribadire la sua contrariet\u00e0 al conflitto. Inoltre, fece parte dell'associazione \"Donne contro la violenza di genere\". Fond\u00f2 anche il Collettivo Fratelli, Amici e Compagni di Jos\u00e9 Couso, il cameraman ucciso dalle truppe statunitensi a Baghdad durante l'invasione.\nSuo marito, Miguel \u00c1ngel Alc\u00e1ntara, la defin\u00ec \"una lottatrice, di sinistra, agnostica e battagliera, e la sua miglior arma era la parola e la scrittura\".\nPremi e riconoscimenti.\nIl 17 febbraio 2005, venne concesso a Dulce Chac\u00f3n il titolo postumo di figlia prediletta della sua citt\u00e0 natale. Una piazza e un premio letterario vennero istituiti a suo nome. Nel 2003 la localit\u00e0 madrilena di Brunete, dove l'autrice viveva, istitu\u00ec il \"Premio Letterario del Romanzo Breve Dulce Chac\u00f3n\".\nNel 2009, il gruppo rock spagnolo Barricada pubblic\u00f2 il libro-CD \"La tierra est\u00e1 sorda\", con 18 canzoni collegate alla repressione franchista. Il leader del gruppo Enrique Villarreal \u00abEl Drogas\u00bb dichiar\u00f2 che fu la lettura de \"Le ragazze di Ventas\" a spingerlo a comporle. Alcune delle canzoni si ispirarono direttamente alle testimonianze raccolte e narrate da Chac\u00f3n. Il gruppo present\u00f2 il lavoro a Zafra il 19 marzo 2010.\nL'istituto di educazione secondaria de La Garrovilla (Badajoz) nel 2005 venne rinominato \"I.E.S.O. Dulce Chac\u00f3n\" per ricordare la scrittrice. Il salone degli eventi di Tocina (Siviglia) porta il suo nome, cos\u00ec come una scuola pubblica della citt\u00e0 di Fuenlabrada, una nella citt\u00e0 di Rivas Vaciamadrid, vicino a Madrid, una nella citt\u00e0 di C\u00e1ceres, nell'Estremadura, e la biblioteca principale dell'Universit\u00e0 Europea di Madrid."}
{"id": "344780", "revid": "1705737", "url": "https://it.wikipedia.org/wiki?curid=344780", "title": "Norne", "text": "Le Norne erano divinit\u00e0 della mitologia norrena. Il termine \"Norna\" deriva dall'antico Norreno \"Norn\" (Nornir al plurale) che significa \"[colei che] bisbiglia [un segreto]\"(o comunque il futuro), esse vivono presso la fonte di Ur\u00f0arbrunnr, ove tessono il filo del destino o, a seconda delle fonti, incidono le rune:\nLe Norne dimoravano presso l'Ur\u00f0abrunnr, il Pozzo di Urd, descritto come bianchissimo e risplendente. Si racconta che presso tale fonte ci sia la piana dove gli Asi tengono consiglio, detta Idavall. Esse avevano il compito di irrorare ogni giorno Yggdrasil con acqua e argilla per evitare che seccasse o marcisse, dove tessono l'arazzo del destino. La vita di ogni persona \u00e8 un filo nel loro telaio e la sua lunghezza corrisponde alla lunghezza della vita dell'individuo.\nNell'Edda vengono descritte anche come intagliatrici di Rune, che incidono su assicelle e tavolette, forse per trascrivere le diverse vite delle creature dell'universo, infatti si dice che nella trama del destino sono tessute le Rune.\nAl loro potere sul destino si fa risalire la ragione per cui sull'unghia della Norna sono incise le Rune (\"segreti sussurrati\").\nLe Norne stabilivano il destino degli uomini, lo svolgimento della vita delle creature dell'universo, nessuno escluso: uomini, animali, piante, esseri sovrannaturali, persino le divinit\u00e0 erano sottoposte al criterio delle Norne, le uniche creature che veramente possono essere definite \"eterne\" nella cosmogonia dei popoli nordici. Peculiare della mentalit\u00e0 nordica era, infatti, che tutto avesse una fine, e che nulla fosse eterno, neanche gli dei che infatti sono destinati a perire nel \"Ragnar\u01ebk\". L'unica cosa eterna \u00e8 il Destino, che era appunto gestito dall'operato delle tre Norne.\nDelle Norne si parla sempre al plurale e compaiono molto spesso in diversi passi della poesia eddica e scaldica, prevalentemente nella loro figura di Norne ostili che stabiliscono un destino di sfortuna e morte, seppur non manchino riferimenti anche al loro lato positivo. Questo perch\u00e9 rappresentano le dee del destino, incarnazione di un fato superiore e ineluttabile che tutto sovrasta, uomini e dei che siano.\nNel \"Dialogo di F\u00e1fnir\" si precisa come esse siano di diversa natura, alcune appartenenti agli Asi, altre ai Vani, altre ancora agli Elfi, poich\u00e9 vengono descritte come un gruppo numeroso di divinit\u00e0 dal carattere indistinto. Solamente Snorri nella V\u01eblusp\u00e1 ne definisce solo tre di suddetto gruppo, che dimorano presso l'Albero Cosmico, Yggdrasil, accanto alla fonte del destino, Ur\u00f0arbrunnr. Queste tre Norne ricordano molto non solo le Parche romane, ma anche le Moire greche. Solo Ur\u00f0r, il cui nome significa \"destino\", \u00e8 la pi\u00f9 anziana; Ver\u00f0andi risulta essere infatti una figura ben pi\u00f9 tarda e il suo nome deriva dal verbo \"ver\u00f0a\" \"divenire\". Skuld, definita da Snorri la pi\u00f9 giovane, porta con s\u00e9 il significato di \"debito\", \"colpa\" e viene nominata anche nella schiera delle Valchirie. Il legame tra le Norne e le Valchirie viene sottolineato anche in un passo del \"Dialogo di F\u00e1fnir\", dove si dice che i lupi sono i \"cani delle Norne\" poich\u00e9 pongono fine a molte vite; nello stesso passo si evince anche il legame tra le Norne e le D\u00edsir.\nLa credenza nelle Norne era cos\u00ec fortemente radicata nel mondo e nella cultura nordici, che in alcune saghe la venerazione di esse viene indicata tra le consuetudini a cui doveva rinunciare chi si convertiva al cristianesimo.\nNella cultura popolare.\nNel manga \"Oh, mia dea!\", le norne rivestono un ruolo principale. Degno di nota \u00e8 il nome di una delle protagoniste, \"Belldandy\", tale nome infatti deriva da quello della norna Ver\u00f0andi ed ha subito tale cambiamento a causa della traslitterazione prima da norreno a giapponese, con risultato , e poi nuovamente dal giapponese in caratteri occidentali.\nIl nome delle altre due sorelle di Belldandy \u00e8 infatti Urd e Skuld. La prima si occupa di chimica e pozioni e la seconda invece ama la meccanica e si ingegna spesso a costruire strani marchingegni.\nIn La spada del guerriero, primo libro della saga Magnus Chase e gli dei di Asgard, le Norne predicono il futuro di Magnus.\nNella versione animata di God Eater (serie) NORN \u00e8 il sistema operativo usato dal gruppo Fenrir.\nLe Norne sono presenti nel romanzo di Philip K. Dick \"Galactic Pot-Healer\" (in italiano \"Gi\u00f9 nella cattedrale\").\nHanno un ruolo significativo anche in \"American Gods\" di Neil Gaiman: vegliano vicino al frassino dove Shadow tiene la veglia funebre per Wednesday (Odino), riportano alla vita la sua fidanzata Laura, e annunciano a Mr. Town, l'agente segreto governativo, che verr\u00e0 ucciso.\nNella serie animata Steins;Gate viene attuata una operazione, la cosiddetta \"Operation Verdandi\", la quale prende il nome dalla norna Ver\u00f0andi.\nInfluenza culturale.\nAlle norne sono intitolate le Norna Tesserae su Venere."}
{"id": "344782", "revid": "247222", "url": "https://it.wikipedia.org/wiki?curid=344782", "title": "Castelgandolfo", "text": ""}
{"id": "344783", "revid": "4711", "url": "https://it.wikipedia.org/wiki?curid=344783", "title": "St. Valery-en-Caux", "text": ""}
{"id": "344785", "revid": "247222", "url": "https://it.wikipedia.org/wiki?curid=344785", "title": "Jorge Cafrune", "text": "Biografia.\nStudia a San Salvador de Jujuy e intanto apprende a suonare la chitarra con Nicol\u00e1s Lamadrid. Trasferitosi con la famiglia a Salta, vi conobbe Luis Alberto Vald\u00e9z, Tom\u00e1s Alberto Campos e Gilberto Vaca, con i quali forma il suo primo gruppo, \"Las Voces de Huayra\" e incide nel 1957 il primo disco per le Edizioni discografiche \"H. y R.\". Il gruppo fu scoperto da Ariel Ram\u00edrez, che organizz\u00f2 una tourn\u00e9e nella provincia di Mar del Plata. Con Cafrune e Valdez impegnati nel servizio militare, entrarono nel gruppo Jos\u00e9 Eduardo Sauad e Luis Adolfo Rodr\u00edguez. Inciso ancora un LP, il gruppo musicale si sciolse definitivamente.\nCon l'appoggio di Ram\u00edrez, Cafrune forma un nuovo gruppo, \"Los cantores del Alba\", insieme con Tom\u00e1s Campos, Gilberto Vaca e Javier Pantale\u00f3n, che ha tuttavia vita breve, stante la decisione di Cafrune di continuare da solo la sua attivit\u00e0 musicale. Debutta nel 1960 nel Centro Argentino di Salta e va in tourn\u00e9e nella province del Chaco, di Corrientes, di Entre R\u00edos e Buenos Aires. Nella capitale non ha successo e continua a esibirsi in Uruguay, dove debutta in televisione, e in Brasile.\nTorna a Buenos Aires nel 1962 e partecipa al Festival di musica popolare di Cosqu\u00edn; qui ottiene notevole successo tanto da incidere il suo primo disco e presentarsi alla radio, alla televisione e in teatri e continuando lunghe tourn\u00e9e nelle cittadine di provincia, che egli preferisce alle grandi citt\u00e0: a Huanguel\u00e9n, in provincia di Buenos Aires, conosce e lancia Jos\u00e9 Larralde. Ogni anno si esibisce al Festival di Cosqu\u00edn dove, all'insaputa degli organizzatori, presenta nel 1965 l'allora poco nota cantante tucumana Mercedes Sosa.\nNel 1967 inaugura la tourn\u00e9e \"De a caballo por mi Patria\", un omaggio a Chacho Pe\u00f1aloza. Gira tutto il paese a cavallo nello stile dei gauchos fotografando e filmando cortometraggi televisivi dove annota i costumi, la cultura e le tradizioni delle diverse regioni. Ci rimette molto denaro ma raggiunge gli obbiettivi, che si era proposto, di pubblicizzare le canzoni popolari argentine.\nInsieme con gruppi artistici argentini, intraprende una lunga tourn\u00e9e negli Stati Uniti e in Spagna, dove ottiene grande successo tanto da risiedervi alcuni anni, sposandosi con Lourdes L\u00f3pez Garz\u00f3n. Ritorna in Argentina nel 1977, in occasione della morte del padre; il governo del paese \u00e8 nelle mani della dittatura militare di Jorge Rafael Videla. Bench\u00e9 molti artisti preferiscano uscire dal paese per non dover subire censure e minacce, Cafrune decide di rimanere continuando a cantare e a sostenere le proprie opinioni. Al Festival di Cosqu\u00edn, nel gennaio 1978, il pubblico gli chiede la canzone proibita \"Zamba de mi esperanza\", e Cafrune la canta. Questo fu troppo per i militari: nel campo di concentramento di C\u00f3rdoba, il tenente colonnello Carlos Enrique Villanueva sostiene che \u201cbisogna ammazzarlo per dare un esempio a tutti gli altri\u201d.\nIl 31 gennaio, come omaggio al Padre della Patria Jos\u00e9 de San Mart\u00edn, Cafrune inizia una traversata a cavallo che lo conduce a Yapey\u00fa, citt\u00e0 di nascita del \"Libertador\", per deporvi terra presa da Boulogne-sur-Mer, luogo della sua morte. Nella notte, nell'altura di Benav\u00eddez un camioncino guidato da un giovane di 19 anni, H\u00e9ctor Emilio D\u00edaz, lo investe, uccidendolo. La giustizia ufficiale archivia il caso come incidente."}
{"id": "344786", "revid": "726373", "url": "https://it.wikipedia.org/wiki?curid=344786", "title": "Date My Mom", "text": "Date My Mom \u00e8 uno dei programmi non musicali di MTV, che ne ha prodotto versioni nazionali, tra cui una britannica.\nNel programma un ragazzo incontra le madri di tre diverse ragazze, che dovrebbero uscire poi con lui. Il ragazzo si sottopone al tiro incrociato delle domande delle signore, senza la possibilit\u00e0 di conoscere le figlie direttamente.\nLo scopo del programma \u00e8 quello di accoppiare il soggetto con una delle figlie, in una scelta che egli dovr\u00e0 basare esclusivamente sulla descrizione che le madri faranno delle ragazze, rispondendo alle domande di lui.\nSolo al momento della scelta della madre, il protagonista potr\u00e0 vedere le tre figlie e congratularsi \u2013 o pentirsi \u2013 della scelta.\nLa stessa meccanica di gioco, con i dovuti \"distinguo\", si ha in un'altra trasmissione di MTV, \"Room Raiders\"."}
{"id": "344787", "revid": "648716", "url": "https://it.wikipedia.org/wiki?curid=344787", "title": "Parametri orbitali di Nettuno", "text": "Con una massa pari a circa 17 volte quella terrestre ed una densit\u00e0 media di 1,64 volte quella dell'acqua Nettuno \u00e8 il pi\u00f9 piccolo e pi\u00f9 denso fra i pianeti giganti del sistema solare. Il suo raggio equatoriale, ponendo lo zero altimetrico alla quota in cui la pressione atmosferica vale , \u00e8 di .\nLe dimensioni di Nettuno sono leggermente inferiori rispetto a quelle di Urano (il cui raggio medio \u00e8 pari a circa ), ma la sua massa \u00e8 maggiore.\nRotazione differenziale.\nMentre il campo magnetico del pianeta ruota attorno all'asse in 16,11 ore, le nubi equatoriali compiono una rotazione in circa 19,2 ore; \u00e8 questo un caso di rotazione differenziale.\nCaratteristiche dell'orbita.\nA causa dell'alta eccentricit\u00e0 dell'orbita di Plutone e dei corpi minori che presentano i medesimi parametri orbitali (i plutini), periodicamente Nettuno viene a trovarsi pi\u00f9 lontano dal Sole di questi ultimi; nel caso di Plutone, \u00e8 accaduto per l'ultima volta tra il 1979 ed il 1999. Ciononostante una collisione fra Nettuno e Plutone \u00e8 del tutto inverosimile a causa dell'alta inclinazione fra i piani orbitali.\nOggetti transnettuniani.\nNettuno \u00e8 il pianeta pi\u00f9 esterno del sistema solare. Le nuove scoperte di moltissimi corpi celesti nel sistema solare esterno hanno portato gli astronomi a coniare un nuovo termine, \"oggetto transnettuniano\", che designa qualsiasi oggetto orbitante oltre l'orbita di Nettuno (o comunque formatosi in quella regione come \u00e8 forse il caso di Tritone). Lo stesso Plutone \u00e8 un oggetto transnettuniano di particolare grandezza."}
{"id": "344789", "revid": "767487", "url": "https://it.wikipedia.org/wiki?curid=344789", "title": "Holden (gruppo musicale)", "text": "Holden \u00e8 un gruppo pop-rock francese con influenze psichedeliche formato a Parigi nel 1998.\nBiografia.\nNel 1997, Dominique D\u00e9pret, alias Mocke (chitarrista) e Armelle Pioline tornano da Dublino, dove hanno vissuto per 4 anni, e creano gli Holden, per registrare le loro prime demo. \u00c8 cos\u00ec che incontrano il batterista Pierre-Jean Grapin e i musicisti con i quali suonano ancora.\nHolden ha un contratto con l'etichetta discografica Village Vert (Sony). Nel 2003, il gruppo ha fatto un'apparizione nel film di Jean-Marc Moutout, \"Violence des \u00e9changes en milieu temp\u00e9r\u00e9\".\nIl 23 marzo del 2009 viene pubblicato il loro quarto album in studio, \"Fantomatisme\"\nIl nome.\nIl nome del gruppo si riferisce all'eroe de \"Il giovane Holden\" (The Catcher in the Rye) di J. D. Salinger, un adolescente coriaceo e ribelle che passeggia per le vie di New York.\nInfluenze.\nThe Velvet Underground, Django Reinhardt, The Byrds, Broadcast (gruppo musicale), Beck (gruppo musicale), Billie Holiday, Joy Division, Glenn Gould, Robert Wyatt, The Strokes, Cat Power."}
{"id": "344792", "revid": "1833487", "url": "https://it.wikipedia.org/wiki?curid=344792", "title": "Teresa Manetti", "text": "Biografia.\nTeresa nacque nel 1846 nell'allora frazione di San Martino, da Gaetano, pollaiolo e da Rosa Bigagli. L'infanzia della giovane \"Bettina\" (cos\u00ec venne presto soprannominata dalla famiglia e dai compaesani) trascorse in mezzo alle serie difficolt\u00e0 economiche della famiglia, succedutesi alla morte del padre, avvenuta quando la piccola aveva pochi mesi.\nBellissima ragazza, Teresa scopr\u00ec la sua vocazione nel 1865, durante un riposo forzoso a letto in seguito ad un incidente e decise di seguire l'esempio di Teresa d'Avila, che le sarebbe apparsa in visione. Nel 1874 inizi\u00f2 la sua prima convivenza religiosa con due amiche nel cosiddetto \"Conventino\", una piccola casa sotto l'argine del Bisenzio e poco dopo si iscrissero al \"Terzo Ordine Teresiano\"; in questo periodo la giovane religiosa pot\u00e9 contare sull'aiuto e i consigli di Don Ernesto Jacopozzi, il cappellano della chiesa di San Martino, che la segu\u00ec fino alla sua prematura scomparsa (1894).\nTeresa decise allo stesso tempo di non dedicarsi esclusivamente ad una vita contemplativa o ascetica, ma di aprire il suo nascente Ordine al mondo, sviluppando cos\u00ec una notevole opera assistenziale, in particolare rivolta alla formazione delle giovani, alla cura delle bambine abbandonate e all'azione missionaria. Il successo dell'Ordine e la sua rapida espansione, prima in Toscana e poi nel resto d'Italia, rese necessaria una nuova sede e in pochi anni fu cos\u00ec costruito il nuovo Convento con annessa chiesa (1887) sempre a San Martino.\nNel 1904 le Suore Carmelitane di Santa Teresa ricevette l'approvazione da parte di papa Pio X e sempre in quegli anni furono aperte le prime sedi all'estero, in Siria e Palestina. Nel 1908 Bettina venne colpita da un male incurabile che la port\u00f2 alla morte il 23 aprile 1910. Alla sua morte vide realizzato il desiderio dell'Adorazione eucaristica perpetua nella chiesa costruita proprio a Firenze e l'invio delle sue religiose in Libano, Terra Santa e Brasile. Fu sepolta nel Convento di San Martino.\nIl culto.\nPoco dopo la sua scomparsa, si apr\u00ec il processo canonico che si concluse il 19 ottobre 1986, quando papa Giovanni Paolo II la proclam\u00f2 beata durante la sua visita a Firenze. Oggi l'\"Ordine delle Bettine\" (cos\u00ec sono chiamate familiarmente le suore) si \u00e8 diffuso nel mondo e conta sedi in Italia, Brasile, Repubblica Ceca, Libano ed Israele. Il 7 dicembre 1999 \"Bettina\" \u00e8 stata proclamata patrona di Campi Bisenzio, in seguito ad una petizione popolare che aveva raccolto migliaia di firme allo scopo.\nLa liturgia la ricorda il 23 aprile."}
{"id": "344796", "revid": "125656928", "url": "https://it.wikipedia.org/wiki?curid=344796", "title": "Kurdistan", "text": "Il Kurdistan o Curdistan (in curdo \"Kurdistan\", \"Paese dei curdi\") \u00e8 un vasto altopiano situato nel Medio Oriente e pi\u00f9 precisamente nella parte settentrionale e nord-orientale della Mesopotamia.\nDescrizione.\nNon \u00e8 uno stato indipendente; il termine \"Kurdistan\" indicava la regione geografica abitata in prevalenza da curdi, ma ha poi acquistato anche una connotazione geopolitica.\n\u00c8 suddiviso in quattro regioni geo-politiche:\nGeografia.\nIl Kurdistan \u00e8 un vasto altopiano situato nella parte settentrionale e nord-orientale della Mesopotamia, che include l'alto bacino dell'Eufrate e del Tigri, il lago di Van e il lago di Urmia e le catene dei monti Zagros e Tauro. Il clima \u00e8 continentale rigido, le precipitazioni sono abbondanti e i terreni sono fertili per i cereali e l'allevamento.\nPoliticamente \u00e8 diviso fra gli attuali stati di Turchia (nord ovest) , Iran (nord-est), Iraq (sud) e, in minor misura, Siria (sud-ovest) e Armenia (nord), anche se spesso quest'ultima zona \u00e8 considerata facente parte del Kurdistan solo dai pi\u00f9 ferrei nazionalisti. Al 2012 solo il Kurdistan iracheno ha una certa autonomia politica, come regione federale dell'Iraq, in seguito alla fine del regime di Saddam Hussein nel 2003. Anche il Kurdistan siriano ha acquisito autonomia politica di fatto dall'inizio della guerra civile siriana.\nPopolazione.\nSecondo la \"Encyclop\u00e6dia Britannica\", il Kurdistan conta \u00a0km\u00b2, e le citt\u00e0 dalle dimensioni maggiori sono Diyarbak\u0131r (Amed), Bitlis (Bedl\u00ees) e Van (Wan) in Turchia, Mosul (M\u00fbsil), Erbil (Hewl\u00ear) e Kirkuk (Kerk\u00fbk), Sulaymaniyya in Iraq, e Kermanshah (Kirman\u015fan), Sanandaj (Sine) e Mahabad (Mehabad) in Iran. Secondo la \"Encyclopaedia of Islam\", il Kurdistan conta \u00a0km\u00b2 in Turchia, \u00a0km\u00b2 in Iran, \u00a0km\u00b2 in Iraq, e \u00a0km\u00b2 in Siria, per cui l'area totale sarebbe di \u00a0km\u00b2. Le principali citt\u00e0 curde in Siria sono Kamichli\u00e9 (Qami\u015fl\u00fb) e al-Hasaka (Hesaka).\nEtnie.\nAlcune stime contano all'incirca 25 milioni di curdi residenti in Kurdistan, di cui 12-15 milioni in Turchia.\nIn tali zone i curdi sono la maggioranza della popolazione, ma vi vivono anche arabi, assiri, armeni, azeri, ebrei, osseti, persiani, turchi e turcomanni.\nLingue.\nI curdi parlano una propria lingua, appartenente al gruppo iranico della famiglia linguistica indoeuropea con numerose varianti dialettali, di cui le principali sono il Kurmanji, parlato nella parte curda della Turchia insieme al Badini e al Sorani, parlato nel Kurdistan iracheno. I curdi normalmente sono scolarizzati nella lingua del paese di cui hanno la cittadinanza (arabo, turco, persiano, ecc.), che spesso non consente o ostacola l'uso del curdo, per cui il bilinguismo \u00e8 diffuso. Il curdo \u00e8 scritto in vari alfabeti (arabo, latino, cirillico). Nel Kurdistan sono parlate anche, da piccole minoranze, varie altre lingue di ceppo turco, semitici e indo-europeo.\nReligione.\nLa maggioranza degli abitanti aderisce all'Islam sunnita sciafeita. \nNel Kurdistan iracheno ed in quello siriano vi \u00e8 una nutrita comunit\u00e0 di religione cristiana, di etnia assira.\nSono poi presenti yazidi, zoroastriani, yarsani, aleviti, ebrei, shabaki e mandei.\nStoria.\nTra il 2400 e il 2000 a.C. fonti cuneiformi citano il regno di Guti o Gutei o Qurti come nemico dei Sumeri e in genere dei popoli della pianura mesopotamica. Verso l'800 a.C. i Guti si sarebbero fusi con i vicini Mannei o Medi. Senofonte, nella sua Anabasi (401 a.C.) cita i \"Carduchi\" (in greco: \u039a\u03b1\u03c1\u03b4\u03bf\u03cd\u03c7\u03bf\u03b9) e la loro regione. Nel IV secolo a.C., l'impero di Alessandro Magno confina con la \"Corduene\" o \"Gorduene\" (in greco: \u0393\u03bf\u03c1\u03b4\u03c5\u03b7\u03bd\u1fc6), come la chiamer\u00e0 Strabone. Abitanti in una terra di confine, e tradizionalmente ostili ad Armeni (a nord) e a Persiani e poi Parti (a est), furono spesso e volentieri alleati dei Romani dal I secolo a.C. Una fonte cristiana siriaca del IV secolo chiama la regione \"Beth Qardu\" (casa dei curdi): fu cristianizzata non pi\u00f9 tardi del IV secolo ed ebbe un proprio vescovo almeno dal 424.\nI curdi furono islamizzati gi\u00e0 nel VII secolo e formarono emirati semi-indipendenti; in seguito alla battaglia di Cialdiran (1514) il Kurdistan fu diviso fra l'Impero ottomano e l'Iran dei Safavidi: questa divisione fu formalizzata nel Trattato di Zuhab o Trattato di Qasr-i-Shirin (1639).\nLa divisione con la fine dell'impero ottomano.\nLa questione territoriale curda risale almeno alla fine dell'Impero ottomano allorch\u00e9 esso, uscito sconfitto dalla Grande guerra, venne smembrato con il Trattato di S\u00e8vres (1920), privato di tutti i territori arabi, della sovranit\u00e0 sugli stretti del Bosforo e dei Dardanelli, e delle citt\u00e0 di Adrianopoli e Smirne, assegnate alla Grecia, e ridotto a uno Stato nazionale turco nella sola Anatolia. Il trattato prevedeva inoltre, agli artt. 62 - 64, la possibilit\u00e0 per la minoranza curda di ottenere l'indipendenza in un proprio Stato nazionale, i cui confini sarebbero stati definiti da una commissione della Societ\u00e0 delle Nazioni designata ad hoc. Il trattato fu ratificato da quattro firmatari per conto del Sultano Mehmet VI, ma a seguito della Guerra Turca d'Indipendenza (1920-1923) il comandante Mustafa Kemal Atat\u00fcrk, \"Padre dei turchi\", costrinse le ex potenze alleate a tornare al tavolo della negoziazione e a ratificare un nuovo Trattato a Losanna (1923), che cancell\u00f2 ogni concessione alle minoranze curde e armene.\nIl territorio dell'impero ottomano storicamente abitato dai curdi si trov\u00f2 quindi diviso tra la nascente Repubblica turca di Atat\u00fcrk, che negava la stessa esistenza di una forte minoranza curda all'interno del suo territorio, avviando una politica di assimilazione delle minoranze alla cultura turca, anche attraverso repressioni violente, e la monarchia araba d'Iraq, amministrata dal Regno Unito e anch'essa poco propensa a concedere alla minoranza curda (392.598 curdi su 2.857.077 abitanti del regno d'Iraq nel 1945, pari al 13,7% della popolazione) l'autonomia amministrativa che la stessa Societ\u00e0 delle Nazioni aveva posto come condizione del mandato. Nel 1925 l'aviazione inglese bombard\u00f2 diverse citt\u00e0 e villaggi curdi che reclamavano l'indipendenza.\nDal 1931 a capo della rivolta curda si pose Mustaf\u00e0 Barzani, che un anno dopo venne catturato dal governo turco, mentre il regno d'Iraq con la dichiarazione del 1932 autorizz\u00f2 l'uso ufficiale della lingua curda nelle province a maggioranza curda, nonostante l'opposizione interna degli arabi. Nello stesso anno Mustaf\u00e0 Barzani, tornato in libert\u00e0, riprese la lotta armata per l'indipendenza, ma nel 1935 fu costretto all'esilio a Sulaymaniyya. Nel 1943, fuggito dall'esilio, organizz\u00f2 una nuova rivolta nella sua regione natale, Barzan, ma fu cacciato in Iran con i suoi 1000 combattenti dal governo iracheno che nel frattempo era giunto a patti con le altre trib\u00f9 curde.\nI curdi della repubblica di Mahabad.\nNel 1945, Mustaf\u00e0 Barzani rifugiatosi nel Kurdistan iraniano contribu\u00ec alla formazione, con l'appoggio dell'Unione Sovietica, del partito democratico curdo e, dal 22 gennaio 1946, della effimera repubblica popolare curda, con capitale Mahabad, di cui fu Ministro della Difesa. Tuttavia con il ritiro delle forze sovietiche, meno di un anno dopo, le truppe iraniane riconquistarono il territorio, condannando a morte i vertici politici, compreso il presidente Qazi Muhammad. Attualmente la minoranza curda in Iran \u00e8 rappresentata dal Partito Democratico del Kurdistan Iraniano e dal Partito per la Libert\u00e0 del Kurdistan (PJAK).\nI curdi nella Repubblica d'Iraq.\nA seguito del colpo di Stato in Iraq del 14 luglio 1958, con cui il generale Abdul Karim Qasim abol\u00ec la monarchia e promulg\u00f2 una Costituzione, Mustaf\u00e0 Barzani e i suoi partigiani furono invitati a tornare in Iraq. La Costituzione sanciva che \"\u00ablo Stato iracheno \u00e8 parte integrante della nazione araba\u00bb (art. 2)\" ma d'altra parte che \"\u00abgli arabi e i curdi sono associati in questa nazione (irachena, ndr). La Costituzione irachena garantisce i loro diritti nazionali nell'ambito dell'entit\u00e0 irachena\u00bb (art. 3)\".\nEssa dunque garantiva ai curdi d'Iraq le libert\u00e0 civili, di associarsi in partiti politici curdi e di pubblicare giornali curdi. Mustaf\u00e0 Barzani fond\u00f2 il Partito Democratico del Kurdistan (PDK).\nI curdi iracheni furono leali al regime in occasione della rivolta di militari nasseriani del marzo 1959 a Mosul.\nLa prima insurrezione curda.\nTuttavia a partire dal 1961, il generale Qassim si avvicin\u00f2 gradualmente ai sostenitori di Nasser e limit\u00f2 sempre pi\u00f9 le libert\u00e0 fondamentali del popolo curdo.\nA seguito di primi scontri nel mese di luglio tra il clan curdo di Barzani e quello dei Zibari, in settembre scoppiarono rivolte spontanee a Sulaymaniyya, rapidamente represse dall'esercito iracheno, e a Erbil, dove i combattimenti proseguirono invece fino a dicembre, quando il PDK, guidato dal clan di Barzani, composto da 660 partigiani, dalla regione di Zakho si pose alla guida dell'insurrezione, raccogliendo in breve tempo oltre 7'000 miliziani, detti peshmerga, tra cui molti ex soldati di etnia curda dell'esercito iracheno.\nL'esercito governativo riusc\u00ec a conquistare le citt\u00e0, ma i combattenti peshmerga restarono nelle montagne e il conflitto si protrasse per anni, fino al colpo di Stato del maresciallo Abd al-Salam Arif che rovesci\u00f2 il generale Qassim l'8 febbraio 1963. Il nuovo regime per consolidare il proprio potere stipul\u00f2 una tregua con i curdi, ma dopo aver ucciso Qassim e represso i comunisti, il regime, appoggiato ancora dal partito panarabista Baath, riprese a giugno i combattimenti contro il PDK e attu\u00f2 una politica di arabizzazione forzata della provincia di Kirkuk, espellendo 40'000 abitanti di etnia curda. Il partito Baath siriano invi\u00f2 anch'esso delle truppe nella regione di Zakho contro i curdi.\nA novembre, il maresciallo Arif si sbarazz\u00f2 anche dei suoi alleati baathisti e nell'aprile 1964 stipul\u00f2 nuovamente una tregua con il PDK, che per il tramite di oltre 15.000 peshmerga fedeli a Barzani, ottenne di esercitare un potere autonomo \"de facto\" sulla regione montagnosa compresa tra la Turchia e l'Iran, e sul milione di abitanti di etnia curda che la abitavano, mentre le citt\u00e0 continuavano a essere saldamente in mano al governo. A luglio si verific\u00f2 una scissione interna al PDK, da parte di Jalal Talabani e Ibrahim Ahmad, e circa 1000 peshmerga.\nUn anno dopo, nell'aprile 1965, il maresciallo Arif, al comando di un esercito di circa 40'000 uomini, riprese le ostilit\u00e0 contro i peshmerga curdi, che furono sostenuti dallo shah di Persia. Nel gennaio 1966, la fazione capeggiata da Talabani, composta di 2.000 uomini, pass\u00f2 al fronte del governo di Bagdad contro il PDK. Nel giugno 1966 il generale Abd al-Rahman Arif, succeduto al governo al fratello, concluse, dopo essere stato pesantemente sconfitto nella battaglia del monte Hendrin, un terzo cessate il fuoco con i curdi.\nI curdi nel regime baathista d'Iraq.\nDopo che il 17 luglio 1968 il partito Baath ebbe ripreso il potere in Iraq con il colpo di Stato del generale Ahmed Hasan al-Bakr, il regime riprese le ostilit\u00e0 contro i curdi nel gennaio 1969. A marzo i curdi eseguirono un raid sugli impianti petroliferi della compagnia irachena \"Iraq Petroleum Company\" a Kirkuk, causando l'interruzione delle esportazioni petrolifere dell'Iraq per diverse settimane. Dal mese di settembre unit\u00e0 dell'esercito iraniano affiancarono le milizie curde, e a gennaio 1970 il vicepresidente iracheno Saddam Hussein si rec\u00f2 a Nawperdan per incominciare i negoziati con il generale curdo Mustaf\u00e0 Barzani. Essi si conclusero l'11 marzo 1970, con la firma di un accordo bilaterale tra il regime Baath e il partito curdo indipendentista PDK, la \"\u00ablegge per l'autonomia nell'area del Kurdistan\u00bb\", che riconosceva ai curdi iracheni:\nTuttavia all'indomani della firma dell'accordo, il regime rinvi\u00f2 sistematicamente il censimento dei curdi, lasciando in sospeso la definizione dello status della provincia di Kirkuk, che era tra quelle rivendicate dai curdi. Anche la nomina del vice-presidente curdo veniva rinviata, essendo stato rifiutato da Bagdad il candidato del PDK Mohammed Habib Karim perch\u00e9 di origine iraniana. Nel frattempo, il regime continuava la sua politica di trasferimenti di popolazioni arabe nelle regioni di Kirkuk e Sinjar, rifiutando di concedere la cittadinanza irachena ai curdi fayli, di origine iraniana, che furono espulsi dall'Iraq nel settembre 1971, mentre il 29 settembre 1971, lo stesso Mustaf\u00e0 Barzani sfugg\u00ec a un tentativo di assassinio da parte del governo.\nLa seconda insurrezione curda.\nLe negoziazioni per l'attuazione degli accordi si protrassero per quattro anni, in particolare quelle concernenti l'autonomia della provincia di Kirkuk, finch\u00e9 con la legge dell'11 marzo 1974 Saddam Hussein annull\u00f2 di fatto le concessioni promesse quattro anni prima, e il mese seguente sostitu\u00ec i cinque ministri curdi con altri di suo gradimento.\nCome conseguenza di questo atto, 40'000 peshmerga del PDK e altrettanti uomini delle milizie locali, intrapresero una seconda insurrezione, sostenuti dallo shah di Persia Mohammad Reza Pahlavi con operazioni alla frontiera gi\u00e0 dal mese di febbraio.\nL'esercito governativo iracheno, composto di 90'000 uomini, 1'200 mezzi corazzati e 200 aerei, avanz\u00f2 rapidamente conquistando le citt\u00e0 curde di Rowanduz, Akra e Dahuk, provocando l'esodo degli abitanti, fino a raggiungere a ottobre il monte Zorzek e la citt\u00e0 di Nawperdan, sede del governo centrale curdo del generale Barzani.\nNella citt\u00e0 di Erbil fu creato un governo e un parlamento curdi, composti da sostenitori del regime Baath. Difesi dalle batterie di artiglieria posizionate dall'esercito iraniano lungo la frontiera, numerosi profughi curdi si accatastarono nelle porzioni di territorio ancora controllate dai peshmerga. Infine il 6 marzo 1975, con gli accordi di Algeri, lo shah di Persia ritir\u00f2 il suo aiuto ai curdi in cambio di una delimitazione della frontiera Iran-Iraq presso lo Shatt-el-Arab. I curdi, privati del sostegno iraniano, ordinarono di cessare i combattimenti e di fuggire in Iran, dove si riversarono centinaia di migliaia di profughi curdi. Lo stesso Mustaf\u00e0 Barzani si trasfer\u00ec in Iran, ove rest\u00f2 fino alla sua morte, mentre i suoi figli Idris e Masud ereditarono la guida di ci\u00f2 che restava del PDK. In territorio iracheno rimase una piccola frazione del PDK, guidata da Hicham Akrawi, che esercitava una parvenza di potere nella regione autonoma nei limiti consentiti dal regime.\nLa terza insurrezione curda.\nLa fazione di Jalal Talabani, che si era rifugiato in Siria, approfittando della rivalit\u00e0 tra regime baathista siriano e regime baathista iracheno, fond\u00f2 il primo giugno 1975 il partito dell'Unione patriottica del Kurdistan (UPK), avversario del PDK di Barzani. Un gruppo dell'UPK comandato da Ali Askari stabil\u00ec una base di guerriglia nel sud-est del Kurdistan iracheno, che giunse a contare circa 1'000 peshmerga. Il 26 maggio 1976 il congresso del PDK decise a sua volta la ripresa della guerriglia, sotto la guida di Masud Barzani. Ad agosto, il presidente Saddam Hussein decise di evacuare una fascia di 20\u00a0km a confine con l'Iran, espellendo tutta la popolazione curda di tale regione, temendo infiltrazioni dall'Iran. Incominci\u00f2 un biennio di guerriglia ininterrotta da parte di piccoli gruppi di insorgenti sparsi nelle montagne del Kurdistan. Ma nell'inverno 1977 i dissidi tra i due partiti divennero pi\u00f9 aspri, quando il PDK accus\u00f2 l'UPK di aver incominciato negoziati segreti con Bagdad. Nella seguente primavera 1978, l'UPK di Jalal Talabani cerc\u00f2 di conquistare la regione nord-ovest del Kurdistan, feudo tradizionale del PDK del clan Barzani, con scontri armati e diverse centinaia di morti, tra cui Ali Askari. Disapprovando la linea di Talabani, una parte dell'UPK, guidata da Rasul Mahmand, si separ\u00f2 nel 1979. A causa di questi scontri fratricidi, l'insurrezione contro il regime si concluse.\nLa quarta insurrezione curda.\nNel corso della guerra Iran-Iraq scoppi\u00f2 nel 1983 una quarta insurrezione curda, repressa violentemente da Saddam Hussein con il massacro di decine di migliaia di civili, la distruzione di migliaia di villaggi e la deportazione di migliaia di curdi verso il sud e il centro dell'Iraq. Gli attacchi causarono la distruzione di 2.000 villaggi e la morte di 50.000-100.000 curdi. L'operazione Anfal del 16 aprile 1987, svoltasi con raid di armi chimiche sulla valle di Balisan, uccise 182.000 persone, campagna qualificata come \u00abgenocidio\u00bb dalla corte internazionale dell'Aia nel dicembre 2005, e per la quale il 24 giugno 2007 il tribunale penale iracheno condann\u00f2 Ali Hassan al Madjid, detto \u00abAli il chimico\u00bb, e altri due dignitari del regime di Saddam Hussein alla pena di morte.\nL'autonomia del Kurdistan iracheno.\nDopo la sconfitta dell'esercito iracheno nella prima guerra del Golfo, nel marzo 1991, vi furono rivolte contro il regime di Saddam Hussein in tutto l'Iraq, in particolare nelle regioni del sud, a maggioranza sciita, e nelle regioni del nord, abitate dai curdi. Questa sommossa fu chiamata dai curdi \"Raper\u00een\", e malgrado una repressione brutale da parte del regime, riusc\u00ec a ottenere un'autonomia \"de facto\" nella regione a partire dal maggio 1991, grazie al sostegno della coalizione a guida americana. L'esercito iracheno riprese per un certo tempo il controllo di queste aree, causando l'esodo di centinaia di migliaia di curdi verso l'Iran, ma infine fu creato dal Consiglio di sicurezza dell'ONU una zona autonoma curda sotto il controllo dei due partiti curdi rivali, PDK e UPK.\nIl 19 maggio 1992 il Kurdistan autonomo elesse per la prima volta il proprio Parlamento regionale, con 1,5 milioni di elettori, che votarono circa in parti uguali i due principali partiti curdi. Tuttavia la rivalit\u00e0 tra questi due partiti sfoci\u00f2 in un ciclo di violenze, arresti arbitrari, torture ed esecuzioni operate su entrambi i fronti. Sebbene questi abusi fossero lontani dall'eguagliare le esecuzioni massicce commesse dal regime baathista negli anni precedenti, furono nondimento abbastanza gravi da portare a una guerra civile tra i due partiti curdi negli anni 1994-1997. La guerra si concluse con un compromesso, assegnando al PDK il governo della regione nord-occidentale, cio\u00e8 quella attorno a Erbil e Dahuk, e all'UPK la regione sud-orientale, cio\u00e8 quella attorno a Sulaymaniyya.\nNel corso della seconda guerra del Golfo, del marzo-aprile 2003, durante la quale la coalizione a guida americana invase l'Iraq e pose fine al regime di Saddam Hussein, i curdi furono alleati degli americani, aiutando a contrastare l'esercito governativo iracheno fino a Mosul e a Kirkuk con l'operazione Iraqi freedom, e a contrastare i jihadisti di Ansar al-Islam con l'operazione Viking Hammer. Il governo provvisorio della coalizione occupante riconobbe la costituzione di una Regione autonoma del Kurdistan, e la zona controllata dai peshmerga fu ingrandita. La Costituzione federale dell'Iraq, del 2005, riconobbe l'autonomia di questa regione, e a seguito delle prime elezioni parlamentari, all'inizio del 2006 le due regioni amministrative curde, quella con capoluogo Erbil e governata dal PDK, e quella con capoluogo Sulaymaniyya e governata dall'UPK, furono riunite in una sola regione. Un referendum avrebbe dovuto avere luogo nel 2007 per definire le frontiere definitive della regione autonoma curda, in particolare nella provincia di Kirkuk, ma fu indefinitamente rimandato dal governo federale di Bagdad.\nI curdi nella Repubblica di Turchia.\nIn Turchia la lingua curda e i cognomi curdi furono proibiti all'indomani della nascita della Repubblica, e la stessa parola \u00abcurdo\u00bb fu vietata al punto che i curdi furono designati dai politici con l'espressione \u00abturchi delle montagne\u00bb.\nDi fronte alla negazione della propria identit\u00e0, le loro istanze furono rappresentate dal gruppo armato Partito dei Lavoratori del Kurdistan (PKK), a partire dal 1984, che perseguiva la lotta armata di ispirazione marxista, considerato un'associazione terroristica nel consesso internazionale. Il suo capo Abdullah \u00d6calan fu arrestato in Kenya nel 1999 e condannato all'ergastolo. Da allora le azioni terroristiche si ridussero e molti militanti del partito si trasferirono nel Kurdistan iraniano o in quello iracheno. Nel periodo 1984-1999 si stima che le azioni terroristiche di matrice curda abbiano fatto 37.000 vittime, mentre la repressione dell'esercito turco ai danni dei curdi abbia distrutto 3'000 villaggi. Gli unici 4 deputati curdi eletti, nel 1991, furono imprigionati dal governo prima della fine del loro mandato. Nel 2001 il PKK abbandon\u00f2 ufficialmente la lotta armata trasformandosi nel partito politico Congresso per la libert\u00e0 e la democrazia nel Kurdistan, e due anni dopo il marxismo leninismo, aderendo ai valori democratici, ma anche tale partito fu considerato come un'associazione terroristica.\nI curdi in Turchia ammontano a 20 milioni, pari a un quinto della popolazione della Turchia e alla met\u00e0 di tutti i curdi del Medio Oriente.\nNella politica della Turchia, le loro istanze furono di volta in volta rappresentate da partiti politici di sinistra, che non si richiamavano esplicitamente all'etnia nel nome, come il Partito della societ\u00e0 democratica (DTP) che alle elezioni legislative del 2007 ottenne per la prima volta una ventina di deputati contro i 45 del maggioritario AKP. I sindaci e i deputati di tale partito furono osteggiati dal partito al potere AKP, dagli estremisti turchi, dalla stampa e dall'esercito, e il partito fu infine dissolto l'11 dicembre 2009 dalla Corte costituzionale turca per asseriti legami con il PKK.\nIl Partito della pace e della democrazia (BDP) nacque nel 2008 con analoghi obiettivi, come la risoluzione della questione curda, i diritti delle donne, l'ecologia e la democrazia, successivamente trasformatosi l'11 luglio 2014 nell'attuale Partito Democratico dei Popoli (HDP).\nLa guerra allo Stato islamico.\nRojava.\nLa guerra civile siriana del 2011 interess\u00f2 anche le regioni curde della Siria del nord, come le citt\u00e0 di Koban\u00ea (al confine con la Turchia), Afrin e Hasaka. Le milizie curde, nate per difendere le citt\u00e0 dai jihadisti, conquistarono una fascia di territorio nel nord della Siria, il \u00abKurdistan siriano\u00bb. Dal 12 novembre 2013, questa regione ottenne una amministrazione autonoma, che gestisce le questioni \u00abpolitiche, militari, economiche e di sicurezza della regione e in Siria\u00bb. Questa regione, chiamata Rojava, \u00e8 governata dalle Unit\u00e0 di protezione del popolo (YPG), braccio armato del Partito dell'Unione Democratica (PYD), corrispettivo siriano del Partito dei Lavoratori del Kurdistan (PKK). Dapprima queste milizie furono alleate dell'Esercito di liberazione siriano, oppositori del regime Baath siriano, ma dal luglio 2013 entrarono in conflitto con i jihadisti di al-Nusra. Bench\u00e9 ostili al regime di Assad, esse si scontrarono raramente con le forze lealiste, con cui anzi collaborarono in diverse citt\u00e0 avendovi concluso alleanze opportuniste contro il comune nemico costituito dai jihadisti, principalmente dello Stato Islamico (Daesh). I miliziani curdi delle YPG erano circa 50'000 nel 2015, di cui il 40% donne.\nNel marzo 2016, alla conferenza di Rmeilan i curdi siriani proclamarono la federazione dei tre cantoni sottratti all'Isis, quelli di Jazira, Koban\u00ea e Afrin, incontrando l'opposizione non soltanto del governo siriano, che tacci\u00f2 la proclamazione di incostituzionalit\u00e0, ma anche della Turchia e degli USA. A seguito dell'espansione dei miliziani curdi a ovest dell'Eufrate con la conquista della citt\u00e0 di Manbij, nel mese di agosto la Turchia, per impedire il tentativo curdo di unificare i due cantoni a est dell'Eufrate con il terzo cantone di Afrin, con l'operazione \"Eufrate Shield\" entr\u00f2 militarmente nel suolo siriano, occupando il distretto di al Bab a ovest di Manbij, impedendo l'unificazione dei tre cantoni. Nel gennaio 2018, con l'operazione \"Olive Branch\" l'esercito turco intervenne nuovamente in Siria occupando il cantone curdo di Afrin.\nKurdistan iracheno.\nNel giugno 2014, nel corso della guerra civile irachena, l'offensiva del movimento jihadista Stato Islamico nella regione di Mosul e la sconfitta dell'esercito governativo iracheno crearono un fronte anche con i curdi iracheni, i quali, con il sostegno aereo e logistico di una coalizione internazionale guidata dagli USA, respinsero i jihadisti dai loro territori, incorporando anche i territori di Kirkuk e della piana di Sinjar, e dando asilo a oltre 200'000 profughi appartenenti alle minoranze cristiane irachene. Per consolidare queste conquiste, il 7 giugno 2017, soprattutto grazie alla volont\u00e0 del primo ministro Masud Barzani, leader del PDK, fu promulgato unilateralmente un referendum per l'indipendenza del Kurdistan, nonostante l'opposizione internazionale pressoch\u00e9 unanime in un contesto regionale segnato gi\u00e0 da diversi conflitti in corso (oltre all'opposizione dell'Iraq, anche Turchia, Iran e Stati Uniti si dichiararono contrari all'indipendenza). Il referendum si svolse come previsto il giorno 25 settembre 2017, in tutte le province della regione autonoma e nelle province contese, ottenendo ampia partecipazione popolare, superiore al 70%, e un risultato pressoch\u00e9 plebiscitario a favore del s\u00ec, pari al 93% dei votanti.\nLa dura reazione del governo federale iracheno, che occup\u00f2 militarmente i territori contesi e isol\u00f2 completamente la regione, ne rese inefficace l'esito, come riconosciuto dallo stesso governo regionale il 25 ottobre 2017, e dalle successive dimissioni del primo ministro Masud Barzani, leader del PDK e promotore del referendum. Nel corso del 2018, a seguito dell'intervento turco di occupazione del cantone curdo-siriano di Afrin, l'esercito turco intervenne anche nella parte settentrionale del Kurdistan iracheno, installando numerose basi militari per la lotta al PKK, e occupando la regione montuosa di Kandil. Il blocco degli aeroporti curdi \u00e8 durato sei mesi, in seguito i rapporti con Bagdad sono tornati nella norma. Alle elezioni parlamentari del 30 settembre 2018, il Partito Democratico del Kurdistan (PDK) \u00e8 risultato il principale gruppo a rappresentare le istanze curde in Iraq, seguito dalla Unione Patriottica del Kurdistan (UPK).\nDiscriminazione e intolleranza.\nLa popolazione curda all'inizio del XX secolo ha subito una politica di discriminazione culturale, soprattutto nel Kurdistan turco. Gli stati che attuarono queste politiche, principalmente la Siria e la Turchia, le hanno condotte con il fine di negare persino l'identit\u00e0 e l'esistenza stessa del popolo curdo; utilizzando tutti i mezzi a disposizione: televisione, radio, stampa, esercito, polizia e istituzioni scolastiche, per attuarla.\nSiria.\nIn Siria la popolazione curda rappresenta l'11% della popolazione totale. La lingua curda, ufficialmente, non gode di alcun riconoscimento legislativo nelle scuole pubbliche, nei canali televisivi e nelle stazioni radiofoniche, n\u00e9 esistono giornali in lingua curda.\nNegli anni '60 si verificarono molte manifestazioni razziali in Siria; infatti nelle zone curde vennero allontanati gli insegnanti d'origine curda dalle scuole e sostituiti con altri d'origine araba. Il governo siriano incominci\u00f2 una deportazione della popolazione curda dai territori d'origine verso le zone centrali e sud-occidentali del paese, modificando i nomi delle localit\u00e0 e dei paesi con nomi arabi. Una legge emanata nel 1963 toglieva la cittadinanza siriana a circa 100.000 curdi.\nNegli anni '70, migliaia di curdi siriani vennero arrestati e torturati per essere stati trovati in possesso di opere scritte in lingua curda, o per essere accusati di far parte di organizzazioni clandestine curde. In seguito la repressione \u00e8 diminuita, e nei primi anni '90 le genti curde hanno potuto festeggiare il Nawr\u016bz, il 21 marzo, capodanno e festa nazionale curda.\nSport.\nCalcio.\nSebbene non riconosciuta dalla FIFA, esiste una nazionale di calcio curda che disputa le partite della coppa del mondo VIVA, il mondiale delle nazioni senza stato, dove ha fatto ottime prestazioni. Infatti all'edizione 2009 il Kurdistan \u00e8 stato finalista (sconfitto poi 2-0 in finale dai padroni di casa della Padania). Anche all'edizione 2010 a Gozo la rappresentativa curda \u00e8 arrivata in finale (sconfitta nuovamente dalla Padania con il punteggio di 1-0). L'edizione 2012, tenutasi proprio in Kurdistan, ha permesso ai curdi di laurearsi campioni, battendo in finale 2-1 la selezione di Cipro del Nord."}
{"id": "344797", "revid": "3831", "url": "https://it.wikipedia.org/wiki?curid=344797", "title": "Carecini", "text": ""}
{"id": "344801", "revid": "339392", "url": "https://it.wikipedia.org/wiki?curid=344801", "title": "Enac", "text": ""}
{"id": "344802", "revid": "339392", "url": "https://it.wikipedia.org/wiki?curid=344802", "title": "E.n.a.c.", "text": ""}
{"id": "344803", "revid": "125736477", "url": "https://it.wikipedia.org/wiki?curid=344803", "title": "Orazio Gentileschi", "text": "Biografia.\nL'attivit\u00e0 romana (1576-1612).\nOrazio Gentileschi nacque a Pisa nel 1563; il padre era Giovan Battista Lomi, un artista fiorentino che si era trasferito a Pisa, da qui il suo firmarsi \u201cfiorentino\u201d. Il cognome Gentileschi era quello materno, mentre il cognome paterno era Lomi, cognome con il quale la figlia Artemisia, in un periodo della sua vita si firmer\u00e0. Orazio ebbe anche due fratelli pi\u00f9 grandi, Baccio ed Aurelio, entrambi pittori.\nAll'et\u00e0 di 13 anni Orazio si reca a Roma, sotto il papato di Gregorio XIII, quindi fu messo al servizio delle imprese decorative di Gregorio e di Sisto V, decorazioni che erano l'ultimo respiro del manierismo.\nTra il 1587 e il 1588 lavorava nelle sale sistine della biblioteca vaticana e pare che attendesse a lavori da orafo realizzando, nel 1593, le medaglie di Clemente VIII. Sembra che il tirocinio di Orazio fosse molto lungo in effetti la sua pittura fu sempre molto lenta e metodica.\nNon prima del 1590 realizza un affresco, in Santa Maria Maggiore, raffigurante una \"Circoncisione\", e nel transetto di San Giovanni in Laterano realizza un \"San Taddeo\". In questi due lavori si pu\u00f2 notare come, anche se in et\u00e0 matura, Orazio non avesse ancora uno stile proprio.\nNel 1603, attraverso una luce morbida che era nel suo animo, e sotto la spinta della luminosit\u00e0 caravaggesca nasce il \"San Francesco stigmatizzato sorretto da un angelo\" conservato al Prado di Madrid. Il santo appare decisamente stanco e forse quasi desideroso di profondo sonno, mentre l'angelo realizzato con delle magnifiche ali, sorregge il fisico stanco e il dolore per le ferite che il santo ha ricevuto e lo guarda in modo tra il pietoso e l'amorevole. Realizza nel 1607 per la cappella Olgiati in Santa Maria della Pace \"Il Battesimo di Cristo\".\nAl 1607 risale la raffigurazione de \"Santa Cecilia e i santi Tiburzio e Valeriano\" ora a Brera. Il momento rappresentato \u00e8 quello del matrimonio di Cecilia con Valeriano a loro dunque appare un angelo che converte Valeriano e Tiburzio alla religione cristiana, l'angelo porta con s\u00e9 una corona di fiori e la palma del martirio che preannuncia il sacrificio dei tre personaggi, il ricordo caravaggesco in quest'opera \u00e8 fortissimo, infatti lo possiamo riscontrare nell'angelo con il suo modo di scendere dall'alto, con il suo manto bianco, con il drappo verde posto nella parte alta della tela e con la luminosit\u00e0 plastica utilizzata dal pittore.\nRealizza nel 1610 il \"Davide con la testa di Golia\" nella Galleria Spada a Roma. In questa raffigurazione la testa del Gigante ci ricorda il Golia caravaggesco, tuttavia qui non \u00e8 posto in primo piano, come succedeva a Caravaggio, il Gentileschi infatti non lo pone come trofeo, ma lo mette in secondo piano in un posto dove la luce non arriva rendendolo poco nitido rispetto al David, mentre quest'ultimo \u00e8 pervaso completamente dalla luce, il volto sembra corrucciato e quasi disgustato dalla morte, egli seppure vincitore sembra vergognarsi del suo successo e tiene l'arma con cui ha ucciso Golia quasi nascosta, in effetti l'arma non \u00e8 illuminata, e rimane perfettamente nell'ombra.\nTra il 1609 e il 1610 sono documentati i suoi rapporti con il duca di Mantova per cui realizza una \"Madonna con Bambino\" (forse quella della Galleria Contini-Bonacossi). Di quest'epoca sono anche i rapporti con il paesaggista Agostino Tassi con cui realizza gli affreschi della \u201cLoggia di Montecavallo\u201d (odierno palazzo Pallavicini Rospigliosi); i rapporti con il Tassi si concluderanno nel 1612 con il processo intentatogli per aver abusato della quindicenne Artemisia. Nel 1612 in effetti fu chiamato di nuovo al tribunale di Roma stavolta come testimone dell'accusa nei confronti del suo collega reo dello stupro della figlia, anche lei pittrice.\nIl periodo nelle Marche (1613-1619).\nNel 1613 si reca a Fabriano dove realizza alcune pale d'altare tra cui quella raffigurante un \"San Francesco sorretto da un angelo\" tema gi\u00e0 affrontato, senso di drammaticit\u00e0 ci potrebbe venire dalla posizione quasi frontale del santo e dal modo di dare luminosit\u00e0 ai soggetti, l'angelo appare qui pi\u00f9 pensoso e pi\u00f9 divino, ci appare pi\u00f9 chiaro, pi\u00f9 plastico, pi\u00f9 quieto rispetto al primo; tutto il dipinto \u00e8 pervaso da un senso di quiete ed \u00e8 questo che rende altamente poetico il dipinto, \u00e8 il non sapere come guardare i soggetti, ovvero se averne piet\u00e0 o gioia per il modo in cui il Cristo lo rende partecipe della sua sofferenza.\nDi questo periodo sono gli affreschi per il Duomo della citt\u00e0 e quelli per la chiesa di San Benedetto. In queste opere si trova una sorta di provincialismo, pur non tralasciando le precedenti esperienze pittoriche, che lo stavano lentamente maturando stilisticamente. Tutto un miscuglio di impressioni ed esperienze si ritrova nella \"Madonna di casa Rosei\" pi\u00f9 comunemente detta \"Visione di santa Francesca Romana\". E sulla \"Madonna di casa rosei\" non ci sono parole, \u00e8 assolutamente poetica, stupenda nei colori e nelle espressioni, sembra tornare un ricordo del Correggio, ma anche se questo ricordo potrebbe svilire l'opera del Gentileschi, avviene il contrario ovvero l'opera ne viene esaltata, le nubi che chiudevano le porte del mondo alla Vergine sembrano venire aperte da alcuni cherubini che vi si celano e che sembrano figli del vento, sono ancora l\u00ec mentre la santa adora il Bambino con un viso che ci appare sereno, felice e consapevole dell'opportunit\u00e0 che gli \u00e8 stata riservata, mentre l'angioletto posto a destra guarda la vergine che in quel momento sembra solo una donna che attende di riavere tra le braccia il suo bimbo, quello che ci rende consapevoli della sua divinit\u00e0 \u00e8 l'aureola appena accennata con dei raggi luminosi.\nNel 1619 termina la fase marchigiana segnata da una supplica del pittore a Francesco Maria II della Rovere per ottenere degli incarichi a Pesaro.\nPassaggio a Genova e ritorno in Toscana (1621-1624).\nTra il 1621 e il 1623 si trova a Genova, ospite del banchiere Antonio Sauli, per il quale realizza una raffigurazione di \"Lot e le figlie\", la celebre \"Danae\" oggi al Getty Museum di Los Angeles, e due versioni del tema raffigurante l\"'Annunciazione\" di cui la prima si trova nella chiesa di San Siro e la seconda, qualitativamente migliore, la possiamo vedere nella Galleria Sabauda di Torino. Questa tela \u00e8 la sintesi dello stile del pittore, riaffiorano studi vecchi ed antichi, l'ammirazione per il Caravaggio, la cultura elegante dei toscani che qui prende vita nella bellezza aristocratica della Vergine, con il suo appena accennato gesto di sottomissione al volere del divino, la cultura fiamminga che di solito rende tutto nel particolare e che qui si fa viva nella rappresentazione del letto disfatto.\nQuindi siamo arrivati ad una coerenza pittorica dopo il suo lungo studio che tuttavia sembra interminabile, perch\u00e9 fino all'ultimo capace di assorbire i vari stili.\nIl pittore si trova poi nella corte medicea e nel 1626, realizza la bellissima \"Suonatrice di Liuto\" e la tela raffigurante \"Giuseppe e la moglie di Putifarre\".\nAlla corte francese (1624-1626).\nNel 1624 raggiunse Parigi alla corte della Regina di Francia, Maria de' Medici, la quale aveva raggruppato intorno a s\u00e9 numerosi artisti di origine toscana, importando le novit\u00e0 della pittura italiana nell'Europa del Nord.\nIl \"caravaggismo\" aveva in Valentin de Boulogne e Georges de La Tour due fra i pi\u00f9 importanti rappresentanti di questo nuovo modo pittorico in Francia, ma coloro che pi\u00f9 di altri furono influenzati dall'opera di Gentileschi furono i pittori olandesi.\nTrasferimento a Londra e ultimi anni (1626-1639).\nNel 1626 lasci\u00f2 la corte francese per recarsi poi alla corte di Carlo I in Inghilterra. Di questo periodo sono la poco felice \"Riposo durante la fuga in Egitto\" del Louvre, ripetuta in pi\u00f9 versioni e del 1630 \u00e8 la realizzazione del \"Ritrovamento di Mos\u00e8\" (Madrid, Museo del Prado). Quest'ultimo periodo della sua vita, forse a causa di una limitata libert\u00e0 espressiva o a causa della vita di corte sar\u00e0 quasi del tutto infelice. Il pittore muore nel 1639 a Londra.\nProfilo artistico.\nGentileschi non fu un pedissequo riproduttore delle novit\u00e0 caravaggesche, ma la sua pittura svilupp\u00f2 una versione autonoma della pittura del lombardo fondendo nella sua opera le luminosit\u00e0 e le forme \"michelangiolesche\" del manierismo toscano con quelle romano-lombarde di Caravaggio.\nI suoi rapporti con il Merisi furono comunque molto stretti: fu querelato, infatti, con lui, Onorio Longhi e Filippo Trisegni nel 1603 dal pittore Giovanni Baglione, con l'accusa di aver diffuso un libello di poesie scurrili e diffamatorie ai suoi danni."}
{"id": "344804", "revid": "767487", "url": "https://it.wikipedia.org/wiki?curid=344804", "title": "Cesare Sterbini", "text": "Biografia.\nClassicista, poliglotta e, per diletto, anche poeta e musicista fu un ufficiale dell'amministrazione pontificia. \u00c8 ricordato soprattutto per aver scritto due libretti musicati da Gioachino Rossini: \"Torvaldo e Dorliska\" (1815) e \"Il barbiere di Siviglia\" (1816)."}
{"id": "344812", "revid": "547992", "url": "https://it.wikipedia.org/wiki?curid=344812", "title": "Cytherea (attrice)", "text": "Biografia.\nCytherea ha preso il suo nome d'arte da Afrodite, dea greca dell'amore, della bellezza e della musica. Trasferitasi nel 2003 a Las Vegas, apre un sito web su Yahoo! Groups in cui inserisce foto e video che la ritraggono nuda. Grazie a questo sito, viene notata e contattata da un'agenzia di casting per un provino in un film per adulti. La partecipazione le permette di intraprendere la carriera di pornostar.\nL'attrice si impone alla notoriet\u00e0 nel 2005 vincendo il premio come \"\u00abBest New Starlet Award\u00bb\" agli AVN Awards, un concorso cinematografico sponsorizzato da \"Adult Video News\", una rivista commerciale statunitense del settore.\nNello stesso concorso, riceve il premio \"\u00abBest Specialty Tape - Other Genre\u00bb\" per \"\u00abCytherea Iz Squirtwoman\u00bb\", primo film della trilogia \"Squirtwoman\" (\"Cytherea Iz Squirtwoman, Squirtwoman 2 &amp; 3\").\nOltre alla carriera cinematografica, l'attrice ha preso parte ad alcuni spettacoli via cavo, tra cui due note produzioni HBO/Cinemax: \"Vegas\" e \"\u00abPlayboy TV's Night Calls\u00bb\". \u00c8 stata inoltre ospite tre volte della trasmissione radiofonica \"\u00abThe Howard Stern Show\u00bb\". Cytherea ha inoltre condotto, fino al 2006, un talk show radiofonico assieme al marito Brian (meglio noto come \"\u00abPlus One\u00bb\") sull'emittente KSEX di Los Angeles, intitolato \"\u00abGoddess of Gush\u00bb\" (\"\u00abDea dello zampillo\u00bb\").\nL'attrice, assieme al marito, ha fondato una casa di produzione cinematografica chiamata \"Club Cytherea Productions\". Ad oggi, sono usciti 7 film per questa etichetta, tra cui \"\u00abFemale Ejaculation Nation\u00bb\", \"\u00abMeet The Fuckers\u00bb\" e \"\u00abStar Whores\u00bb\"."}
{"id": "344813", "revid": "27723", "url": "https://it.wikipedia.org/wiki?curid=344813", "title": "Ghiaccio d'acqua", "text": ""}
{"id": "344814", "revid": "767487", "url": "https://it.wikipedia.org/wiki?curid=344814", "title": "Mambo italiano (film)", "text": "Mambo italiano \u00e8 un film del 2003 diretto da \u00c9mile Gaudreault.\nLa sceneggiatura \u00e8 stata scritta da Gaudreault, sulla base di un'opera teatrale di Steve Galluccio.\nIl film presenta Luke Kirby nei panni di Angelo Barberini, un giovane gay che lotta per trovare il modo di fare il coming out con la sua famiglia italo-canadese.\nGalluccio, a sua volta, ha creato la sitcom televisiva \"Ciao Bella\", che esplorava temi simili sullo \"scontro fra culture\". Claudia Ferri, che recitava il ruolo della sorella di Angelo, Anna, in \"Mambo italiano\", ha il ruolo protagonista in \"Ciao Bella\".\nTrama.\nAngelo Barberini \u00e8 un trentenne italo-canadese, grazie ai genitori, Maria e Gino, emigranti dall'Italia in Canada prima del matrimonio. Il giovane decide che \u00e8 ormai tempo di lasciare la casa paterna per vivere da solo. I genitori non vedono di buon occhio la decisione del figlio, ma cambiano idea quando il miglior amico di Angelo, Nino, anche lui di origine italiana, va a vivere col figlio. Fino a quando, per\u00f2, scoprono che in verit\u00e0 i due hanno una relazione sentimentale. Qui iniziano i guai, con numerosi riferimenti ai maggiori luoghi comuni sugli Italiani (mentre sono solo accennati verso i gay).\nIl film prosegue con la lenta accettazione dei genitori verso l'orientamento sessuale di Angelo, che deve fare i conti con la rottura tra questi e Nino. Quest'ultimo decider\u00e0 di sposarsi con una donna, incapace di vivere apertamente la propria omosessualit\u00e0, e continuer\u00e0 ad avere una doppia vita.\nL'epilogo vede Angelo fidanzarsi con un altro ragazzo ed i genitori che ne vanno fieri passeggiando con loro tra le strade del quartiere italiano di Montr\u00e9al."}
{"id": "344817", "revid": "2152439", "url": "https://it.wikipedia.org/wiki?curid=344817", "title": "Loconia", "text": "Loconia \u00e8 l'unica frazione di Canosa di Puglia.\nGeografia fisica.\nL'abitato sorge nei pressi dell'affluenza tra il fiume Ofanto ed il torrente Locone, da cui prende il nome. Dista 14 chilometri da Canosa, 16 da Minervino Murge, 13 da Cerignola e 18 da Lavello.\nNei dintorni sorgono piccole contrade, i cui toponimi (Cefalicchio, Socialisti, Crocifisso, Posta Piana, Galere, etc.) riprendono quelli di antiche masserie.\nStoria.\nLoconia viene inaugurata dal ministro Segni nel 1948, atto propedeutico alla successiva riforma agraria del 1950. L'esproprio interessa 2079 ha sottratti al latifondo. Si compone prevalentemente di case coloniche pensate per i contadini impiegati nel lavoro dei campi circostanti.\nLa sua sagra della percoca (svolta nel mese di agosto) \u00e8 stata pi\u00f9 volte oggetto dell'attenzione dei media."}
{"id": "344818", "revid": "86599", "url": "https://it.wikipedia.org/wiki?curid=344818", "title": "Lista di asteroidi (9001-10000)", "text": "Di seguito una lista di asteroidi dal numero 9001 al 10000 con data di scoperta e scopritore."}
{"id": "344821", "revid": "14149", "url": "https://it.wikipedia.org/wiki?curid=344821", "title": "Il Ristorante", "text": ""}
{"id": "344823", "revid": "486946", "url": "https://it.wikipedia.org/wiki?curid=344823", "title": "Walter D\u00e8 Silva", "text": ""}
{"id": "344824", "revid": "1318658", "url": "https://it.wikipedia.org/wiki?curid=344824", "title": "Cytherea", "text": "Cythereapu\u00f2 riferirsi a:"}
{"id": "344826", "revid": "7336", "url": "https://it.wikipedia.org/wiki?curid=344826", "title": "D\u00e8i", "text": ""}
{"id": "344830", "revid": "2176804", "url": "https://it.wikipedia.org/wiki?curid=344830", "title": "Marconia", "text": "Marconia \u00e8 la principale frazione del comune di Pisticci in provincia di Matera e conta abitanti. Di fatto rappresenta l'abitato nuovo del comune di Pisticci, per via della sua posizione pianeggiante.\nGeografia fisica.\nDalla provinciale Pisticci-Mare si stacca il vialone (Viale Ontario) che introduce nella cittadina e immette direttamente nella piazza principale, Piazza Elettra, in onore della figlia (e della nave) di Guglielmo Marconi. La \"Prima Pietra\" di piazza Elettra fu posata il 18 giugno 1938. Nella piazza si evidenzia la tipica architettura fascista della frazione: lo stile razionalistico novecentesco, senza ornamenti se non i simboli del regime, e gli edifici tipici: la torre littoria, la chiesa e il porticato intorno alla piazza; \nIl resto della cittadina si presenta con una pianta a scacchiera costituito principalmente da palazzine circondate da un giardino e abitate da interi nuclei familiari, ville, villette a schiera e alcuni edifici popolari.\nLa maggior parte della popolazione attualmente residente a Marconia ha vissuto la prima parte della propria vita a Pisticci per poi trasferirsi nella frazione.\nIl legame con il centro storico del suo comune \u00e8 mantenuto quindi ancora saldo dagli abitanti.\nMarconia \u00e8 sede della delegazione comunale di Pisticci.\nPietro Virzi, nella sua analisi dei luoghi di confino, arriva a definire \"concettuale\" l'idea proto-urbanistica di come Piazza Elettra e Marconia avrebbero dovuto svilupparsi.\nStoria.\nMarconia nasce come colonia confinaria fascista nel 1938 nella localit\u00e0 Bosco Salice con il nome di Villaggio Marconi in onore dello scienziato italiano. Vi risiedevano dissidenti politici costretti ai lavori forzati e incaricati di lavori di bonifica idraulico-forestale e sistemazioni dei terreni inizialmente paludosi e insalubri nella piana metapontina, come ben descritto da Giuseppe Coniglio e Pietro Virzi nelle recenti ricostruzioni storiche.\nDopo lo scioglimento della colonia, avvenuto alla caduta del fascismo nel 1943, alcuni confinati tornarono nelle loro citt\u00e0 d'origine, altri si trasferirono a Pisticci, ma molti decisero di restare l\u00ec.\nIl centro urbano dunque fu costituito frazione di Pisticci e rimase scarsamente popolato fino agli anni sessanta quando il flusso migratorio dei pisticcesi, ma anche di gente proveniente da altri paesi, si fece pi\u00f9 massiccio. Fino agli anni settanta Marconia era una semplice frazione che non offriva molti servizi e svaghi ai suoi abitanti, che appena possibile si recavano a Pisticci nel vecchio abitato.\nLe frane avvenute nel centro storico di Pisticci, e le condizioni piuttosto disagevoli dovute alla conformazione irregolare del comune, costrinsero il trasferimento di parte dei disagiati in nuovi alloggi popolari edificati a Marconia con l'intento di ricreare in una zona migliore situata in pianura il comune di Pisticci ; lo sviluppo urbanistico da allora continu\u00f2 ininterrottamente e la frazione venne allargata e ampliata.\nMonumenti e luoghi di interesse.\nNei primi anni a Marconia non vi era alcuna chiesa e l'unico luogo di culto era una piccola cappella di dimensioni ridotte, ricavata da un ambiente sottostante la torre littoria.\nDurante i primi anni della fondazione del paese, non vi era una vera e propria chiesa, bens\u00ec solamente una piccola cappella situata nell'attuale centro agricolo del Paese. Nel progetto di bonifica era stata inserita l'edificazione di una chiesa dedicata alla Madonna del Loreto; questa chiesa era stata progettata ad una sola navata, con dimensioni molto elevate, dotata di canonica, uffici parrocchiali, sagrato ed alloggio per il curato. Dopo la reggenza al centro agricolo e Marconia di Don Felice Tamborrino, il mons. Vincenzo Cavalla, nomin\u00f2 \"cappellano della Colonia\" don Amedeo Forte che avvi\u00f2 nel luogo che gli era stato affidato una campagna di sensibilizzazione che coinvolse istituzioni, famiglie e cittadini.\nIl 1 gennaio 1955, egli annunci\u00f2 ufficialmente l'istituzione della parrocchia di Marconia dedicata a San Giovanni Bosco e l'approvazione del progetto della chiesa: che fu avviata nel 1957 e la nuova chiesa fu consacrata il 6 maggio 1959.\nStoria della chiesa di San Giovanni Bosco.\nLa storia della chiesa di Marconia \u00e8 sempre stata sofferta e travagliata. La curia Metropolitana di Matera aveva chiesto al comune di Pisticci la concessione di alcuni metri quadrati di suolo per la realizzazione della chiesa, ma questa richiesta fu accettata solo parzialmente in quanto furono concessi solo pochi metri di terreno: ma il parroco non si arrese ed in seguito chiese al nuovo sindaco di ottenere altri pezzi di terreno per la costruzione di palestre, oratorio, aiuole ed altro; la richiesta venne approvata; don Amedeo, che voleva dotare la chiesa di servizi religiosi e di oratorio per educazione dei giovani chiese altro terreno ma questa volta la richiesta fu respinta e poco dopo Don Amedeo si dimise e al suo posto venne eletto don Pietro (detto Pierino) Tamburrano.\nSuccessivamente la parrocchia fu affidata alla comunit\u00e0 dei padri Maristi, ed il primo parroco fu Giovanni Vottero. Loro portarono un ampio bagaglio di idee dando forte impulso all'azione cattolica, dotandola di gruppi di animatori ed educatori e promuovendo varie iniziative.\nNonostante i vari interventi di ristrutturazione la chiesa inizia a manifestare i primi segni di instabilit\u00e0; di cui la necessit\u00e0 di demolirla per costruire un edificio pi\u00f9 stabile. I lavori iniziarono il 27 aprile 1991 e terminarono il 31 gennaio 1998 quando venne consacrata la nuova chiesa alla quale negli anni vennero aggiunti i locali parrocchiali come oratorio, salette dedite al catechismo ed altre.\nSport.\nHa sede nella frazione la societ\u00e0 di calcio L\u2019Elettra Marconia fondata nel 2016. Disputa il campionato di Eccellenza Lucana 2021-2022\nA Marconia, si \u00e8 conclusa la 7\u00aa tappa del Giro d'Italia 1984 partita da Foggia."}
{"id": "344832", "revid": "1305772", "url": "https://it.wikipedia.org/wiki?curid=344832", "title": "Agnostic Front", "text": "Gli Agnostic Front sono un gruppo appartenente alla scena hardcore di New York.\nStoria del gruppo.\nVennero formati da Vinnie Stigma e Roger Miret (fratellastro maggiore del cantante dei Madball Freddy Cricien) nel 1982, agli albori del movimento hardcore. Presto si aggiunsero Ray Barbieri e Adam Moochie. Il loro EP di debutto, \"United Blood\", venne pubblicato nel 1983 su un'etichetta indie.\nIl successore fu \"Victim in Pain\", pubblicato nel 1984 con il contributo di Peter Steele dei Carnivore per quanto riguarda i testi. Poco dopo Dave Jones sostitu\u00ec Ray Barbieri alla batteria mentre l'album fece divenire il gruppo i veri e propri portabandiera dell'hardcore newyorkese insieme ai Cro-Mags ed i Murphy's Law.\nNel 1986 venne pubblicato \"Cause for Alarm\", disco che ebbe una gestazione molto difficoltosa visti i continui cambi di formazione. Pubblicato dalla Combat Records, \"Cause for Alarm\" aggiunse influenze thrash metal, creando un nuovo genere conosciuto come crossover thrash. Molti dei fan degli Agnostic Front ritennero l'album un flop, ma in realt\u00e0 aument\u00f2 la loro audience, rendendoli molto celebri anche nella scena metal. Il secondo chitarrista Alex Kilton lasci\u00f2 dopo la pubblicazione del disco, venendo sostituito da Gordon Ancis, ex-NYC Mayhem. Poco dopo Ancis lasci\u00f2 per formare gli Zero Hour assieme a Joe Haggerty, T.J. Scaglione dei Whiplash, Robbie Goodwin dei Massacre e Pat Burns dei Deathrash.\nDopo un nuovo cambio di formazione, il gruppo pubblic\u00f2, nel 1987, \"Liberty &amp; Justice\". Nel frattempo la scena hardcore era saturata, ed il disco fu un vero e proprio fallimento se comparato ai due precedenti. Inoltre poco dopo la pubblicazione lo storico chitarrista Vinnie Stigma, unico componente originale assieme a Roger Miret, lasci\u00f2 il gruppo causando un brusco cambiamento di formazione, con l'aggiunta di Alan Peterson al basso, Whill Sheplar alla batteria e Steve Martin, ex Straw Dogs, alla chitarra. Poco dopo la pubblicazione di un live, Miret venne arrestato per possesso di droghe, e spese il suo tempo in carcere scrivendo nuove canzoni, mentre Stigma ed il resto del gruppo iniziarono un lungo tour in Europa. Le canzoni scritte in carcere costituirono una larga parte di \"One Voice\" (1992), che conteneva anche membri di Madball e Sick of It All. Il disco vendette poco e segn\u00f2 la fine della carriera del gruppo. Il loro ultimo disco venne registrato al CBGB nel 1993 e si intitolava \"Last Warning\". Venne pubblicato insieme con l'EP \"United Blood\". Vinnie Stigma dichiar\u00f2 in seguito che lui odiava \"Last Warning\".\nStigma e Miret riformarono gli Agnostic Front nel 1997, firmando un contratto con la Epitaph Records e reclutando Jim Colletti alla batteria e Mike Gallo al basso. Il loro primo parto fu \"Somethings Gotta Give\", che venne pubblicato nel Regno Unito col titolo \"Today, Tomorrow, Forever\". Nel 1999 venne pubblicato \"Riot, Riot Upstart\" che venne accolto molto bene dalla critica. Questi due dischi vendettero abbastanza bene e vennero acclamati anche dai vecchi fan. Nel 2001 pubblicarono \"Dead Yuppies\". Le canzoni di questo disco vennero raramente riproposte in sede live, dato che il gruppo lo considerava pi\u00f9 un prodotto dei Loved and Hated, il progetto parallelo di Jim Colletti. Nel 2002, Miret cominci\u00f2 a lavorare su un side project, Roger Miret and the Disasters, ispirato soprattutto alla vecchia scuola del punk rock e dell'Oi!.\nNel 2005 usc\u00ec \"Another Voice\". Il disco venne considerato il vero seguito di \"One Voice\". L'album, comunque, ricevette parecchie critiche dai fan e dalla stampa per gli apparenti mutamenti verso un sound pi\u00f9 commerciale. Musicalmente il disco si ispirava ai gruppi che a loro volta si erano ispirati agli Agnostic Front, come ad esempio gli Hatebreed.\nIl 7 marzo 2006, gli Agnostic Front hanno pubblicato un DVD, \"Live at CBGB's\".\nIl 6 novembre 2007 esce per la Nuclear Blast \"Warriors\", album che comprende quattordici tracce.\nDiscografia.\nAlbum studio\nAlbum live\nRaccolte\nEP"}
{"id": "344838", "revid": "425655", "url": "https://it.wikipedia.org/wiki?curid=344838", "title": "CNIL", "text": "La Commission nationale de l'informatique et des libert\u00e9s o CNIL \u00e8 un'autorit\u00e0 amministratitva indipendente francese incaricata di assicurare l'applicazione della legge sulla tutela dei dati personali nei casi in cui si effettuino raccolte, archiviazioni ed elaborazioni di dati personali. La CNIL fu creata con la legge n. 78-17 del 6 gennaio 1978\nLa CNIL \u00e8 formata da 17 membri di cui 4 sono membri del Parlamento (\"Assembl\u00e9e nationale\" e \"S\u00e9nat\").\nStoria.\nLa CNIL \u00e8 stato creato in risposta allo sdegno pubblico contro il programma SAFARI, che \u00e8 stato un tentativo da parte del governo francese di creare un database centralizzato che consenta ai cittadini francesi di essere identificati personalmente da diversi servizi governativi. Il 21 marzo 1974, un articolo sul quotidiano Le Monde, \"SAFARI ou la chasse aux Fran\u00e7ais\" (SAFARI o la caccia ai Francesi) port\u00f2 l'attenzione pubblica sul progetto. Il ministro dell'Interno Jacques Chirac, appena nominato in seguito agli eventi del maggio 1968, ha dovuto affrontare il tumulto pubblico. Chirac fu il successore di Raymond Marcellin, il quale era stato costretto a dimettersi alla fine di febbraio 1974 dopo aver tentato di mettere le intercettazioni telefoniche negli uffici del settimanale Le Canard encha\u00een\u00e9. \nIl massiccio rifiuto popolare delle attivit\u00e0 del governo in questo settore ha portato alla creazione della CNIL.\nAll'inizio del 1980, quando la CNIL inizi\u00f2 le sue attivit\u00e0 principali, il conduttore Patrick Poivre d'Arvor annunci\u00f2 che la CNIL aveva registrato 125.000 files. Alla fine del 1980, Poivre d'Arvor contava 250.000 files (pubblici e privati).\nComposizione e Indipendenza.\nIl CNIL \u00e8 composto da diciassette membri di varie entit\u00e0 governative, quattro dei quali sono membri del parlamento francese (Assembl\u00e9e nationale e S\u00e9nat); dodici di questi membri sono eletti dalle loro organizzazioni rappresentative nel CNIL.\nLo status di ente amministrativo amministrativo del CNIL conferisce l'indipendenza totale di scegliere la propria linea d'azione. Tuttavia, il suo potere \u00e8 limitato e definito dalla legge. Il CNIL \u00e8 finanziato dal bilancio della Repubblica francese.\nPotere.\nLa CNIL registra la configurazione dei sistemi di informazione che elaborano i dati personali sui territori francesi. A settembre 2004, erano state fatte oltre 800.000 dichiarazioni di tali sistemi. Inoltre, CNIL controlla la legge da applicare in questo settore, cos\u00ec come in circa 50 'missioni di controllo' annuali. CNIL pu\u00f2 mettere in guardia le organizzazioni o le persone che risultano non conformi alla legge, e anche segnalarle al Parquet.\nRegolamentazione.\nI principi fondamentali per la regolamentazione del trattamento dei dati personali sono i seguenti (elenco non esaustivo):\nL'archiviazione di informazioni sensibili pu\u00f2 comportare una pena detentiva di cinque anni e una multa di \u20ac 300.000.\nContesti Europei e Internazionali.\nLa Germania nel 1971, la Svezia nel 1973 e la Francia nel 1978 furono i primi tre a votare per una legge: \"Computer e libert\u00e0\".\nStrutture internazionali, economiche e politiche sono state create o assegnate per applicare le direttive CNIL. Tra questi vi sono l'Organizzazione per la cooperazione e lo sviluppo economico (OCSE) nel 1980, il Consiglio d'Europa nel 1981 e le Nazioni Unite (ONU) nel 1990. Nel 1995, la Commissione europea ha votato attraverso una direttiva in questo modo. A partire dal 2004, 25 paesi hanno applicato questa direttiva."}
{"id": "344840", "revid": "287204", "url": "https://it.wikipedia.org/wiki?curid=344840", "title": "Disequazione esponenziale", "text": "Una disequazione esponenziale \u00e8 una disequazione in cui l'incognita si trova come esponente di una qualsiasi base numerica, purch\u00e9 strettamente positiva e diversa da 1: \u00e8 una disequazione esponenziale ad esempio formula_1, ma non formula_2.\nPer risolvere una disequazione esponenziale, bisogna cercare di ricondurla a una forma ridotta del tipo formula_3. In seguito si cerca di riportare formula_4 in dipendenza da formula_5, portandosi a una forma del tipo formula_6 se formula_7, e performula_8 se formula_9.\nSi porta la disequazione nella forma formula_10. Si disegna sul grafico la funzione formula_11 (grafico sotto in rosso) e la retta formula_12 (bisettrice del 1\u00b0 e 3\u00b0 quadrante, in blu). Si verifica facilmente che, a parit\u00e0 di ascissa, la funzione formula_13 sta sempre al di sopra della retta, quindi la disequazione \u00e8 soddisfatta per ogni formula_14 (in verde vi \u00e8 la funzione formula_15, non presente nella disequazione presa ad esempio)."}
{"id": "344841", "revid": "1452073", "url": "https://it.wikipedia.org/wiki?curid=344841", "title": "Albedo Piazzolla", "text": " \u00e8 uno dei principali antagonisti della serie \"Xenosaga\".\nUfficialmente noto come unit\u00e0 U.R.T.V numero 667, e uno dei pochi (pare 4) sopravvissuti al conflitto di Miltia, \u00e8 doppiato da Crispin Freeman (Albedo adulto) e Scott Menville (Albedo ragazzo) nelle versioni USA della serie.\nIl nome.\nIl nome Albedo gli \u00e8 stato dato per i suoi capelli bianchi. Albedo, infatti, \u00e8 secondo Jung uno degli stadi del processo di \"human individuation\" (per approfondimenti, guardare: alchimia).\nIn astronomia, per albedo, si intende la capacit\u00e0 di un corpo di riflettere la luce.\nIl suo cognome pu\u00f2 essere letto sia come Piasora che Piazzolla, entrambi sono trascrizioni dal giapponese.\nLa sua storia.\nAlbedo \u00e8 stato creato dal dottor Dimitri Yuriev come unit\u00e0 U.R.T.V. 667, originariamente congiunta all'unit\u00e0 666 (Rubedo). Letteralmente U.R.T.V. significa \"U-DO Retro Virus\", ed indica delle \"armi\" create via bioingegneria per combattere una entit\u00e0, U-DO, che pare essere una particolare forma di vita che si manifesta come \"onda\" ed agisce similmente ad un virus.\nTutte le unit\u00e0 URTV al di sotto del numero 666 sono un'unica coscienza unita, mentre le \"varianti\" dal 666 al 669 hanno una loro propria anima. I varianti sono: Rubedo (666), Albedo (667), Citrine (668) e Nigredo (669). Citrine \u00e8 l'unico U.R.T.V. femmina tra le 4 varianti.\nQuando Albedo e Rubedo furono separati (erano attaccati alla schiena sin dalla nascita), ognuno dei due ha acquisito abilit\u00e0 particolari: Rubedo pu\u00f2 controllare la crescita del suo corpo, Albedo pu\u00f2 rigenerare ogni parte del suo corpo, rendendolo cos\u00ec pressoch\u00e9 immortale.\nAlbedo in \"Episode III\".\nAlbedo torner\u00e0 a far parlare di s\u00e9 anche in ep.III. Da quel che si sa, Albedo \u00e8 stato voluto da Wilhelm come White Testament al suo servizio, ma alcune indiscrezioni dicono che si \"fonder\u00e0\" con Jr. durante il gioco (e quindi c'\u00e8 la possibilit\u00e0 che potremo vedere un Jr. adulto)."}
{"id": "344843", "revid": "1610933", "url": "https://it.wikipedia.org/wiki?curid=344843", "title": "Svasso piccolo", "text": ""}
{"id": "344846", "revid": "446353", "url": "https://it.wikipedia.org/wiki?curid=344846", "title": "Struttura interna di Nettuno", "text": "Nel corso del \"fly-by\" di Nettuno del 1989 da parte della sonda Voyager 2 fu possibile, per la prima volta, realizzare un modello della struttura interna del pianeta azzurro, che ricorda da vicino quella di Urano.\nNettuno appare dotato di uno strato superficiale composto di idrogeno, elio ed ammoniaca, situato appena al di sotto del livello delle nubi; pi\u00f9 in profondit\u00e0, fino a circa 8\u00a0000 km dalla superficie visibile del pianeta, ha inizio il mantello, composto da ghiaccio d'acqua, ammoniaca e metano. A questo livello le temperature rimangono confinate nell'ordine di grandezza degli 80 K; la pressione \u00e8 quella atmosferica. Apparentemente il mantello \u00e8 anche sede del campo magnetico di Nettuno.\nAl di sotto del mantello si trova un inviluppo di idrogeno molecolare ed elio; la temperatura della regione raggiunge i 2500 K, e la pressione sfiora le 200\u00a0000 atmosfere.\nIl nucleo del pianeta, dal raggio pari a circa 7\u00a0500 km, \u00e8 infine ricco di ferro ed altri materiali rocciosi; la sua temperatura supera addirittura quella della fotosfera solare, attestandosi attorno ai 6500-7000 K. Secondo alcune teorie, questo calore proverrebbe dal decadimento radioattivo delle rocce presenti nel nucleo; altri sostengono che esso sia il frutto della differenziazione degli elementi pesanti, come avviene all'interno di Saturno. La pressione nel nucleo raggiunge i sei milioni di atmosfere."}
{"id": "344847", "revid": "1573940", "url": "https://it.wikipedia.org/wiki?curid=344847", "title": "Podiceps nigricollis", "text": "Lo svasso piccolo (Podiceps nigricollis ) \u00e8 un uccello della famiglia Podicipedidae.\nEtimologia.\nIl nome del genere deriva dal latino \"podicis\" (deretano) e \"pedis\" (piede), con riferimento alla posizione delle gambe sul corpo, mentre l'epiteto specifico \"nigricollis\" deriva da \"niger\" (nero) e \"collum\" (collo).\nDescrizione.\nLo svasso piccolo \u00e8 lungo 28\u201334\u00a0cm. L'adulto \u00e8 inconfondibile in estate con la sua testa e il suo collo neri e i lobi gialli degli orecchi. In inverno questo svasso \u00e8 bianco con un cappuccio nero non ben definito, e somiglia molto allo svasso cornuto.\nDistribuzione e habitat.\nVive nelle aree ricche di vegetazione dei laghi d'acqua dolce in Europa, Asia, Africa, Sud America settentrionale e nel sud-ovest degli Stati Uniti. Gli esemplari del Nord-america svernano perlopi\u00f9 sulla costa del Pacifico. Gli svassi piccoli nelle regioni temperate pi\u00f9 fresche del vecchio mondo svernano ancora ulteriormente pi\u00f9 a sud, quando molti uccelli europei si spostano nell'area mediterranea.\nBiologia.\nCome tutti gli svassi nidifica ai margini dei bacini acquiferi, poich\u00e9 le sue gambe sono poste molto all'indietro e non riesce a camminare bene. Di solito depone due uova e i giovani maculati vengono trasportati sulla schiena dell'adulto.\n\u00c8 un nuotatore e tuffatore eccellente e insegue le sue prede sottacqua, nutrendosi soprattutto di pesce e di insetti e larve acquatiche. Preferisce sfuggire al pericolo tuffandosi sottacqua piuttosto che volare, sebbene riesca ad alzarsi facilmente dall'acqua.\nNel corteggiamento il maschio offre alla femmina un melenso \"poo-ee-chk\"."}
{"id": "344849", "revid": "1543377", "url": "https://it.wikipedia.org/wiki?curid=344849", "title": "Unreal Tournament", "text": "Unreal Tournament (spesso abbreviato UT) \u00e8 il primo videogioco sparatutto in prima persona di una serie parallela a quella di \"Unreal\", focalizzato sul multigiocatore in rete. Venne sviluppato originariamente da Epic Games e pubblicato nel 1999 per Windows, nel 2000 per Mac OS e PlayStation 2 e nel 2001 per Dreamcast. Utilizza una versione migliorata dell'Unreal Engine e, nonostante l'impostazione \"multiplayer\", presenta una campagna per il giocatore singolo (articolata non come una classica modalit\u00e0 \"Storia\", ma come un torneo a incontri di difficolt\u00e0 crescente), grazie alla presenza di bot comandati dall'intelligenza artificiale.\nLe riviste \"GameSpy\" e \"Computer Gaming World\" lo premiarono come \"Gioco dell'anno 1999\". \u00c8 stato il capostipite della serie \"Tournament\" in cui ha avuto tre seguiti, tutti sviluppati e pubblicati dalla Epic: \"Unreal Tournament 2003\", \"Unreal Tournament 2004\" e \"Unreal Tournament 3\".\nTrama.\n\"Unreal Tournament\" \u00e8 ambientato nell'anno 2341, in un futuro distopico dove lo sport pi\u00f9 seguito sono sanguinari duelli pubblici, dove i partecipanti (ex carcerati, robot da combattimento e militari esaltati) si eliminano fisicamente l'un con l'altro.\nL'origine della competizione risale a oltre cinquant'anni prima: infatti il governo terrestre, per finanziare una fallimentare guerra contro il pianeta Skaarj, aveva sfruttato abbondantemente l'estrazione mineraria, facendo crescere il malcontento e la violenza tra le masse operaie dei minatori. Nel 2291, alla fine della guerra, il governo terrestre pens\u00f2 di porre fine all'agitazione popolare fornendo uno sfogo alla violenza repressa, diffusa tra minatori e reduci della guerra: venne infatti legalizzato l\"'omicidio consensuale\", che permetteva i combattimenti senza esclusione di colpi fino alla morte. Da allora la popolarit\u00e0 e la brutalit\u00e0 degli scontri \u00e8 cresciuta sempre pi\u00f9, diventando un \"business\" pi\u00f9 redditizio della stessa estrazione mineraria. La compagnia mineraria \"Liandri\" (un'organizzazione senza scrupoli che riveste un ruolo importante nell'universo di Unreal) organizza ogni anno un torneo professionistico chiamato il \"Tournament\", che \u00e8 divenuto un fenomeno mediatico di grande successo e gli frutta profitti per centinaia di miliardi.\nIl protagonista del gioco \u00e8 un nuovo arrivato, che \u00e8 stato selezionato dal consiglio direttivo della Liandri per partecipare al torneo dell'anno 2341. Il protagonista si fa strada negli incontri e diviene campione di tutti i quattro tipi di partita; infine affronta la finale contro il campione in carica Xan Kriegor, un essere misterioso dotato di abilit\u00e0 eccezionali (che si vocifera essere nientemeno che il fondatore Jerl Liandri), e riesce ad avere la meglio diventando il nuovo campione del torneo.\nModalit\u00e0 di gioco.\n\"Unreal Tournament\" \u00e8 uno sparatutto in prima persona su arena, focalizzato sul multigiocatore.\nI giocatori iniziano da una posizione a caso della mappa, con armi di base e una salute pari a 100. Esplorando la mappa, i giocatori possono raccogliere armi pi\u00f9 potenti, munizioni, \"medikit\" (che restituiscono la salute perduta) e armature (che riducono i danni). Esistono inoltre altri oggetti che conferiscono poteri speciali, come l'amplificatore di danni, il mantello dell'invisibilit\u00e0 e gli eventuali \"relic\". Se la salute scende a zero (a causa del fuoco nemico o di incidenti come cadute dall'alto) il giocatore muore e avviene il \"respawn\". \u00c8 possibile inoltre fingersi morto per sfuggire agli avversari in caso di necessit\u00e0.\nNel gioco \u00e8 incorporata una chat dove si ricevono aggiornamenti sullo svolgimento della partita (ad esempio le uccisioni compiute dagli altri giocatori) e si possono scambiare messaggi con gli altri giocatori: ad esempio per avvertire di un pericolo, chiedere aiuto o ordinare come comportarsi (se alleati), e per insultare o festeggiare un successo (se avversari). Inoltre \u00e8 possibile scambiare momentaneamente la propria visuale con quella di un altro giocatore, per sapere dove si trova e cosa sta facendo.\nIl gioco permette di avviare partite in tre diversi modi.\nNel gioco inoltre \u00e8 presente una console dove digitare comandi per modificare le impostazioni della partita e per attivare vari trucchi.\nMutatori.\nI \"mutatori\" sono delle opzioni aggiuntive che possono essere attivate alla creazione di una partita, e che influenzano il suo svolgimento modificando la meccanica del gioco. Un mutatore, ad esempio, pu\u00f2 ridurre la gravit\u00e0 (rendendo pi\u00f9 facili i salti), rendere esplosive le munizioni sparse per la mappa, o far comparire per la mappa un \"relic\" (un oggetto che conferisce un potere speciale come la velocit\u00e0 di movimento o la rigenerazione della salute).\nArmi.\nIn \"Unreal Tournament\" sono presenti tredici armi di diverso tipo, dalla pistola ai missili nucleari. Ogni arma ha un \"fuoco primario\" e un \"fuoco secondario\", utilizzabili rispettivamente con i pulsanti sinistro e destro del mouse, che producono effetti diversi. Se la relativa opzione di gioco \u00e8 attivata, alla morte di un giocatore l'arma imbracciata per ultima viene lasciata cadere sul terreno e pu\u00f2 essere raccolta.\nMappe.\nL'ambientazione delle mappe \u00e8 molto varia: prevalgono gli ambienti futuristici, come navi spaziali, pianeti extraterrestri, fabbriche degradate o avamposti militari in disuso, ma non mancano anche antichi edifici in rovina come castelli o monasteri, acquistati dalla Liandri per trasformarli in arene da combattimento.\nMolte mappe contengono caratteristiche futuristiche come ascensori e teletrasportatori, e ostacoli come lava e acqua (in quest'ultima \u00e8 possibile immergersi, ma rimanendovi troppo a lungo si inizier\u00e0 a soffocare e a perdere salute). Alcune contengono pulsanti o interruttori che possono essere azionati dai giocatori provocando conseguenze di vario tipo. Il gioco \u00e8 retrocompatibile con la maggior parte delle mappe della campagna multiplayer di \"Unreal\". La versione per PC comprende anche l\"'Unreal Editor\", un software che permette ai giocatori di creare mappe personalizzate.\nTipi di partite.\nIn \"Unreal Tournament\" sono presenti sei diversi tipi di partite, ognuno con le proprie regole.\nDeathmatch (DM).\nIl \"deathmatch\" (\"DM\") \u00e8 la classica partita \"tutti contro tutti\". I giocatori si fronteggiano con lo scopo di uccidere il maggior numero di avversari possibile. Vince chi raggiunge per primo un certo numero di uccisioni prestabilito, o chi ne ha compiute di pi\u00f9 allo scadere del tempo limite. A parit\u00e0 di uccisioni compiute, vince il giocatore che ha il minor numero di uccisioni sub\u00ecte.\nPartita torneo a squadre (TDM).\nLa \"partita torneo a squadre\" (in inglese \"Team Deatmatch\" o \"TDM\") \u00e8 una variante del normale deathmatch: qui i giocatori sono divisi in due o pi\u00f9 squadre e lo scopo diventa uccidere solo gli appartenenti alle squadre avversarie. Vince la squadra i cui membri, complessivamente, raggiungono per primi un certo numero di uccisioni.\nCattura la bandiera (CTF).\nNelle partite \"cattura la bandiera\" (in inglese \"Capture The Flag\" o \"CTF\") i giocatori sono suddivisi in due squadre: blu e rossa. Il match si gioca in mappe apposite, dotate di due aree chiamate \"basi\" dove ciascuna squadra custodisce un oggetto speciale chiamato \"bandiera\". La mappa pu\u00f2 essere simmetrica ed equilibrata, oppure pu\u00f2 avvantaggiare una delle due squadre, fornendogli una base meglio difendibile. Lo scopo del gioco \u00e8 raggiungere la base nemica, rubare la bandiera e portarla alla propria base fino a toccare la propria bandiera, segnando cos\u00ec un punto. La vittoria \u00e8 conseguita dalla squadra che cattura pi\u00f9 bandiere entro il tempo limite o che cattura il limite designato di bandiere.\nDominio (DOM).\nNelle partite \"dominio\" (in inglese \"Domination\" o \"DOM\") i giocatori sono divisi in due o pi\u00f9 squadre. Il match si gioca in mappe apposite, nelle quali sono sempre presenti tre localit\u00e0 chiamate \"punti di controllo\". Lo scopo del gioco \u00e8 conquistare il maggior numero possibile di punti di controllo, e impedire alle squadre nemiche di appropriarsene: infatti ciascuna squadra vede salire il proprio punteggio in proporzione al numero di punti controllati e al tempo in cui rimangono di propriet\u00e0 della squadra. Vince la squadra che raggiunge per prima il limite massimo di punteggio, oppure quella che allo scadere del tempo limite ha totalizzato il punteggio pi\u00f9 alto.\nAssalto (AS).\nNelle partite \"assalto\" (in inglese \"Assault\" o \"AS\") i giocatori sono suddivisi in due squadre: gli assalitori e i difensori. Il match si gioca in mappe apposite, caratterizzate dalla presenza di una grande base che deve essere espugnata (per esempio una fortificazione militare, una nave, una base sottomarina, ecc); gli assalitori iniziano all'esterno della base mentre i difensori si trovano al suo interno. Le mappe ricalcano solitamente azioni militari e combattimenti della Storia reale, o dell'universo di \"Unreal\".\nPer gli assalitori, lo scopo della partita \u00e8 riuscire ad assaltare la base (cio\u00e8 penetrare al suo interno) entro dieci minuti, tramite il raggiungimento di una serie di obiettivi da completare in ordine (aprire una porta, orientare un'antenna, distruggere un congegno, ecc). Per i difensori, lo scopo \u00e8 impedire l'ingresso degli assaltatori ponendosi a difesa dei vari obiettivi (da quelli pi\u00f9 esterni, fino all'ultima difesa degli obiettivi finali).\nLa partita \u00e8 divisa in due fasi di gioco:\nUltimo uomo rimasto.\nLe partite \"ultimo uomo rimasto\" (in inglese \"Last Man Standing\") si giocano nelle stesse mappe delle partite deathmatch. Ogni giocatore ha in dotazione un set completo di armi e venti vite. La mappa \u00e8 priva di armi, munizioni o power-up. Ogni volta che un giocatore muore viene scalata una vita e l'ultimo che rimane in vita \u00e8 il vincitore.\nSviluppo.\nSubito dopo la pubblicazione di \"Unreal\" (maggio 1998) divenne evidente che tra i suoi principali punti deboli ci fosse il lacunoso supporto al multiplayer online. Per tale ragione, nei mesi successivi, la maggiore priorit\u00e0 degli sviluppatori divenne il miglioramento della parte \"multiplayer\" del gioco.\nIl lavoro inizi\u00f2 nell'estate del 1998. Inizialmente la Epic Games pensava di pubblicare i miglioramenti come expansion pack ufficiale, ma presto divenne evidente che il compito avrebbe richiesto pi\u00f9 lavoro del previsto, cos\u00ec a novembre il dirigente della \"Epic Games\" Mark Rein propose di pubblicarlo come titolo a s\u00e9 stante piuttosto che come espansione. Il gioco inizi\u00f2 ad essere chiamato con il nome interno di \"Unreal: Tournament Edition\". Il team di sviluppo consisteva di circa 16 persone, molti provenienti dal team di sviluppo di \"Unreal\" ed altri assunti appositamente. Lo sviluppo del gioco richiese quasi un anno e mezzo di lavoro, un budget di 2\u00a0milioni di dollari e la scrittura di righe di codice in C++ e UnrealScript.\nIl 16 settembre 1999 Epic Games pubblic\u00f2 una demo giocabile. Lo sviluppo della versione per PC venne completato il 16 novembre 1999, e quello della versione Mac il 15 dicembre 1999. Il primo bonus pack usc\u00ec il 25 febbraio 2000.\nIl gioco venne ripubblicato nell'autunno del 2000 con il nome di \"Unreal Tournament: Game of the Year Edition\", edizione che include i primi tre bonus pack e alcune mod come Rocket Arena.\nPorting per console.\nA un anno dall'uscita del gioco su piattaforma PC furono realizzate due conversioni del gioco per le console dell'epoca, PlayStation 2 e Dreamcast. La versione Dreamcast, sviluppata dalla \"Secret Level\", non comprende le partite di tipo Assalto e alcune delle mappe pi\u00f9 grandi, a causa dei limiti di memoria della Dreamcast. Per il resto, il gioco \u00e8 pressoch\u00e9 identico alla controparte PC in entrambe le console, con in aggiunta la possibilit\u00e0 di giocare in \"multiplayer\" sulla stessa macchina. La versione Dreamcast permetteva inoltre il gioco online contro gli utilizzatori della versione PC, sfruttando il modem integrato nella console; questa possibilit\u00e0 non \u00e8 prevista nella versione PS2.\nColonna sonora.\nLa colonna sonora del gioco \u00e8 costituita da circa trenta brani musicali, che spaziano dalla techno al metal alla musica elettronica. Ad ogni mappa \u00e8 associato uno specifico brano, che fa da sottofondo a tutte le partite che vi si giocano.\n\u00c8 stata composta con l'uso di software tracker e di file MOD da Alexander Brandon, Michiel van den Bos, Andrew Sega, Dan Gardopee, Peter Hajba and Tero Kostermaa. Gli effetti sonori delle armi, invece, sono stati creati da Sonic Mayhem.\nMod.\n\"Unreal Tournament\" offre una gestione delle modificazioni di gioco veramente innovativa.\nUtilizzando una sorta di struttura a plug-in infatti \u00e8 possibile combinare tra loro gli effetti di diverse mod.\nTra le mod pi\u00f9 famosi e giocate per \"Unreal Tournament\" si possono includere:"}
{"id": "344851", "revid": "1123126", "url": "https://it.wikipedia.org/wiki?curid=344851", "title": "Ceolwulf", "text": ""}
{"id": "344855", "revid": "1005847", "url": "https://it.wikipedia.org/wiki?curid=344855", "title": "Custodia cautelare", "text": ""}
{"id": "344859", "revid": "14691", "url": "https://it.wikipedia.org/wiki?curid=344859", "title": "Canzone dei Nibelunghi", "text": ""}
{"id": "344861", "revid": "2455", "url": "https://it.wikipedia.org/wiki?curid=344861", "title": "Lettera agli ebrei", "text": ""}
{"id": "344862", "revid": "640129", "url": "https://it.wikipedia.org/wiki?curid=344862", "title": "Sinfonia concertante per violino, viola e orchestra (Mozart)", "text": "La sinfonia concertante per violino, viola e orchestra in Mi bemolle maggiore K 364 (K6 320d) di Wolfgang Amadeus Mozart pu\u00f2 a pieno diritto essere considerata un doppio concerto.\nEssa viene composta a Salisburgo nel 1779 immediatamente dopo il concerto per due pianoforti e orchestra K 365, anch'esso nella tonalit\u00e0 Mi bemolle maggiore, al ritorno dal viaggio che lo aveva portato da Mannheim e a Parigi.\nIl genere concertante era di gran moda in quelle citt\u00e0, soprattutto Mannheim, che potevano vantare il primato in Europa, con orchestre di prima qualit\u00e0 sia per la presenza di virtuosi eccelsi che per ampiezza e affiatamento dell'organico. La complessa dinamica orchestrale della composizione riflette la crescente competenza tecnica dell'orchestra europea di quel periodo ed \u00e8 stata fortemente influenzata dal cavalier di Saint-George che aveva incontrato a Parigi e il cui Concerto per violino e orchestra n 5 Mozart cita nel movimento finale.\nPer tornare alla sinfonia concertante, va rilevato che Mozart non concepisce una struttura nella quale ai solisti vengano riservate ampie possibilit\u00e0 individuali ma piuttosto di creare un dialogo violino e viola e tra questi e l'orchestra. La logica \u00e8 quella cameristica post haydniana, dove non esiste prevalenza tra i componenti e il cui antagonismo Hermann Abert ben caratterizzer\u00e0 con le parole \"amichevole rivalit\u00e0\".\nIl primo tempo allegro maestoso \u00e8 una pagina sinfonica. L'\"andante\" \u00e8 invece una pagina lirica in cui l'orchestra ha funzione di accompagnamento dei due strumenti solisti che senza soluzione di continuit\u00e0 alternano e compenetrano temi di soave bellezza e irresistibile poesia. Il \"presto\" che conclude la sinfonia concertante \u00e8 un rond\u00f2 dal ritmo instancabile e luminoso.\nUna curiosit\u00e0 \u00e8 il fatto che la parte della viola solista sia scritta in Re maggiore con l'indicazione \"accordata un mezzo tono pi\u00f9 alto\"; questo accorgimento ha lo scopo di rendere la viola pi\u00f9 brillante grazie alla maggiore tensione delle corde e all'utilizzo delle corde vuote mentre il violino nella tonalit\u00e0 di mi bemolle, a causa dell'impossibilit\u00e0 di utilizzare frequentemente le corde vuote, assume una sonorit\u00e0 pi\u00f9 velata. In questo modo si eviterebbe che il violino sovrasti la viola.\nNormalmente per\u00f2 oggi i violisti preferiscono suonare con lo strumento accordato normalmente. Mozart ha avuto inoltre cura di scrivere egli stesso le cadenze, di cui quella del secondo movimento \u00e8 di incredibile bellezza.\nDati sull'opera.\nCatalogo K\u00f6chel\nDurata\nMovimenti\nOrganico\nLuogo e data di composizione\nPrime edizioni a stampa\nAutografo"}
{"id": "344869", "revid": "1833487", "url": "https://it.wikipedia.org/wiki?curid=344869", "title": "Giuseppe Seguenza", "text": "Biografia.\nCompiuti gli studi di farmacista, ai quali lo aveva indirizzato il padre anch'esso farmacista (esiste ancora la Farmacia Seguenza ed \u00e8 nei pressi della casa natale del dottorato), si diede allo studio delle scienze geologiche e mineralogiche, dalle quali si sentiva attratto maggiormente.\nA ventitr\u00e9 anni egli scopr\u00ec che tutti i prodotti delle emanazioni di Vulcano (una delle Isole Eolie) contengono composti arsenicali. In seguito pubblic\u00f2 altri lavori scientifici che gli meritarono l'attenzione dei dotti d'Europa e la medaglia d'argento all'Esposizione di Parigi.\nQueste opere gli conseguirono la cattedra di professore di Storia Naturale al Liceo Maurolico, poi quella dell'Istituto Tecnico di Messina ed infine ebbe accesso alla libera docenza all'Universit\u00e0 di Messina.\nIn seguito comp\u00ec altri lavori intorno ai giacimenti metalliferi di Fiumedinisi, ai terreni e ai fossili del territorio messinese e di quello calabro, i quali furono premiati e pubblicati a proprie spese dalla Regia Accademia dei Lincei.\nGiuseppe Seguenza mor\u00ec all'et\u00e0 di cinquantasei anni compianto dai dotti di tutta Europa e fu il figlio Luigi ad occuparsi della prosecuzione della sua opera. Gli \u00e8 intitolato uno dei tre Licei Scientifici (Liceo Scientifico G. Seguenza) della citt\u00e0 di Messina. Fu inoltre intitolato a suo nome il museo di Nizza di Sicilia."}
{"id": "344871", "revid": "3831", "url": "https://it.wikipedia.org/wiki?curid=344871", "title": "Mettio Curzio", "text": ""}
{"id": "344872", "revid": "709565", "url": "https://it.wikipedia.org/wiki?curid=344872", "title": "Incubo (mitologia)", "text": "Col termine incubo (dal latino \"incubare\", \"giacere sopra\"), nella tradizione romana veniva indicata una creatura malefica di aspetto maschile che giaceva sui dormienti, dando loro un senso di soffocamento o congiungendosi carnalmente con essi.\nTale creatura trova rispondenza in figure analoghe quali l'\"Efialte\" (\u1fbd\u0395\u03d5\u03b9\u03ac\u03bb\u03c4\u03b7\u03c2) nella tradizione greca, il \"Pahad Layla\" ebraico (\"terrore della notte\") e pi\u00f9 divinit\u00e0 demoniache mesopotamiche come il sumero \"Irdu Lili\" o \"Lil\u016b\", la cui controparte femminile \u00e8 \"Ardat Lili\" o la pi\u00f9 nota \"Lilith\" nonch\u00e9 l'accadico \"Kiel-lillal\".\nUna versione femminile di questa creatura \u00e8 chiamata succubo.\nMiti e testimonianze.\nTradizione romana.\nIndicati come una sorta di geni malefici, opprimevano la persona nel sonno, soprattutto se in uno stato febbrile e venivano reputati la causa degli incubi, del \"pavor nocturnus\" e della paralisi ipnagogica.\nLe fonti, sporadiche e piuttosto tarde, le identificavano anche a divinit\u00e0 rurali (fauni, insieme ad altri come \"Fatuus\", \"Fatuclus\" e \"Inuus\"), quali causa delle gravidanze indesiderate. Gi\u00e0 religione greca e romana considerava la possibilit\u00e0 che uomini eccezionali siano generati da esseri soprannaturali. Secondo Svetonio in \"Vite dei Cesari\", Augusto sarebbe il figlio Atia Balba Cesonia visitata nel sonno da Apollo sotto le sembianze di un serpente.\nLa \"interpretatio\" romana era piuttosto varia e forniva una certa variet\u00e0 di fisionomie. Mentre Plinio il Vecchio nel \"Naturalis Historia\" parla del loro potere di generare incubi dopo l'accoppiamento con uomini e donne, compresi gli animali, ma poi assume un approccio medico e descrive i rimedi, offerti dalla medicina popolare, per tutelarsi da incubi ricorrenti, all'opposto Petronio nel \"Satyricon\" descrive un Incubus che perde il suo berretto conico mentre folleggiava. Colui che trovava uno di questi acquistava il potere di scoprire tesori nascosti.\nNel \"Somnium Scipionis\" di Macrobio gli Incubus erano dei fantasmi che entravano nella mente del malcapitato nel momento di passaggio tra il sonno e il dormiveglia, mentre nel \"De Civitate Dei\" di sant'Agostino \u00e8 un termine sinonimo di fauno.\nProsecuzione del mito nel Medioevo.\nGli incubi continuarono a essere presenti nelle leggende medievali dove la loro figura divent\u00f3 pi\u00f9 malvagia. L'incubo sottrae energia dalla persona con cui giace per trarne nutrimento, uccidendo la sua vittima o lasciandola quasi soffocata.\nTale demone \u00e8 citato nel trattato per gli esorcismi \"Malleus Maleficarum\" e nel \"Daemonologie\" di Giacomo I d'Inghilterra.\nMitologia nordica.\nNella tradizione anglosassone, nel \"Historia Regum Britanniae\" il mago Merlino \u00e8 descritto come figlio di una donna e di un Incubus.\nNel contesto della mitologia norrena, il poema \"Ynglingatal\", del IX secolo, la \"Saga degli Ynglingar\" e l'\"Historia Norvegi\u00e6\" del XIII secolo, raccontano della morte di re Vanlandi soffocato alle porte del sonno (sonno ipnopompico) a causa del peso di un Incubus inviato da una v\u01eblva (strega/sacerdotessa).\nLa stessa creatura era nota come \"Mahr\" nella tradizione germanica.\nContesti mitologici extraeuropei.\nAnalogamente, la paralisi del sonno \u00e8 causata dai jinn in Egitto e dal demone \"Kanashibari\" (\u91d1\u7e1b\u308a, letteralmente \"legato col metallo\"), in Giappone.\nFolclore italiano.\nUn mito anch'esso nato come tentativo di interpretazione popolare della paralisi ipnagogica \u00e8 quello delle \"pandafeche\", presente nel folclore abruzzese e marchigiano; per difendersi da esse \u00e8 necessario dormire in posizione supina, posizionare una scopa accanto al letto o sistemare un sacchetto di sabbia, che le distrarrebbe costringendole a contare tutti i granelli. Un mito simile si ritrova anche nella tradizione tirolese e ladina, in cui \u00e8 presente la \"Trud\", una strega che penetra nottetempo nelle camere da letto passando per il buco della serratura, si siede sul petto delle persone e impedisce loro di respirare. In questo caso, per difendersi basterebbe farsi il segno della croce, che per\u00f2 risulta difficile in una situazione di paralisi. Nell'area del Beneventano, la strega che agisce in questo modo prende il nome di \"Janara\".\nIn Sardegna, in tempi non troppo remoti i pastori sostenevano l'esistenza di creature notturne capaci di \"disturbare\" chi dorme provocando inevitabilmente incubi. A volte, secondo queste credenze, assumono l'aspetto di esseri muniti d'artigli, quindi facilmente ricollegabili come aspetto a lupi o cani di proporzioni gigantesche, analogamente all'Ammuntadore sardo (il quale capita venga raffigurato in maniere differenti e spesso discordi tra loro); altre volte, per\u00f2, assumono l'aspetto di folletti (ad es. il Laurieddhu salentino), il cui unico scopo \u00e8 custodire tesori e disturbare i dormienti (generalmente sedendosi sul loro petto impedendo una respirazione regolare) che, dopo essersi dimostrati pazienti nei loro riguardi, possono entrare in possesso di immense ricchezze.\nInfluenze culturali.\nArte.\nGli Incubus furono il soggetto di una serie fortunata di oli su tela di Johann Heinrich F\u00fcssli, noti come \"Incubo\".\nLetteratura.\nIn \"Faust\" Goethe fa apparire Mefistofele con l'aspetto di un cane con un'invocazione che termina con \"Incubus! Incubus!\".\nSaghe contemporanee.\nLa leggenda \u00e8 stata ripresa dalla scrittrice Stephenie Meyer per la sua saga di \"Twilight\": nella saga gli Incubi sono vampiri che seducono le donne prima di ucciderle. Dato che in genere si ritiene che la Meyer non si sia sufficientemente documentata e le sue conoscenze siano generiche, non \u00e8 detto che la fonte diretta sia la mitologia e la leggenda qui citate o piuttosto la letteratura vampiresca (per esempio Carmilla di Sheridan Le Fanu e non solo, in cui di fatto il vampiro che attacca la vittima, donna o bambino, nel sonno, di fatto sta su di lui e gli preme addosso) o viceversa.\nAnime.\nIn \"Fate/stay night\" il mago Merlino \u00e8 figlio di una donna e di un Incubus, dal quale ne derivano i poteri magici e in particolare la chiaroveggenza, nonch\u00e9 l'interesse per l'amore. \nAltre apparizioni moderne degli incubi si trovano in vari giochi fantasy come D&amp;D e , in cui assumono per\u00f2 l'aspetto di cavalli diabolici."}
{"id": "344873", "revid": "1974457", "url": "https://it.wikipedia.org/wiki?curid=344873", "title": "Tavolozza (informatica)", "text": "Una tavolozza (in lingua inglese \"palette\"), nella computer grafica indica un insieme dei colori disponibili in un programma di grafica o di disegno.\nAspetti tecnici.\nOgni colore della tavolozza \u00e8 associato ad un \"indice\", cio\u00e8 ad un ordinale che identifica il colore nella tavolozza stessa (\u00e8 possibile comunque che lo stesso colore si ripeta con indici diversi). La rappresentazione dei pixel di un'immagine attraverso indici nella tavolozza permette un drastico risparmio memoria e tempo computazionale rispetto ad altre tecniche, ma limita la gamma di colori utilizzabili a quelli presenti nella tavolozza. Questi ultimi possono essere fissi, se determinati, ad esempio, dall'hardware utilizzato, oppure modificabili a seconda della fattispecie di un'immagine.\nIn HTML i colori sono rappresentati mediante la \"hex triplet\", un numero esadecimale a sei cifre e tre byte. Ogni byte si riferisce al Rosso, al Verde o al Blu, nell'ordine, con una gamma che si estende da 00 a FF (notazione esadecimale) oppure da 0 a 255 (notazione decimale). La somma di tre colori primari RGB generati a valore pieno 255 produce il bianco, ma se i colori vengono riprodotti con valore 0, la loro somma produce il nero. A video i colori hanno lo stesso comportamento per via della quantit\u00e0 di luce che contengono; le varianti intermedie generano i colori.\nPer sfruttare al meglio le caratteristiche della tecnica digitale il numero di elementi in una tavolozza \u00e8 generalmente una potenza di due e raramente supera i 28 = 256 colori. La palette \u00e8 stata messa a punto quando i monitor del computer potevano visualizzare al massimo questo numero di colori. I colori web-safe sono generati da tutte le miscele possibili di sei sfumature di Rosso, Verde e di Blu. 216 corrisponde quindi al maggior numero possibile di colori considerati sicuri per la progettazione di pagine web. Quando \u00e8 necessario un numero di colori ancora maggiore \u2013 \u00e8 questo il caso di tutte le rappresentazioni fotografiche o realistiche \u2013 le tavolozze non vengono usate; il colore \u00e8 allora codificato direttamente nelle componenti cromatiche secondo il modello adoperato. Dal 2011 per\u00f2, i personal computer tipicamente possiedono 24-bit (TrueColor) e l'uso dei colori \"web-safe\" \u00e8 caduto praticamente in disuso.\nColori X11.\nOggi la maggior parte dei browser web supporta una gamma pi\u00f9 ampia di colori, basati sull'elenco del protocollo di visualizzazione in rete X11, che contiene i 140 nomi illustrati. Anche in questo caso si pu\u00f2 utilizzare in alternativa al nome, il valore espresso come hex triplet RGB."}
{"id": "344874", "revid": "1318658", "url": "https://it.wikipedia.org/wiki?curid=344874", "title": "Tavolozza", "text": ""}
{"id": "344876", "revid": "287204", "url": "https://it.wikipedia.org/wiki?curid=344876", "title": "Palette", "text": ""}
{"id": "344877", "revid": "125989208", "url": "https://it.wikipedia.org/wiki?curid=344877", "title": "Reggia di Caserta", "text": "La reggia di Caserta \u00e8 una residenza reale, storicamente appartenuta ai Borbone delle Due Sicilie, ubicata a Caserta. Voluta da Carlo di Borbone, la posa della prima pietra, che diede l'avvio ai lavori di costruzione, si ebbe il 20 gennaio 1752, su progetto di Luigi Vanvitelli: a questo seguirono il figlio Carlo e altri architetti. La reggia venne conclusa nel 1845.\nAssieme all'acquedotto Carolino e al Belvedere di San Leucio, \u00e8 stata inserita dall'UNESCO, nel 1997, nella lista dei patrimoni dell'umanit\u00e0. Costituisce, inoltre, uno dei musei statali italiani, a cui, nel 2016, \u00e8 stata concessa l'autonomia speciale dal Ministero della cultura.\nStoria.\nIl 15 maggio 1717, George Berkeley descrisse una villa, posta a circa mezzo miglio dall'abitato di Caserta, in condizioni di degrado e abbandono:\nNel 1751 Carlo acquist\u00f2 dalla famiglia Caetani di Sermoneta il feudo di Caserta, comprendente anche la villa, con l'idea di istituire in questo luogo il nuovo centro amministrativo del regno, in un luogo generalmente considerato sicuro, lontano dalle eruzioni del Vesuvio e dagli attacchi dei pirati, come quella del 1742, operata dai britannici, adeguandosi allo stesso tempo ai canoni dell'urbanistica illuministica gi\u00e0 presente in centri come Vienna o Parigi: il nuovo palazzo avrebbe dovuto essere completamente autosufficiente, con accanto un nucleo urbano produttivo. Gi\u00e0 prima dell'acquisto dell'appezzamento nel 1750, il re aveva scelto Luigi Vanvitelli come architetto, dopo aver avuto il permesso da papa Benedetto XIV, dato che questo era impegnato nel restauro della basilica della Santa Casa di Loreto: il progetto della reggia, con annesso giardino, giunse a Napoli il 22 novembre 1751. Il giorno del trentaseiesimo compleanno del re, il 20 gennaio 1752, iniziarono i lavori, con la cerimonia della prima pietra, alla presenza del Nunzio pontificio Vanvitelli, che a sua volta pose una seconda pietra con la scritta:\nricorda nei suoi scritti la cerimonia:\nNel cantiere della reggia furono utilizzati operai e schiavi: nel 1760 si contavano oltre duemila uomini. Tutti i prodotti adoperati nella costruzione furono prelevati o prodotti nelle zone circostanti, come il tufo da San Nicola la Strada, la calce da San Leucio, il marmo grigio da Mondragone, la pozzolana da Bacoli e il travertino da Bellona: fanno eccezione il marmo bianco di Carrara e il ferro di Follonica.\nFino al momento in cui il re lasci\u00f2 Napoli per ritornare in Spagna, nel 1759, e a cui succedette Ferdinando IV, i lavori procedettero celermente, per poi subire un rallentamento: nel 1764 si arrestarono per un'epidemia di colera e una carestia, stessi eventi che si verificarono anche l'anno successivo. Nel 1773 mor\u00ec Luigi Vanvitelli e la costruzione non era ancora terminata: il prosieguo dell'opera venne affidato al figlio Carlo. Nonostante fosse incompleta, la reggia cominci\u00f2 a essere abitata dal 1789: Giuseppe Maria Galanti, nello stesso anno, afferm\u00f2 che i lavori fossero gi\u00e0 costati sette milioni di ducati e che nel cantiero fossero impegnate oltre duemila persone. Con la proclamazione della Repubblica Napoletana nel 1799, la reggia, cos\u00ec come le altre propriet\u00e0 della Corona, vennero espropriate: pur non subendo gravi danni, venne depredato il mobilio, recuperato poi a seguito della Restaurazione. L'opera di costruzione continu\u00f2 anche durante il decennio francese, come si legge in uno scritto di Stendhal:\nCarlo Vanvitelli mor\u00ec nel 1821 e gli succedettero altri architetti: la reggia venne completata nel 1845; rispetto al disegno originario, per le sopraggiunte difficolt\u00e0 economiche, vennero eliminate dal progetto le torri angolari, la cupola centrale e gli alloggiamenti per le guardie che dovevano racchiudere la piazza antistante.\nNella reggia, il 22 maggio 1859, mor\u00ec Ferdinando II delle Due Sicilie. L'anno successivo, precisamente il 21 ottobre 1860, dal palazzo, Giuseppe Garibaldi scrisse al re Vittorio Emanuele II di Savoia per consegnargli la provincia della Terra di Lavoro.\nNel 1919 l'intero complesso pass\u00f2 da bene reale al demanio statale. Sub\u00ec diversi danni durante la seconda guerra mondiale: nel ottobre 1943 divenne quartier generale degli alleati, mentre il 27 aprile 1945, la Germania nazista firma la resa incondizionata alle forze anglo-americane, sancendo la fine del conflitto. Nel 1997 il complesso della reggia di Caserta venne dichiarato dall'UNESCO patrimonio dell'umanit\u00e0.\nDescrizione.\nPalazzo reale.\nLa reggia di Caserta \u00e8 ubicata presso l'estremit\u00e0 occidentale di Caserta, citt\u00e0 che deve il suo sviluppo al complesso reale: infatti, l'antico centro di Caserta \u00e8 da ritrovare in quello che \u00e8 stato poi denominata Casertavecchia, mentre, l'odierna citt\u00e0, era, prima della costruzione della reggia, un villaggio denominato La Torre, nome derivante da una torre degli Acquaviva d'Aragona.\nLa piazza antistante ha una forma ellittica e ospitava le parate militari: secondo il progetto, ai lati, dovevano sorgere gli alloggiamenti per le guardie reali, poi non realizzate. Nel 1789, Giuseppe Maria Galanti, visitando il palazzo non ancora completato, scriveva:\nNella piazza doveva giungere un viale, lungo circa quindici chilometri, che collegava il palazzo direttamente a Napoli, anch'esso parzialmente realizzato.\nIl palazzo reale ha una superficie di 47\u00a0000 metri quadrati: la sua lunghezza \u00e8 di 247 metri, una larghezza di 190 e un'altezza di 41; ha forma rettangolare con quattro cortili interni con angoli smussati di 45 gradi, ognuno con una lunghezza di 74 metri per una larghezza di 52; nel punto d'incontro tra i due bracci, dove, nel progetto originario, doveva sorgere una cupola, si trova una lanterna. I piani sono cinque: terreno, mezzanino, piano nobile, secondo piano e attico, oltre a un piano sotterraneo, illuminato tramite feritoie, che ospitava cantine, cucine e officine. Internamente sono dislocate 1\u00a0200 stanze, 34 scale, mentre le finestre sono 1\u00a0742.\nNei sotterranei del palazzo \u00e8 ospitato il Museo dell'Opera e del Territorio.\nFacciata.\nLa facciata \u00e8 realizzata in laterizi, travertino di Santo Iorio e marmi provenienti da Carrara, dalla Sicilia e dall'Italia meridionale: in particolare, il piano terra e il primo piano hanno un basamento in bugnato, il piano nobile e il secondo sono caratterizzati da semicolonne e lesene, le finestre dell'ultimo piano sono collocate all'interno di una trabeazione, mentre il cornicione \u00e8 protetto da una balaustra. Lo stesso schema lo si ritrova nella facciata interna, con l'aggiunta di pareste intorno alle finestre del primo e secondo piano. Nel progetto originario erano previste, ai quattro angoli della facciata, quattro torri, poi mai realizzate, che avrebbero fatto somigliare il palazzo di Caserta al monastero dell'Escorial. A conferma di questo Galanti scriveva:\nLe finestre della facciata principale sono 245 e tre ingressi: l'ingresso principale \u00e8 caratterizzato, ai lati, da quattro basi, che avrebbero dovuto ospitare quattro statue mai eseguite raffiguranti \"Magnificenza\", \"Giustizia\", \"Clemenza\" e \"Pace\", cos\u00ec come quella di \"Carlo III\" che avrebbe dovuto essere alloggiata nella nicchia sovrastante il portone principale, il quale risulta inquadrato in colonne binate, reca un'epigrafe con le date di costruzione della reggia e commemora la memoria di Carlo e Ferdinando IV.\nVestibolo inferiore.\nSuperato il portone d'ingresso centrale ci si immette nella Galleria interna, chiamata anche Cannocchiale, in quanto consente una vista prospettica sul parco con le fontane, fino alla cascata artificiale del monte Briano; la galleria ha tre navate: quella centrale era utilizzata per le carrozze, mentre le due laterali per i pedoni.\nAl centro della galleria \u00e8 il vestibolo inferiore: ha pianta ottagonale e permette di avere una visuale su tutti e quattro i cortili; da uno dei cortili, sul lato occidentale, si accede al teatrino di corte, unica parte della reggia interamente completata, anche nelle decorazioni, da Luigi Vanvitelli. In una nicchia del lato sinistro del vestibolo \u00e8 posta una statua in marmo raffigurante \"Ercole a riposo\", dell'altezza di tre metri, in origine attribuita ad Andrea Violani, per poi scoprire essere proveniente dalle terme di Caracalla e arrivata a Napoli insieme al resto della collezione Farnese nel 1766; le altre statue che adornano il vestibolo sono \"Venere e Germanico\" di Andrea Violani e \"Apollo e Antinoo\" di Pietro Solari.\nScalone.\nSul lato destro del vestibolo si apre lo scalone che conduce all'interno del palazzo: formato da un totale di centosedici gradini in marmo bianco di Carrara, lo scalone \u00e8 composto da una rampa centrale che termina su un pianerottolo, da cui si dipartono altre due rampe parallele che giungono al vestibolo superiore. L'intero ambiente \u00e8 decorato alle pareti con marmi colorati, con l'aggiunta di colonne in marmo di Biliemi, e l'illuminazione \u00e8 consentita tramite ventiquattro finestre. La rampa centrale termina con due \"Leoni\", realizzati da Paolo Persico e Tommaso Solari, che stanno a simboleggiare la forza delle armi e della ragione.\nLa parete di fondo \u00e8 contraddistinta da tre nicchie che ospitano tre statue in gesso, che in origine dovevano essere in marmo, raffiguranti al centro \"Maest\u00e0 Regia\", nella figura di Carlo di Borbone con in una mano uno scettro che reca sulla punta un occhio aperto a simboleggiare la conoscenza del re su ci\u00f2 che comanda, a sinistra \"Merito\", un giovane con in testa una corona d'alloro e spada nel fodero, e a sinistra \"Verit\u00e0\", una donna con in mano un sole splendente: le sculture sono rispettivamente opera di Tommaso Solari, Andrea Violani e Gaetano Salomone. La volta \u00e8 affrescata con \"Reggia di Apollo\", di Girolamo Starace Franchis, contornata da medaglioni che raffigurano le \"Stagioni\", mentre l'illuminazione \u00e8 data da quattro finestroni. Sulla scala Domenico Bartolini nel 1827 scriveva:\nVestibolo superiore.\nIl vestibolo superiore, replica di quello sottostante, \u00e8 anch'esso a pianta ottagonale, con ventiquattro colonne: queste sono ripartite in otto colonne centrali di forma trapezoidale in brecciolina rossa che sorreggono la volta e sedici colonne in ordine ionico in brecciolina gialla del Gargano. In epoca borbonica, al di sopra della volta del vestibolo, sedeva l'orchestra, che con la sua musica accoglieva gli ospiti al palazzo.\nDal vestibolo superiore si ha accesso sia alla cappella Palatina, la quale \u00e8 stata consacrata il 25 dicembre 1784 e conserva sull'altare maggiore una tela raffigurante l\"'Immacolata Concezione\", opera di Giuseppe Bonito], sia agli appartamenti reali.\nAppartamenti reali.\nLe sale degli appartamenti reali, situate sul piano nobile, furono decorate tra il XVIII e il XIX secolo: in particolare, quelle abbellite nel XVIII secolo presentano una decorazione in rococ\u00f2, mentre quelle del XIX secolo in stile Impero.\nLa sala degli Alabardieri venne progettata da Luigi Vanvitelli e completata da suo figlio Carlo: la volta \u00e8 affrescata con \"Le armi di Casa Borbone sostenute dalla virt\u00f9\", di Domenico Mondo del 1789, e il cui bozzetto \u00e8 conservato presso il Museo del Louvre. Sia le porte sia le finestre sono incorniciate in marmo e sormontate da decorazioni in stucco, che raffigurano armi e trofei, realizzate da Andrea Cal\u00ec e Angelo Maria Brunelli. Tommaso Bucciano tra il 1787 e il 1789 ha scolpito gli otto busti femminili in scagliola, che riproducono l\"'Allegoria delle arti\", posizionate sul registro superiore delle pareti. Il mobilio risale al XVIII secolo ed \u00e8 composto da sgabelli e consolle di manifattura napoletana: sulle consolle sono posti busti in marmo delle regine, tra cui \"Maria Carolina d'Asburgo\", realizzato da Konrad Heinrich, \"Maria Isabella\", \"Maria Cristina di Savoia\" e \"Maria Sofia di Wittelsbach\".\nLa sala delle Guardie del Corpo \u00e8 anche chiamata Sala degli Stucchi per le decorazioni in stucco alle pareti, le quali sono arricchite con lesene in ordine dorico che sorreggono un cornicione: la volta \u00e8 affrescata con \"La Gloria del Principe e le dodici province del Regno\", di Girolamo Starace Franchis del 1785. L'arredo \u00e8 composto da un camino opera di Carlo Beccalli, quattro consolle a mezzo tondo di manifattura napoletana del XVIII secolo su cui sono posti i busti di \"Ferdinando I\", di Antonio Canova, \"Francesco I\", di Giuseppe Del Nero, \"Ferdinando II\" e \"Francesco II\", di ignoti, e sgabelli in stile Impero che vennero trasferiti alla reggia dal palazzo delle Tuileries di Parigi, per volere di Gioacchino Murat durante l'occupazione francese. I dodici bassorilievi posizionati lungo la pareti, che raffigurano episodi della seconda guerra punica, furono realizzati tra il 1786 e il 1789 da Gaetano Salomone, Tommaso Bucciano e Paolo Persico; inoltre, al centro della parete di destra, \u00e8 collocata la scultura in marmo \"Alessandro Farnese incoronato dalla Vittoria\": l'opera, commissionata da Odoardo Farnese, faceva parte della collezione Farnese e venne trasferita alla reggia di Caserta per volere di Ferdinando IV nel 1789.\nLa sala di Alessandro \u00e8 posta esattamente al centro della facciata della reggia. Conserva le decorazioni iniziali di Carlo Vanvitelli, anche se \u00e8 stata rimaneggiata durante l'epoca murattina, quando fu adibita a sala del trono: il trono di Murat venne realizzato da Georges Jacob per Napoleone Bonaparte ed era composto da una sedia, un poggiapiedi, una poltrona e uno sgabello. Ulteriori modifiche si ebbero durante il regno di Ferdinando II; nel periodo francese infatti, fu decorata con bassorilievi raffiguranti le imprese di Murat: a seguito della restaurazione borbonica queste furano rimosse sostituendole con due tele, \"Abdicazione di Carlo di Borbone a favore del figlio Ferdinando IV nel 1759\", di Gennaro Maldarelli e realizzata nel 1849, e \"La vittoria di Carlo di Borbone alla battaglia di Velletri\", di Camillo Guerra. Il soffitto \u00e8 affrescato con \"Matrimonio di Alessandro Magno e Roxane\", del 1787 di Mariano Rossi. Sulle porte sono posti sei bassorilievi: \"Filippo il Macedone affida Alessandro il giovinetto ad Aristotele\", \"Alessandro a Delfi costringe la Pizia a predirgli il futuro\", \"Alessandro consegna il suo testamento prima di morire\", realizzati da Tito Angelini, \"Alessandro doma Bucefalo\", \"Alessandro copre con il suo manto il cadavere di Dario\" e \"Iassile in Egitto offre ad Alessandro tutti i suoi avere\", di Gennaro Cal\u00ec. Sul camino \u00e8 posto un medaglione, in marmo di fior di pesco, con il profilo di Alessandro Magno di Valerio Villareale e un orologio con quadrante a 24 ore del 1828.\nAlle spalle della sala di Alessandro \u00e8 esposta, in venti sale, la collezione TerraeMotus: questa fu voluta da Lucio Amelio, il quale, a seguito del terremoto dell'Irpinia del 1980, invit\u00f2 gli artisti contemporanei a presentare un'opera che avesse come tema quella del tragico evento. All'iniziativa risposero sessantacinque artisti tra cui Andy Warhol con \"Fate Presto\", Giulio Paolini con \"L'altra figura\", Keith Haring con \"Senza Titolo\", e ancora Michelangelo Pistoletto, Mario Schifano, Tony Cragg e Joseph Beuys. La collezione venne esposta per la prima volta a Boston nel 1983, a cui seguirono villa Campolieto a Ercolano e il Grand Palais a Parigi: fu donata alla reggia di Caserta definitivamente nel 1993, per essere poi esposta in maniera ciclica a partire dall'anno successivo.\nAppartamento nuovo.\nLa sala di Marte era chiamata anche Anticamera per i Titolati e i Baroni del Regno, Uffiziali Maggiori e Intendenti Esteri, in quanto luogo di raduno dei nobili titolati: fu realizzata da Antonio De Simone con la collaborazione di \u00c9tienne-Ch\u00e9rubin Leconte e celebrava le virt\u00f9 militari dei francesi che erano riusciti a conquistare Napoli. La volta \u00e8 affrescata con opere di Antonio Calliano del 1813 raffigurante \"Il trionfo di Achille protetto da Marte\" e \"La Morte di Ettore\". Sul camino \u00e8 posto il bassorilievo \"Forza, Prudenza e Fama\", di Valerio Villareale, mentre sulle sovrapporte sono i bassorilievi con temi riguardanti la guerra di Troia; al centro delle pareti brevi due \"Vittorie alate\". La pavimentazione \u00e8 del 1815, realizzata con tre diversi tipi di marmi, ossia verde antico, alabastro e di Carrara ed \u00e8 disposta in modo tale da formare motivi geometrici, con una stella al centro di un esagono incorniciato in una greca. Al centro del salone \u00e8 una coppa di alabastro e marmo serpentino, di bottega romana, della prima met\u00e0 del XVIII secolo, donata a Ferdinando II da papa Pio IX per l'ospitalit\u00e0 ricevuta durante la Repubblica Romana. Il mobilio comprende delle consolle con piano di marmo orientale: su una di questa poggia un busto, forse raffigurante \"Arianna\", nel quale \u00e8 incastonato un orologio di Courvoisier Fr\u00e8res, giunto a Caserta nel 1852 e completo di due elementi andati perduti, ossia un diadema in bronzo e una campana di vetro.\nLa sala di Astrea, chiamata anche Anticamera per i Gentiluomini di Carriera, Ambasciatori, Segretari di Stato e altre persone privilegiate, poich\u00e9 destinata appunto agli ambasciatori, ai gentiluomini e segretari di Stato, deve la sua denominazione all'affresco posto nella volta, raffigurante il \"Trionfo di Astrea\", di Jacques Berger del 1815: il pittore, per ritrarre Astra, si ispir\u00f2 a Carolina Bonaparte, moglie di Murat. Fu lo stesso Murat a commissionare la camera e i lavori di realizzazione furono curati da Antonio De Simone con l'aiuto di \u00c9tienne-Ch\u00e9rubin Leconte. Sui lati brevi della camera sono posti due altorilievi: il primo, di Valerio Villareale, \"Minerva come Ragione tra la Stabilit\u00e0 e la Legislazione\", mentre il secondo, di Domenico Masucci, \"Astrea tra Ercole e il Regno delle due Sicilie\". Anche i bassorilievi posti nella volta, di colore dorato, hanno come tema la figura di Astrea.\nLa sala del Trono ha una lunghezza di trentacinque metri per una larghezza di tredici ed \u00e8 illuminata da sei finestre; venne completata nel 1845, in occasione del Congresso degli scienziati italiani: i lavori iniziarono nel 1811 sotto la direzione di Pietro Bianchi per poi passare nelle mani di Gaetano Genovese. Lungo le pareti sono poste ventotto colonne scanalate, disposte in coppia, i cui capitelli sono stati scolpiti da Gennaro Aveta: l'artista \u00e8 anche l'autore delle decorazioni delle sovrapporte ritraenti simboli borbonici e onorificenze del regno. Sulle pareti brevi sono presenti due bassorilievi che hanno come tema la \"Fama\", opera di Tito Angelini e Tommaso Arnaud, mentre sull'architrave sono posti 44 medaglioni con i ritratti dei re di Napoli, da Ruggero il Normanno fino a Ferdinando II. La volta \u00e8 affrescata con l'opera \"La posa della prima pietra del Palazzo il 20 gennaio 1752\", di Gennaro Maldarelli, del 1845. Il trono, posto sul fondo della sala, \u00e8 in legno intagliato e dorato, con braccioli a forma di leoni alati, ai lati due sirene simbolo della citt\u00e0 di Napoli e rivestito in velluto blu: probabilmente era un trono da barca, risale al XIX secolo.\nNelle retrostanze della sala del Trono e della sala di Astrea sono raccolti disegni e modelli degli ambienti della reggia di Caserta. Nella sala Luigi Vanvitelli, cos\u00ec chiamata per via di una pittura eseguita da Giacinto Diano e che ha come protagonista proprio l'architetto, si conserva un plastico della reggia realizzato da Antonio Rosz tra il 1756 e il 1759. In un'altra sala sono custoditi dei modelli lignei delle sale di Marte e di Astrea, realizzati intorno al 1813, il modello della sala del Trono, della fontana di Eoleo, anche questo opera di Rosz, mentre alle pareti delle tavole tratte dalle \"Dichiarazioni dei disegni del Reale Palazzo di Caserta\" redatto da Luigi Vanvitelli nel 1756 con incisioni di Rocco Pozzi, Carlo Nolli e Nicola D'Orazi. Sempre realizzato da Rosz, al centro della terza sala, \u00e8 il modello della facciata del palazzo, mentre alle pareti bozzetti di Domenico Masucci e Valerio Villareale, oltre a disegni di Luigi e Carlo Vanvitelli.\nAppartamento del Re.\nLa Sala del Consiglio presenta nella volta \"Pallade premia le arti e le scienze per mezzo del Genio della Gloria\", di Giuseppe Cammarano del 1814: tra il mobilio un tavolo neobarocco in porcellana di S\u00e8vres dono di Napoli a Francesco II delle Due Sicilie per le nozze con Maria Sofia di Baviera.\nSegue il Salotto di Francesco II: particolare \u00e8 una consolle con un ripiano in pietre dure realizzato nel Real Laboratorio di Napoli, su disegno di Gennaro Cappella.\nLa camera da letto di Francesco II, in origine camera da letto di Murat, presenta al soffitto un affresco di Cammarano, \"Riposo di Teseo dopo l'uccisione del Minotauro\", inquadrato in una sorta di arazzo dipinto, sostenuto con delle lance. Nella sala \u00e8 conservato anche il letto a baldacchino che termina con le teste di Pallade e Marte, oltre a due Geni alati; tra gli altri elementi di arredo un tavolo che poggia su sfingi alate, una specchiera, una poltrona in mogano, una scrivania in legno rosa intarsiato e comodini a pilastro.\nAdiacente alla camera da letto \u00e8 posta la stanza da bagno, in stile neoclassico, con vasca in granito decorata con figure leonine e toilette in marmo di Carrara, realizzata nel 1829; nella volta \u00e8 un affresco di Cammarano, \"Cerere\".\nAppartamento Murattiano.\nIl cosiddetto Appartamento Murattiano venne allestito in occasione della conquista francese del Regno di Napoli, agli inizio del XIX secolo, quando Gioacchino Murat dimor\u00f2 nella reggia: gli ambienti sono tutti in stile neoclassico e le pareti tappezzate con sete di San Leucio. Parte degli arredi provengono dalla reggia di Portici.\nLa Prima anticamera ha volta affrescata con \"Minerva invita Telemaco a partire da Itaca\" di Franz Hill, dipinto tra il 1814 e il 1815; alle pareti due tele raffiguranti \"Tornei davanti alla Reggia\", di Salvatore Fregola del 1849.\nLa volta della Seconda anticamera reca l'affresco \"Ettore rimprovera Paride\", di Cammarano; alle pareti, oltre vari ritratti francesi di epoca napoleonica, anche \"Pranzo offerto ai poveri da Gioacchino Murat\" di Gaetano Gigante.\nLa camera da letto di Murat ha un letto a baldacchino, il quale venne disegnato da Leconte e presenta decorazioni in scudi e bronzo dorati. I mobili sono in stile Impero, francese e napoletano, tutti provenienti da Portici; tra le pitture alle pareti \"Il generale Massena\", del 1808, e \"Giulia Clary e le figlie\", del 1809, entrambi di Jean-Baptiste Wicar.\nSeguono due anticamere che presentano rispettivamente le volte affrescate con \"Baccanti, fauni e putti che scherzano\", di Franz Hill, e \"Minerva nell'atto di premiare le Scienze e le Arti\", di Cammarano.\nL'oratorio di Pio IX, gi\u00e0 oratorio di corte, venne dedicato a papa Pio IX in occasione della sua visita alla reggia nel 1850, ospite di Ferdinando II. L'altare \u00e8 stato progettato da Antonio Niccolini e realizzato tra il 1830 e il 1848, e sul quale \u00e8 scolpita una raffigurazione della \"Vergine tra angeli e cherubini\" in marmo, di Gaetano Della Rocca. Il resto delle decorazioni della cappella sono di chiara ispirazione a Correggio e Pinturicchio: \u00e8 custodito anche un ritratto di \"Pio IX\", di Lorenzo Bartolini del 1847.\nNel salottino di Pio IX \u00e8 conservata la portantina utilizzata dal papa e alcuni suoi ritratti, come \"Ritratto di Pio IX\" di Tommaso De Vivo e \"Veduta di Gaeta col papa che benedice le truppe\" di Frans Vervloet.\nIn una sala sono esposti oggetti a tema musicale, in particolare un secr\u00e9taire e un mobile a due ante che contengono al loro interno due organi a cilindro realizzanti intorno agli anni venti del XIX secolo da Anton Beyer. Nelle altre sale sono raccolti modellini e meccanismi di giostre che Leopoldo di Borbone aveva fatto realizzare per il parco della Villa Favorita di Ercolano, dimora preferita d Maria Carolina. Nell'ultimo ambiente sono custodite due culle: una appartenuta a Vittorio Emanuele III di Savoia, disegnata da Domenico Morelli, con intagli in legno, e un'altra appartenuta a Vittorio Emanuele, in mogano, con imbottitura in seta, decorazioni in argento e coralli e camei realizzati a Torre del Greco.\nAppartamento vecchio.\nLa sala di Alessandro consente l'acceso all'Appartamento vecchio, quello che secondo il progetto di Vanvitelli doveva essere il quarto del principe ereditario: tuttavia, in attesa che il palazzo fosse completato, l'area venne abitata da Ferdinando IV e sua moglie Maria Carolina dalla fine del XVIII secolo. Alla morte dell'architetto, l'appartamento venne terminato dal figlio Carlo, il quale rispett\u00f2 pianamente il progetto del padre: tuttavia, avvalendosi dell'aiuto di pittori ed ebanisti, progett\u00f2 egli stesso gli arredi e le decorazioni. Seguono quindi quattro camere con decorazioni ispirate al ciclo delle stagioni.\nLa sala della Primavera prende il nome dall'affresco presente nella volta realizzato da Antonio De Dominicis; il pavimento \u00e8 in cotto dipinto a finto marmo, come nelle sale successive, mentre il lampadario \u00e8 in vetro di Murano. Le decorazioni pittoriche alle pareti sono costituite da tele che hanno come tema le vedute sul regno realizzate dal pittore di corte Jakob Philipp Hackert: tre le opere quella de \"Il cantiere di Castellammare nel momento che si vara il vascello Partenope\", \"Il cantiere di Castellammare con le sue galeotte\", \"Forio d'Ischia\", \"La baia di Napoli presa da Santa Lucia con il ritorno della squadra da Algeri\", \"Il porto di Napoli con Castel Sant'Elmo\" e \"Il porto e la Badia di Gaeta\". Sulle porte e sugli specchi altre tele con soggetto \"Musica\" e \"Poesia\", di Giovan Battista Rossi.\nLa sala dell'Estate, originariamente adibita al ricevimento, presenta nella volta \"Proserpina che durante l'Estate ritorna dal regno dei morti alla madre Cerere\", realizzato da Fedele Fischetti tra il 1778 e il 1779: l'affresco \u00e8 contornato da quattro medaglioni con le raffigurazioni di \"Diana\", \"Apollo\", \"Giove\" e \"Nettuno\", di Giacomo Funaro. Le tele sulle porte e gli specchi, che rappresentano le \"Arti Liberali\", sono opera di Giovan Battista Rossi. Anche il lampadario di questa sala \u00e8 in vetro di Murano, mentre le consolle con ripiano in marmo di Mondragone furono realizzate da Gennaro Fiore e decorate da Bartolomeo Di Natale. Al centro \u00e8 collocato un tavolo a legno pietrificato, di Girolamo Segato.\nQuella che nel 1799 era catalogata come Stanza appresso a quella dell'udienza, che aveva funzione di sala da pranzo, \u00e8 la sala dell'Autunno, con volta affrescata da Antonio De Dominicis, con \"L'incontro tra Bacco e Arianna\" nel medaglione centrale, mentre intorno, negli altri medaglioni, \"Satiri\" e \"Menadi\", opera di Giacomo Funaro. La sala \u00e8 decorata alla pareti con quadri di natura morta realizzati da pittori napoletani mentre sulle porte e gli specchi tele di Gaetano Starace come \"Cerere\", \"Diana cacciatrice\", \"Vulcano\", \"Saturno\", \"Giunone\", \"Apollo\", \"Nettuno\" e \"Marte\". L'arredamento \u00e8 composto da specchiere e consolle sempre di Gennaro Fiore: si notano inoltre un orologio a pendolo francese, due fruttiere in porcellana di Capodimonte, una corbeille in porcella bianca di Raffaele Giovine del 1847, e una coppia di vasi della Sassonia del XVIII secolo.\nLa sala d'Inverno, in origine Sala dove si spoglia e veste Sua Maest\u00e0 il Re, presenta al centro del soffitto \"Borea che rapisce Orizia\", di Fedele Fischetti e Filippo Pascale, mentre nei medaglioni centrali scene del mito di \"Venere e Adone\". Alle pareti opere di Hackert come \"Santa Maria della Piana\", \"Caccia nel cratere degli Astroni\", \"Caccia al cinghiale di Ferdinando IV a Calvi\", \"Caccia al cinghiale al ponte di Venafro\", \"Esercitazioni militari a Gaeta\", oltre a nature morte di pittori napoletani. Parte del mobilio come divani e sedie, intagliati da Nicola e Pietro Fiore tra il 1796 e il 1798, provengono da Villa Favorita a Ercolano; al centro della sala un tavolo in pietre dure e legno dorato intagliato, di Giovanni Mugnai del 1804, e consolle con porcellane, tra cui una corbeille realizzata da Raffaele Giovine.\nSegue quindi l'Appartamento del Re. La prima camera, quella che originariamente era definita come Gabinetto Ricco di Sua Maest\u00e0 il re, \u00e8 lo Studiolo di Ferdinando IV: la volta propone affreschi di Gaetano Magri, ritraenti motivi floreali e grifi, mentre alle pareti sono posti sette cammei con raffigurazioni di \"Guerra\", \"Pace\", \"Abbondanza\", \"Forza\", \"Merito\", \"Giustizia\" e \"Innocenza\", di Carlo Brunelli; le pareti sono inoltre rivestite di pannelli in legno dove sono poste i guazzi realizzati da Hackert, che raffigurano diverse localit\u00e0 del regno come \"Capri\", \"San Leucio\" e Cava de' Tirreni. Sulle sovrapporte disegni di divinit\u00e0 come \"Giove che amministra la giustizia accanto a Giunone con il pavone\". Originariamente il mobilio era in stile rococ\u00f2 ma successivamente, a seguito degli acquisti del re a Parigi negli anni 1790, fu sostituito da uno in stile neoclassico, realizzato da Adam Weisweiler: del mobilio originale restano soltanto alcune sedie, mentre per il resto si tratta di copie realizzate alla fine del XIX secolo. Lo studiolo del Re ha pareti rivestite in carta damascata del XVIII secolo; le pitture esposte sono: \"Manovre militari nel piano di Montefusco\" e \"Manovre militari nella piana di Sessa\" di Hackert, dipinte rispettivamente nel 1788 e nel 1794. Sui mobili vasi a figure rosse della fabbrica Giustiniani.\nSi accede infine alla Camera da letto di Ferdinando IV: in questa camera mor\u00ec, il 22 maggio 1859, Ferdinando II, di una misteriosa malattia che venne ritenuta contagiosa e per questo motivo l'intero mobilio fu bruciato e la sala nuovamente arredata, questa volta con mobili in stile Impero. Tra il mobilio: due comodini a pilastro, una scrivania intarsiata e un com\u00f2 decorato in bronzo dorato; i vasi e i busti di Ferdinando II e di Maria Cristina di Savoia, questi ultimi due di Luigi Pampaloni, sono in porcellana napoletana. Su una parete \"Allegoria per la morte di due figli di Ferdinando IV di Borbone\", di Pompeo Batoni.\nAppartamento della Regina.\nL'Appartamento della Regina \u00e8 composto da quattro camere, arredate dalla regina Maria Carolina d'Austria durante gli anni 1780.\nLa stanza da lavoro ha volta affrescata da Antonio De Dominicis con \"Marte, Apollo, Giove e Mercurio\", da cui pende un lampadario in bronzo dorato e legno con caratteristiche sculture di pomodorini simbolo della Campania Felix: l'opera venne realizzata da Gennaro Fiore e Francesco Serio. Le pareti sono rivestite in raso giallo, mentre le specchiere provengono dalla Real Fabbrica di Castellammare. Il mobilio \u00e8 composto da due com\u00f2 in legno rosa e una consolle sulla quale poggia un orologio in bronzo dorato arrivato da Vienna: un altro orologio, realizzato da Pierre Jaquet-Droz, \u00e8 simile a una gabbia dorata che originariamente conteneva anche un uccellino in pietre dure e che fu donato da Maria Antonietta a Maria Carolina.\nSi passa al salottino privato della regina chiamato Gabinetto degli Specchi: l'affresco del soffitto, \"La toilette di Venere\", \u00e8 opera di Fedele Fischetti; gli specchi che si trovano al centro delle pareti sono decorati con festoni di fiori bianchi in stucco. Il mobilio \u00e8 opera di Gennaro Fiore e Bartolomeo Di Natale ed \u00e8 composto da un tavolo a parete, angoliere con ripiano in marmo e poltrone in legno bianco rivestite con sete di San Leucio.\nIl Bagno della Regina \u00e8 decorato in rocaille con festoni di frutta e fiori; alle pareti \"Nascita di Venere\" e \"Le tre Grazie\", di Fedele Fischetti. La vasca \u00e8 in marmo bianco, scolpita da Gaetano Salomone ed \u00e8 foderata di rame: era fornita anche di rubinetti sia per l'acqua calda sia per quella fredda; presente anche un bidet in mogano con vasca in bronzo dorato. Si giunge quindi al retretto, che ospita il gabinetto vero e proprio, con coperchio in bronzo dorato; alle pareti sono posti i lavamani in marmo sorretti da imitazioni di ali d'aquila. Le pareti sono decorate con dodici pilastri che terminano con capitello decorato con teste di donne con occhi bendati, per non turbare i reali; i pilastri sono intercalati da dipinti di scene antiche su fondo oro, probabilmente realizzati da Filippo Pascale.\nLa Sala dell'Et\u00e0 dell'Oro, che deve il nome dall'affresco al soffitto di Fedele Fischetti del 1779, era originariamente una camera da letto e trasformata in sala da ricevimento a met\u00e0 del XIX secolo. \"Musica\", \"Pittura\", \"Scultura\", \"Architettura\" e \"Armonia\" sono le pitture poste sulle sovrapporte; alle pareti invece\" Imene\" \"e la Pudicizia di Francesco De Mura, La semplicit\u00e0 e la Verit\u00e0, L'Innocenza e Il Giorno e la Notte\", di Giuseppe Bonito: queste ultime tre opere erano i bozzetti preparatori per realizzare degli arazzi. Il mobilio \u00e8 composto da sof\u00e0, sedie e poltroncine in legno dipinto\".\"\nLa Sala delle Dame di Corte ha la volta affrescata con \"Il rapimento di Cefalo da parte di Aurora su un carro trainato da putti\", di Fedele Fischetti e Filippo Pascale, mentre sulle sovrapporte e sugli specchi sono aggiunti ritratti di donne dell'antichit\u00e0 opera di Domenico Mondo, del 1781.\nBiblioteca palatina.\nLa biblioteca palatina venne realizzata in circa tre anni per volere della regina Maria Carolina d'Austria, a cui si aggiunsero integrazioni da parte di Gioacchino Murat e Ferdinando II, lungo il lato orientale del palazzo. I volumi raccolti, circa quattordicimila, vennero ordinati per materie da Francesco Ceva Grimaldi: gli argomenti trattati spaziano dalla cultura europea a quella napoletane e viennese, dall'archeologia alla matematica, geografia, botanica, zoologia e libretti d'opera, di balli e musica e sui teatri napoletani.\nTra le opere conservate: \"Educazione al Buon Governo\", \"Biblioteca Cattolica\", \"Collezioni delle Legge delle Due Sicilie\", di Montesquieu, Gaetano Filangieri e Giambattista Vico, \"Dichiarazione dei disegni del Real Palazzo di Caserta\", di Luigi Vanvitelli, completo di sedici tavole, e \"Reise durch \u00d6sterreich und Italien\", di Johann Isaak von Gerning, con descrizione anche della reggia, e \"Torneo di Caserta nel carnevale dell'anno 1846\", con 72 tavole a colori dove vengono raffigurati i vestiti indossati dai nobili. Tra i volumi di archeologia: \"Le Antichit\u00e0 di Ercolano esposte\" e \"Les ruines de Pompei\" di Fran\u00e7ois Mazois. Alcuni libri presentano decorazioni con calcografie e litografie ad acquerelli e rilegati in velluto o seta: a secondo del monogramma C o J presente nella corona, si pu\u00f2 risalire se il libro era di acquisizione di Murat o Maria Carolina.\nLa prima sala di lettura della biblioteca presenta una volta affrescata con un'opera di Filippo Pascale su disegno di Luigi Vanvitelli, \"Planisfero circondato dai segni zodiacali e dalle costellazioni\", mentre le librerie sono in mogano e sormontate da copie di antichi vasi, simili a quelli ritrovati agli scavi di Pompei ed Ercolano, risalenti al XVIII secolo e realizzati dalla fabbrica Giustiniani; completano le decorazioni due pitture dal titolo \"Inaugurazione della ferrovia Napoli-Portici\" di Salvatore Fregola e due \"Vedute\" di Antonio Veronese.\nLa seconda sala ha la volta affrescata con motivi floreali, opera di Gaetano Magri. Gli scaffali sono in legno di mogano, gli armadi in noce, mentre la poltrona poteva essere utilizzata anche come scala per raggiungere le parti pi\u00f9 alte delle librerie; sono presenti inoltre consolle in legno bianco e intagli dorati sulle quali poggiano due lumi in porcellana con disegni cinesi. Tra le pitture: \"Ratto delle Sabine\" e \"Apollo e Marsia\" di Luca Giordano ed \"Europa, Asia, Africa e America\", sotto forma di allegorie, attribuiti ad allievi della scuola di Giordano. Sul retro della sala, due ambienti ospitavano le opere provenienti dal vicino convento dei Padri Compassionisti, recuperati nel XIX secolo.\nLa terza sala ha alle pareti gli affreschi di \"Apollo\", \"Le tre Grazie\", \"L'invidia e la Ricchezza\", \"La scuola di Atene\" e \"La protezione delle Arti e il discacciamento dell'Ignoranza\", di Heinrich Friedrich F\u00fcger: la serie di allegorie voleva celebrare la casa borbonica ma al contempo riproponeva il pensiero della Massoneria. Al centro della sala sono posti un barometro e un cannocchiale in ottone, di John Dollond, e una coppia di globi, uno terrestre, l'altro celeste, di Didier Robert de Vaugondy: di quest'ultimo si conservano anche numerose cartografie. Nella sala \u00e8 conservato anche uno scaffale a forma di piramide ottagonale.\nPresepe Reale.\nDall'ultima stanza della Biblioteca si accede alla Sala Ellittica: utilizzata originariamente come teatrino domestico per i principini, non presenta alcuna decorazione. Al suo interno, nel 1988, \u00e8 stato allestito il Presepe Reale: questo venne approntato per la prima volta nel 1844 da Giovanni Cobianchi nella Sala della Racchetta. Il presepe venne ritratto in alcuni dipinti realizzati da Salvatore Fregola ed esposti nella sala: \u00e8 stato proprio grazie a queste pitture che \u00e8 stato possibile ricostruire la scenografia simile a quello originaria, anche se numerosi pezzi sono andati perduti. Oltre alla classica scena della nativit\u00e0 e dell'osteria, sono presenti la carovana dei Georgiani e numerose figure del mondo popolare e contadino; i pastori sono opera di Nicola Somma, Francesco Gallo, Salvatore Franco, Lorenzo Mosca, Giuseppe Gori e Francesco e Camillo Celebrano.\nPinacoteca.\nLa prima sala accoglie opere di Elisabetta Farnese, ereditate dal figlio Carlo di Borbone: le pitture hanno come tema scene di battaglie, di Ilario Spolverini, e \"Fasti farnesiani\". Segue la sala dedicata al re Carlo di Borbone: sono presenti i ritratti del sovrano, della moglie Maria Amalia di Sassonia e dei loro figli, tutti realizzati da Giuseppe Bonito. Nella sala Borbone di Napoli, di Spagna e di Francia sono esposte le opere che esaltano i legami familiari tra i Borbone di Napoli e le varie casate d'Europa, come successo con i matrimoni di Ferdinando I con Maria Carolina d'Austria e quello di Francesco I con l'infante di Spagna Maria Isabella. Nella sala successiva sono esposti nove ovali con soggetto la famiglia di Francesco I, di Giuseppe Cammarano del 1820, e altri ritratti della famiglia di Ferdinando II con la prima moglie Maria Cristina di Savoia. La Sala della Pittura di Genere raccoglie opere di diversi artisti chiamati a Napoli dalla regina Maria Carolina: \"Canettieri del Re\", di Martin Ferdinand Quadal, \"Marina di Sorrento\", \"Mola di Gaeta\" e \"Mola di Castellammare di Stabia\", di Antonio Joli, \"Anatra\", di Johann Heinrich Wilhelm Tischbein, \"Elefante\", di Pellegrino Ronchi, e \"Cane di Francesco\", di anonimo. Infine \u00e8 la Sala delle Allegorie dove si raccolgono pitture commissionate ad artisti del XVIII secolo, che dovevano poi servire come modello per gli arazzi, con tema quello delle allegorie delle virt\u00f9: \"Allegoria della Pace e della Giustizia che portano Abbondanza\", di Giuseppe Bonito, \"Allegoria della Pace e dell'Amicizia\", di Stefano Pozzi, \"Allegoria della Religione\", di Pompeo Batoni, e \"Allegoria della Fortezza e della Vigilanza\", di Corrado Giaquinto.\nQuadreria.\nLa quadreria raccoglie una serie di opere commissionate dai sovrani o provenienti dal regno e sono divise per soggetto. Nella prima sala solo raccolti i cosiddetti \"Soggetti orientali\" di Michele Scaroina, pitture che si rifanno a novelle con tema orientale tratta da \"Le mille e una notte\". Nella seconda e terza sala una serie di \"Episodi di storia della letteratura e dell'arte\", realizzati nel XIX secolo da allievi della Reale Accademia delle Belle Arti di Napoli e che trattano per lo pi\u00f9 di allegorie: tra le opere \"La morte di Sergianni Caracciolo\", di Pietro Onestini, \"Dante e frate Ilario davanti al convento di Santa Croce\", di Luigi Rizzo, \"Ossian cieco declama i suoi versi\", di Giuseppe De Nigris, \"Giotto\" e \"Cimabue\", di Tommaso De Vivo, e \"Camilla che si addestra con l'arco\", di Nicola De Laurentis. La quarta sala \u00e8 dedicata alla nature morte, con tele prima ospitate nella Reale tenuta di Carditello e nella tenuta di San Leucio, mentre la quinta sala raccoglie paesaggi e battaglie di Salvator Rosa e di artisti della sua scuola. La sesta sala ha come tema \"I Santi: la passione e il martirio\": si tratta di lavori a tema religioso commissionati dai sovrani o provenienti dagli ordini religiosi. Nella settima e ottava sala \u00e8 esposto la ritrattistica del XVIII e XIX secolo, con i ritratti della corte borbonica, come ad esempio \"Carlo di Borbone e i suoi figli\", di Anton Raphael Mengs. La quadreria si conclude con la nona sala con le vedute del XVIII e XIX secolo: \"L'inaugurazione della ferrovia Napoli-Portici\" di Salvatore Fregola, \"San Leucio\" e \"Vaccheria\" di Antonio Veronese e una serie di vedute di Roma e Napoli attribuite ad Antonino Joli.\nArchivio Storico.\nL'Archivio Storico della reggia di Caserta, voluto da Ferdinando IV, venne inaugurato il 25 maggio 1784: esso conserva una serie di documenti riguardanti l'amministrazione di beni di Caserta, San Leucio e Carditello in un periodo compreso tra il 1750 e il 1860. Sono custoditi inoltre informazioni sugli studi e sui progetti della reggia e di altri siti reali, sono raccolte le varie commissioni affidati ad artisti, maestranze e fornitori ma anche costi e persone impiegate per le varie opere. Comprende circa diecimila volumi, che spaziano dal XV al XX secolo, e permettono di avere un'immagine sulla situazione socio-economica del territorio gi\u00e0 prima dell'arrivo dei Borbone; ulteriori cinque volumi, che vanno dal 1860 al 1950, riguardano la gestione del patrimonio dei siti borbonici a seguito dell'unit\u00e0 d'Italia, quando divennero propriet\u00e0 dei Savoia. Altri atti hanno come oggetto quello dei siti al momento del passaggio al Demanio statale, sempre in materia di gestione e manutenzione.\nParco.\nIl parco della reggia di Caserta fu progettato da Luigi Vanvitelli e completato dal figlio Carlo, a cui collaborarono diversi botanici: come modello ispirativo gli architetti si rifecero alla reggia di Versailles e del palazzo Reale della Granja de San Ildefonso. Suddiviso in giardino all'italiana e giardino inglese, il parco ha una superficie di 120 ettari per una lunghezza di quasi tre chilometri.\nGiardino all'italiana.\nIl giardino all'italiana \u00e8 costituito da una serie di aiuole e fontane, alimentate originariamente dall'acquedotto Carolino, costruito insieme alla reggia: comprende inoltre anche il cosiddetto bosco vecchio dove sono ubicate la Peschiera e la Castelluccia.\nLasciato alla spalle il palazzo, dopo aver percorso un viale centrale affiancato da due aiuole, si arriva alla fontana Margherita, detta anche del Canestro: ha una forma circolare ed \u00e8 decorata con giochi floreali. Superata la fontana, due rampe semiellittiche che seguono l'andamento della collina, costituiscono il ponte di Ercole, che conduce alla Via d'Acqua, ossia un insieme di fontane e vasche, talvolta degradanti che formano piccole cascate e che terminano nella cascata artificiale finale: le fontane hanno come tema quello della mitologia classifiche.\nLa peschiera superiore, dalla lunghezza di 475 metri per una larghezza di circa 30, si conclude con la fontana dei Delfini: fu realizzata da Gaetano Salomone nel 1799 e prende il nome dai due delfini che si trovano accanto a un mostro marino con artigli e zampe.\nAttraversata un'ampia zona pianeggiante si arriva alla fontana di Eolo: si tratta di un'opera incompleta, perch\u00e9 secondo il progetto originario avrebbe dovuto contare oltre 50 statue raffiguranti i venti, posti nelle varie cavit\u00e0 dell'esedra e al centro le statue di Eolo e Giunone su un carro trainato da pavoni, traendo spunto dal racconto dell\"'Eneide\". Si compone invece di vari gruppi di statue, tutte in marmo di Montegrande, come \"Nozze di Teti e Peleo\", il \"Giudizio di Paride\", \"Giove con le tre dee\" e lo \"Sposalizio di Paride\", eseguite da Angelo Maria Brunelli, mentre la scena principale \u00e8 \"Eolo scatena i venti contro Enea\", \u00e8 di Angelo Maria Brunelli, Paolo Persico, Gaetano Salomone e Andrea Violani. Al centro dell'esedra \u00e8 una cascata: l'acqua poi prosegue in sotterranea per andare ad alimentare la fontana dei Delfini.\nAi lati della fontana, una balaustra adornata con statue di schiavi, conduce alla vasca superiore, caratterizzata da una serie di gradoni a formare delle piccole cascate, che termina con la Fontana di Cerere o Zampilliera: fu realizzata tra il 1783 il 1784 da Gaetano Salomone e prende il nome dalla scena centrale dove un gruppo di statue raffigura \"Cerere che regge il medaglione con il simbolo della Trinacria\"; completano l'opera tritoni, delfini e le Nereidi che soffiano in buccine, oltre alle raffigurazione dei fiumi siciliani Anapo e Arethusa.\nSegue una zona di prato e un'altra vasca caratterizzata da dodici piccole cascate che termina con la fontana di Venere e Adone: prende il nome dal mito di Adone che per la sua bellezza fece innamorare Venere e che mor\u00ec sbranato durante una battuta di caccia da un cinghiale sotto il quale si nascondeva Marte; realizzata da Gaetano Salomone tra il 1784 e il 1789 in marmo bianco di Carrara, raffigura il momento in cui Venere cerca di persuadere Adone a recarsi a caccia.\nUna scalinata adornata con una balaustra sulla quale poggiano statue di cacciatori e cacciatrici porta alla fontana di Diana e Atteone, realizzata da Pietro e Tommaso Solari, Angelo Maria Brunelli e Paolo Persico: il tema trattato nell'opera prende spunto dalle \"Le metamorfosi\" di Ovidio e si distingue in diversi gruppi scultorei, in particolare \"Diana e le ninfe\" a destra e \"Atteone trasformato in cervo e assalito dai suoi stessi cani\" a sinistra. Tutte le statue della fontana furono realizzate da Paolo Persico, le ninfe da Angelo Maria Brunelli e i cani da Pietro Solari. Nella fontana si riversa la cascata artificiale: questa ha un'altezza di 78 metri e l'accesso alla sua sommit\u00e0 avviene grazie a due scalinate laterali che terminano in una grotta, anch'essa artificiale, posta a un'altezza di 204 metri; in origine, alla grotta, arrivavano le acque provenienti dall'acquedotto Carolino, sostituito poi da pompe di riciclo. Dalla sommit\u00e0 della cascata si gode di una vista non solo sul parco e sulla reggia, ma anche sui Campi Flegrei e su Ischia.\nAlla sinistra del giardino all'italiana \u00e8 si trova il cosiddetto bosco vecchio, in origine di propriet\u00e0 della tenuta degli Acquaviva. Al suo interno venne edificata la cosiddetta Castelluccia e la Peschiera grande: questi luoghi sarebbero dovuti servire per le esercitazioni militari di Ferdinando IV, ma vennero ben presto riconvertiti in luoghi di svago per la corte. Questa parte del parco confina con il palazzo del Boschetto, edificato dagli Acquaviva, passato poi ai Caetani, che lo abbellirono con affreschi eseguiti da Belisario Corenzio.\nLa Castelluccia venne costruita nel 1769 riadattando la torre della Pernesta o degli Acquaviva, risalente al XVI secolo: i lavori vennero eseguiti da Francesco Collecini su disegno di Luigi Vanvitelli e la struttura si presentava con l'aspetto di un castello fortificato in miniatura, con fossato e ponti levatoi per poter simulare le battaglie che avrebbe dovuto combattere Ferdinando IV. Nel 1819 fu nuovamente restaurata, assumendo l'aspetto definitivo e destinata a essere un casino di svago e di ristoro durante le battute di caccia: a una pianta ottagonale, mentre l'ultimo piano \u00e8 a forma di torre circolare, simile a un osservatorio; nei dintorni sono messi a dimora magnolie, palme, araucarie e camelie.\nLa Peschiera grande \u00e8 posta a poca distanza dalla Castelluccia e, come questa, fu progettata da Luigi Vanvitelli e costruita da Francesco Collencini, venendo ultimata nel 1769: \u00e8 lunga 270 metri e larga poco pi\u00f9 di 105, ha una forma ellittica ed \u00e8 delimitata da un parapetto interrotto da piccoli moli. Venne realizzata con lo scopo di far esercitare Ferdinando IV per le battaglie navali con appositi modellini, tant'\u00e8 che al centro fu creato un isolotto che avrebbe dovuto ospitare un padiglione per piccoli cannoni: successivamente venne trasformata in un luogo per il ricevimento e lo svago degli ospiti..\nGiardino inglese.\nIl giardino inglese fu voluto dalla regina Maria Carolina su consiglio della sorella Maria Antonietta e del ministro inglese a Napoli Lord William Hamilton, seguendo la scia della moda illuminista che si diffondeva in quegli anni in Europa. Nel 1785 i reali approcciarono i primi contatti con il giardiniere e botanico inglese John Andrew Graefer: dopo aver accettato la proposta e trasferitosi a Caserta, iniziarono, nel 1786, i lavori, sovvenzionati con il patrimonio personale di Maria Carolina; nel suo genere fu uno dei primi giardini inglese a essere creato in Italia. A Graefer, che abit\u00f2 in un casino all'interno del giardino, fu affiancato Carlo Vanvitelli, che si occupava anche della reggia: il rapporto tra i due non fu tra i migliori. Il botanico inoltre viaggi\u00f2 in tutto il regno per reperire nuove piante, riuscendo anche a ottenere sementi ed esemplari provenienti da Giappone, Cina e Australia, coltivandoli e creando specie ibride e rare: vennero piantumate piante esotiche come la camelia, per la prima volta in Europa e arrivata direttamente dal Giappone, e aloe, agave, acacia, banksia, tassi, cedro del Libano e l'albero della canfora. Inoltre Graefer, studiando la composizione del terreno, riusc\u00ec ad adattare i vari tipi di piante, sfruttando, per l'irrigazione, anche la rete di canali che utilizzavano l'acqua proveniente dall'acquedotto Carolino, integrandole alle scenografie delle rovine che furono ricreate artificialmente. Il conte Carlo Gastone Della Torre di Rezzonico cos\u00ec scriveva:\nPoco tempo dopo per\u00f2 l'interesse della regina per il giardino and\u00f2 scemando, tant'\u00e8 che dal 1788 i lavori furono seguiti da Ferdinando IV: tuttavia non vennero completati a causa delle guerre in corso. Nello stesso anno Lord Hamilton, in una lettera a Joseph Banks, un botanico inglese scriveva:\nNel 1790 il giardino gi\u00e0 aveva assunto una forma ben definita: le piante e i semi vennero inoltre prelevati anche da diverse zone circostanti come dal lago di Lucrino, dal litorale tra Baia e Posillipo, dall'isola di Capri e dalla costiera amalfitana; nel 1793 furono inoltre messi a dimora quattrocento meli e cento peri selvatici per la frutteria. Divenne anche luogo di riproduzione di numerose specie vegetali che venivano poi trasferite in altri siti reali come il parco di Capodimonte o alla reggia di Portici, oppure essere venduti a dei vivai.\nCon l'abbandono della reggia da parte della corte reale a seguito dell'invasione francese nel 1798, Graefer lasci\u00f2 il giardino, le cui cure vennero ereditate dai figli Carlo, Giorgio e, in particolare, Giovanni, il quale, nel 1803, port\u00f2 alle stampe il primo numero di un periodico sulle nuove piante di essenze coltivate. I figli di Graefer, che gestirono il giardino durante la repubblica napoletana, il decennio francese e le due restaurazioni borboniche, seppero continuare egregiamente il lavoro del padre, migliorando il parco e incrementando l'attivit\u00e0 del vivaio: fu infatti in questo periodo che venne eliminato il labirinto, inserite due vasche per le piante acquatiche, vennero creati i giardini per la piantumazione di bulbi e un'ananasseria. L'incremento e la vendita delle piante, come quelle degli alberi da frutta verso la Francia, port\u00f2 a un aumento dei guadagni, permettendo al giardino di migliorare ulteriormente: infatti i siti reali borbonici dovevano autosostenersi finanziariamente per non gravare sulle finanze del regno.\nSuccessivamente il giardino, definitivamente concluso nel 1826, che assunse il nome di Real Giardino Inglese ed Orto Botanico di Caserta, fu curato dai botanici Geremia Ascione, Vincenzo Petagna, Michele Tenore, Giovanni Gussone e Nicola Terracciano, i quali continuarono sia l'attivit\u00e0 di sperimentazione sia quella di abbellimento. Nel 1829, mente era alla guida Gussone, furono riorganizzate le serre e la fornitura idrica, furono pubblicati cataloghi trimestrali sulle piante riprodotte e vendibili e sistemate le piante: ad esempio, quelle che in autunno assumevano un colore rosso, furono raggruppate con alle spalle un gruppo di sempreverdi in modo da esaltarne il colore. A seguito dell'unit\u00e0 d'Italia il giardino cadde in un lungo periodo di oblio: nuovi restauri ripartirono dal 1982.\nAlla fine del giardino all'italiana, alla destra della fontana di Diana e Atteone, si trova l'ingresso del giardino inglese: ha una superficie di 23 ettari e si divide in una parte orientale detta silvestre e una occidentale detta coltivata, conservando ancora il suo aspetto originario. L'ingresso \u00e8 caratterizzato a sinistra dalla statua di una sfinge e a destra, sotto un\"'Araucaria\", \"Atlante che sostiene la volta celeste\"; sulla destra sono messe a dimora le palmizie, mentre sulla sinistra le cicacidi. Proseguendo verso sinistra, delle rovine romane, provenienti dagli scavi di Pompei, sono disposte a ricostruire un tempio dorico e accolgono l'area delle cactaceae.\nSulla sommit\u00e0 della collina \u00e8 posta l'aperia: secondo i progetti originari di Vanvitelli doveva essere una zona per la raccolta delle acque, mai realizzata, in modo tale da permettere il funzionamento delle fontane anche in caso di un guasto all'acquedotto Carolino, mentre durante il decennio francese venne trasformato in un'aperia per l'allevamento delle api e la produzione di miele; nel 1828 venne riconvertita in una serra con la realizzazione di ambienti caldi e freddi per le colture forzate. La struttura \u00e8 a forma di emiciclo, in stile neoclassico, con al centro una statua raffigurante \"Flora\", realizzata da Tommaso Solari nel 1761. L'area intorno all'aperia era, in passato, suddivisa in cinque scolle, cos\u00ec erano chiamate gli appezzamenti di terra dove venivano coltivati alberi a medio e grande fusto; inoltre, nella stessa zona, sono presenti le coltivazioni di rose in vaso.\nSeguendo un sentiero costeggiato da alberi sempreverdi e macchia mediterranea si giunge alla Piramide, circondata da \"Yucca\" ed erba delle Pampa e sullo sfondo una magnolia grandiflora, cedri, alberi di Giuda e cerri. Lungo il percorso per la fontana del Pastore si incontrano numerosi specie arboree come cipressi, platani, un pino nero, un boschetto di agrifogli, le prime camelie che vennero importate in Europa per volere di Graefer, ginkgo biloba, viburni ed eucalipti: la fontana del Pastore, contornata da felci, papiri e capelvenere, si presenta con una statua del pastore mentre suona un flauto a canne e la musica \u00e8 il continuo scrosciare dell'acqua.\nCi si addentra in un sinuoso passaggio ricreato tramite l'utilizzo di massi di tufo: durante il tragitto, un'apertura offre una veduta fugace sul laghetto e sulla schiena della statua di \"Venere\"; la fine del sentiero \u00e8 segnata da un bosso e si giunge al lago di Venere cos\u00ec chiamato per la statua della divinit\u00e0, scolpita da Tommaso Solari nel 1762 in marmo di Carrara, intenta a specchiarsi delle acque. Un vialetto lungo le sponde del lago, abbellito con diversi tipi di palme e alloro, conduce al criptoportico: disegnato da Carlo Vanvitelli, ha l'ingresso principale seminascosto da un tasso dalle cui radici sgorga l'acqua, ricreando quindi una sorta di sorgente, su ispirazione del mito germanico dell'albero Yggdrasill. Il criptoportico ha la forma di un tunnel semicircolare, ricavato in una vecchia cava di pozzolana, a imitare un tempio antico in rovina, con pareti in tufo, da cui pezzi mancanti di intonaco mostrano l\"'opus reticolatum\": la volta \u00e8 a botte, con delle finte crepe, mentre il pavimento \u00e8 a mosaico con marmi colorati; l'interno \u00e8 abbellito con colonne, pilastri e undici statue provenienti dagli scavi di Pompei e della collezione Farnese. Carlo Castone, nel 1789, cos\u00ec scriveva:\nRitornando al lago di Venere, dopo una piccola cascata, parte un fiume, il quale, dopo un'ennesima cascata, sfocia in un lago: questo presenta una vegetazione fatta di ninfee ed \u00e8 caratterizzato da due isole, di cui, la pi\u00f9 piccola, con alberi di cipressi, ha un padiglione per ospitare cigni e altri uccelli acquatici, mentre, sulla pi\u00f9 grande, con vegetazione formata da \"Camelia japonica\", \"Taxus baccata\" e \"Melaleuca styphelioides\", \u00e8 edificato un tempio in rovina; questo venne iniziato da Carlo Vanvitelli ma fu poi concluso nel 1829 utilizzando materiali di recupero, in particolare rocchi di colonne e capitelli provenienti da Pompei e Roma.\nSuperato il lago, in una vallata, si apre una zona pianeggiante caratterizzata da ampi viali con alberi disposti singolarmente o a gruppi: sul lato sud \u00e8 posto l'altro ingresso al giardino, nei pressi del ponte di Sala. Qui un bosco di querce e allori racchiude un tempietto semicircolare: in origine questo doveva essere circondato da un labirinto ma Maria Carolina, in contrasto con le idee di sir Hamilton e Graefer lasci\u00f2 decidere al marito Ferdinando, il quale opt\u00f2 di convertire la zona per una pi\u00f9 redditizia coltivazione di mais e solo successivamente destinato a bosco. Addossato al muro di cinta che separa il giardino inglese dal resto del parco, preceduto da un sentiero con un doppio filare di cipressi, \u00e8 la facciata di una cappella.\nContinuando la risalita, costeggiata da alberi come magnolie, querce, olivi e platani, si oltrepassa la zona dedicata alla coltivazione degli alberi di agrumi, per poi arrivare all'orto botanico-agrario, ossia quella parte del giardino dedicata alla produzione di sementi e pianti nonch\u00e9 alla ricerca e alla sperimentazione: si tratta di quattro serre edificate su delle terrazze, di cui una con tetto in vetro e riscaldata e tre in muratura, unite tra loro tramite un sentiero centrale. Fu grazie a queste serre, dove durante l'inverno venivano protette le piante pi\u00f9 preziose del giardino, che si potettero riprodurre specie provenienti dalla Cina, dal Giappone e dall'Australia; sulle terrazze sono presenti delle vasiere per la messa a dimora delle piante per le aree ombreggiate.\nLa cosiddetta palazzina inglese o casa del giardiniere, nei cui pressi sono poste delle \"Strelitzia\" e, nei pressi del muro di cinta, passiflora e rose rampicanti, \u00e8 composta da due piani: costruita tra il 1790 e il 1794 da Carlo Vanvitelli, prima come luogo di ristoro per la corte, ma poi riutilizzata come abitazione e deposito di Graefer, ha un pianterreno, che funge quasi da basamento, e un primo piano con facciata caratterizza da colonne in ordine dorico e cornicione con medaglioni. Il pianterreno ha undici stanze, mentre il primo piano ne ha dodici, sei davanti e sei sul retro: completano la struttura il sottotetto e un deposito per le sementi e gli attrezzi; davanti la casa sono poste delle palme. Nell'area della casa \u00e8 anche un acquario, ossia una vasca circolare per la coltivazione delle piante acquatiche, e il rosaio.\nCultura di massa.\nLa reggia di Caserta \u00e8 stata utilizzata come ambientazione per scene di diversi film come ad esempio per due episodi della saga di \"Guerre stellari\", ossia ' e ', ma anche per \"\", \"Angeli e demoni\", \"Donne e briganti\", \"Ferdinando I\u00b0 re di Napoli\", \"Il pap'occhio\", \"Sing Sing\", \"Li chiamarono... briganti!\", \"Ferdinando e Carolina\", \"Io speriamo che me la cavo\" e \"Giovanni Paolo II\".\nNel 2019, durante la XXX Universiade, il parco ha ospitato le gare di tiro con l'arco."}
{"id": "344881", "revid": "3115", "url": "https://it.wikipedia.org/wiki?curid=344881", "title": "A sangue freddo (Truman Capote)", "text": "A sangue freddo (\"In Cold Blood\") \u00e8 un romanzo dello scrittore statunitense Truman Capote, pubblicato in volume nel 1966 presso Random House, dopo esser uscito a puntate sul New Yorker tra settembre e ottobre 1965. \u00c8 il resoconto dettagliato del quadruplice omicidio della famiglia Clutter, ma anche un'impietosa radiografia del sogno americano vissuto in provincia. Per la sua costruzione narrativa Capote si pose come obiettivo esplicito di raccontare i fatti effettivamente avvenuti ma adottando i moduli narrativi tipici del romanzo di finzione, coniando l'espressione di \"non-fiction novel\", un genere del quale egli \u00e8 considerato il fondatore nella narrativa USA.\nIl libro \u00e8 stato tradotto in 37 lingue. La prima versione italiana, uscita nel 1966, fu di Mariapaola Ricci Dettore. La nuova traduzione di Alberto Rollo \u00e8 uscita nel novembre 2019.\nTema.\nLa mattina del 16 novembre 1959 Capote lesse sul New York Times un trafiletto di cronaca nera.\nLa notizia raccontava dell'omicidio di Herbert Clutter (24 maggio 1911-15 novembre 1959) un agricoltore benestante del Kansas, della moglie Bonnie (di 45 anni) e di due dei suoi quattro figli, Nancy (4 gennaio 1943-15 novembre 1959) e Kenyon (28 agosto 1944-15 novembre 1959).\nLe altre due figlie pi\u00f9 grandi della coppia, Eveanna (26 giugno 1936-5 ottobre 2019) e Beverly (8 giugno 1939-19 aprile 2010) gi\u00e0 erano sposate. \nPrima che i responsabili della strage fossero catturati, Capote decise di arrivare sul luogo per scrivere sul crimine. Fu accompagnato dalla sua amica d'infanzia, e scrittrice, Harper Lee: assieme interrogarono a lungo le persone del luogo e gli investigatori assegnati al caso.\nGli assassini erano due: Perry Edward Smith e Richard Hickock, due giovani adulti sbandati, usciti recentemente dal carcere in libert\u00e0 vigilata, i quali, fidando nella vaga informazione di un loro compagno di cella relativa all'esistenza di una cassaforte nella casa di un agricoltore, si diressero ad Holcomb, cittadina del Kansas; nella notte, penetrati armati nella casa, cercarono invano il denaro e la cassaforte, poi uccisero tutti i membri della famiglia presenti in quel momento. Mentre i due erano in fuga, la polizia brancolava nel buio, non trovando alcun movente verosimile per l'atroce delitto. Sar\u00e0 l'informazione di un carcerato a fare luce sul movente e sull'identit\u00e0 degli assassini, permettendo alla polizia di rintracciarli; saranno catturati sei settimane dopo gli omicidi, per il furto di un'automobile, e, dopo un lungo interrogatorio, confesseranno il turpe delitto. Capote passer\u00e0 sei anni a lavorare al libro.\nSi tratta probabilmente del primo \"romanzo-reportage\" o \"romanzo-verit\u00e0\" della storia della letteratura: affermando il valore preminente dell'imparzialit\u00e0 della cronaca e dell'oggettivit\u00e0 dei fatti, Capote volle denunciare l'impotenza della forma del romanzo \"classico\" nella riflessione sulla realt\u00e0 cruda e complessa della societ\u00e0 americana contemporanea.\nIl libro suscit\u00f2 vive polemiche di carattere letterario ed etico-sociale: Capote fu accusato di una sorta di cinico voyeurismo, per come riporta, con un distacco oggettivo, un brutale e cruento fatto di cronaca nera.\nIl ballo in maschera \"Black and White Ball\" al Plaza Hotel, definito il \"ballo del Secolo\", con cui Capote decise di festeggiare l'ultima puntata, commentato in prima pagina da tutti i giornali, divenne subito un evento-icona e per diverso tempo lo scrittore fu una presenza fissa sui rotocalchi e in televisione.\nIl romanzo \u00e8 stato scritto sulla scorta di una assidua frequentazione dei protagonisti reali della vicenda e segn\u00f2 talmente l'esperienza artistica ed umana di Capote da rimanere l'ultima sua opera portata a termine.\nAdattamenti cinematografici.\nAl romanzo di Capote sono ispirati i film"}
{"id": "344884", "revid": "17654", "url": "https://it.wikipedia.org/wiki?curid=344884", "title": "K 364", "text": ""}
{"id": "344887", "revid": "550667", "url": "https://it.wikipedia.org/wiki?curid=344887", "title": "Palazzina di caccia di Stupinigi", "text": "La palazzina di caccia di Stupinigi \u00e8 una residenza, originariamente adibita alla pratica dell'attivit\u00e0 venatoria, eretta per i Savoia fra il 1729 e il 1733 su progetto dell'architetto Filippo Juvarra. Il sito, facente parte del circuito delle residenze sabaude in Piemonte, nel 1997 \u00e8 stato proclamato patrimonio dell'umanit\u00e0 dall'UNESCO. La palazzina \u00e8 situata nella localit\u00e0 di Stupinigi (frazione di Nichelino), alla periferia sud-occidentale di Torino, dal cui centro storico dista circa 10 chilometri.\nNel 2016 il complesso museale ha raggiunto quota visitatori.\nLocalizzazione.\nLa palazzina di caccia di Stupinigi risulta situata nell'unica frazione omonima del comune di Nichelino, a 10 chilometri a sud di Torino, in Italia. Con il termine palazzina di caccia, si va ad intendere propriamente il complesso palatino; i domini di Stupinigi, invece, comprendevano l'attuale Parco naturale di Stupinigi.\nStoria.\nLe origini.\nIl territorio definito in et\u00e0 medioevale \"Suppunicum\", presentava gi\u00e0 un piccolo castello, tuttora visibile a levante della palazzina (via Vinovo di Stupinigi), che anticamente era stato realizzato con l'intento di difendere il paese di Moncalieri: esso era possedimento dei Savoia-Acaia, un ramo cadetto della dinastia regnante del Piemonte, e pass\u00f2 sotto la propriet\u00e0 del duca Amedeo VIII di Savoia solo quando l'ultimo degli Acaia mor\u00ec, nel 1418. Amedeo VIII decise quindi di lasciare il castello in propriet\u00e0 nel 1439 ad un membro della famiglia con cui era imparentato, il marchese Pallavicino di Zibello.\nI Savoia, ad ogni modo, riuscirono a rientrarne in possesso quando Emanuele Filiberto ne reclam\u00f2 la propriet\u00e0 nel 1564 espropriandolo ai Pallavicino. Per volont\u00e0 del duca, il castello e le terre adiacenti vennero quindi lasciate all'Ordine Mauriziano. Dal momento che il gran maestro dell'Ordine era contestualmente anche il capo di Casa Savoia, il fortilizio di Stupinigi si trov\u00f2 ad essere gestito direttamente dai vari sovrani sabaudi. Fu proprio durante il periodo di Emanuele Filiberto che le ricche terre adiacenti al castello divennero uno dei luoghi prediletti dal sovrano e dalla sua corte per le battute di caccia, insieme ai boschi di Altessano (dove a met\u00e0 Seicento venne costruita la reggia di Venaria Reale).\nIl Settecento e lo splendore della trasformazione in palazzina di caccia del re.\nFu Vittorio Amedeo II di Savoia a decidere la trasformazione del complesso in forme degne del titolo reale cui era ascesa Casa Savoia. Nell'aprile 1729, quando gi\u00e0 aveva deciso di abdicare, egli affid\u00f2 il progetto a Filippo Juvarra. Una sorta di lascito per il suo primo architetto civile e per il figlio Carlo Emanuele III. \nFormalmente la palazzina di caccia fu inaugurata alla festa di sant'Uberto del 1731 e da allora vi si tennero numerose battute di caccia. Tuttavia, la fabbrica fu terminata (nella sua fase juvarriana) solo con i lavori del triennio 1735-37, quando, fra l'altro, si concluse la decorazione degli appartamenti del re e della regina. A causa della guerra di successione polacca la vera inaugurazione del complesso alla vita di corte avvenne, per\u00f2, nel maggio 1739, in occasione della visita a Torino del granduca di Toscana Francesco II, futuro imperatore del Sacro Romano Impero e fratello della regina di Sardegna Elisabetta Teresa.\n\u00c8 importante comprendere che, nel Settecento, Stupinigi non era una vera e propria residenza, nel senso di luogo in cui sovrani e corte si trasferivano per soggiorni pi\u00f9 o meno lunghi. Come mostrano studi recenti, i sovrani sabaudi risiedevano a Torino solo per alcuni mesi, normalmente da Natale a Pasqua: dopo di che essi iniziavano a trasferirsi nel circuito delle residenze che circondava la capitale, alternando tali soggiorni a viaggi fuori dal Piemonte (soprattutto in Savoia e, pi\u00f9 raramente, nel Nizzardo). Le loro residenze principali restarono sino a fine Settecento la Venaria e Moncalieri. Stupinigi era usata, normalmente, come palazzina di caccia, ed era luogo di brevi soggiorni, normalmente una o due notti al massimo. Ci\u00f2 spiega perch\u00e9 sino alla Restaurazione, Stupinigi non avesse un proprio governatore (come avevano, invece, Venaria e Moncalieri).\nAnche se le residenze di Venaria e di Moncalieri (quest'ultima soprattutto dal 1773, con l'ascesa al trono di Vittorio Amedeo III e Maria Antonia Ferdinanda) restavano le principali sedi delle feste di corte, dagli anni Sessanta del XVIII secolo anche Stupinigi fu usata, pur se occasionalmente, per importanti ricevimenti, in particolar modo in occasioni di visite di ospiti importanti. Di grande importanza fu poi la festa del 1773 per il matrimonio tra Maria Teresa di Savoia e il conte d'Artois (il futuro re di Francia Carlo X). Fra gli ospiti vanno ricordati almeno l'imperatore Giuseppe II, nel 1769, lo zarevic Paolo Romanov (futuro zar Paolo I) e sua moglie nel 1782, e il re di Napoli Ferdinando I di Borbone, con la moglie Carolina, nel 1785.\nLa costruzione fu ampliata durante i regni di Carlo Emanuele III e Vittorio Amedeo III con il contributo di altri architetti, tra i quali Prunotto, Bo e Alfieri. Nel 1740 furono aggiunte altre due ali, ospitanti le scuderie e le rimesse agricole che fiancheggiano il lungo viale alberato d'ingresso alla tenuta.\nL'Ottocento.\nNapoleone Bonaparte soggiorn\u00f2 al palazzo dal 5 maggio al 16 maggio 1805, prima di recarsi a Milano per cingere la Corona Ferrea. Qui egli discusse con le principali cariche politiche di Torino, accogliendo il sindaco, la magistratura e il clero, con a capo l'arcivescovo Buronzo. Sembra che il cardinale, severamente redarguito dall'imperatore per le sue presunte corrispondenze con Carlo Emanuele IV di Savoia, sia stato oggetto di una discussione che ebbe come risultato la sua sostituzione con il vescovo di Acqui Terme, monsignor Giacinto della Torre.\nNel 1808, seppur sempre per brevi periodi, soggiorn\u00f2 alla palazzina Paolina Bonaparte con il marito, il principe Camillo Borghese, allora governatore generale del Piemonte.\nNel 1832 la palazzina torn\u00f2 ad essere propriet\u00e0 della famiglia reale e il 12 aprile 1842 vi fu celebrato il matrimonio tra Vittorio Emanuele II, futuro primo re d'Italia, e l'austriaca Maria Adelaide d'Asburgo-Lorena. Il complesso venne quindi ceduto al demanio statale nel 1919 e nel 1925 fu restituita, con le propriet\u00e0 circostanti, all'Ordine Mauriziano.\nNell'Ottocento ospit\u00f2 per diversi anni un elefante indiano maschio, che era stato regalato a Carlo Felice. L'elefante Fritz divenne famoso, ma dopo qualche anno l'elefante impazz\u00ec e incominci\u00f2 a distruggere ci\u00f2 che lo circondava (i segni sono ancora visibili sulle parti in legno); venne abbattuto e donato al museo zoologico dell'universit\u00e0 di Torino; l'animale imbalsamato \u00e8 in mostra presso il Museo regionale di scienze naturali di Torino. \nDal 1919 la palazzina di Stupinigi ospita il Museo di arte e ammobiliamento, riunendo al suo interno molti mobili provenienti dalle residenze sabaude oltre ad altri appartenenti alle corti italiane pre-unitarie, come quella dei Borboni di Parma e del loro Palazzo Ducale di Colorno.\nIl lungo progetto di restauro, incominciato nel 1988, \u00e8 stato curato dagli architetti Roberto Gabetti, Maurizio Momo, e dallo studio Isolarchitetti (Aimaro Oreglia d'Isola).\nLa palazzina ospita periodicamente mostre d'arte di livello internazionale.\nIl governatore di Stupinigi.\nAl contrario di quanto accadeva nelle altre regge sabaude in Piemonte, la carica di governatore di Stupinigi era assegnata al comandante di Venaria, cio\u00e8 al numero due dell'organigramma della Reggia. Il governatore di Venaria, infatti, rivestiva anche la carica di gran cacciatore di Savoia e il suo vice era il comandante dell'equipaggio. Poich\u00e9 Stupinigi veniva utilizzata quasi unicamente come palazzina venatoria, in quei casi l'equipaggio di caccia di Venaria si spostava in essa, nulla di pi\u00f9 naturale che al comandante dell'equipaggio delle cacce, nonch\u00e9 numero due della Venaria, fosse assegnato di diritto il comando di Stupinigi. I tre comandanti di Stupinigi che si succedettero fra 1751 e 1836 avevano tutti iniziato la loro carriera alla Reggia di Venaria. Paolo Giuseppe Avogadro di Casanova, comandante dal 1751 al 1769, era stato nominato \u00abgentiluomo della Venaria\u00bb nel 1736; Luigi Ciaffaleone di Villabona, comandante dal 1777 al 1791, aveva iniziato la propria carriera a corte come \u00abpaggio della Venaria\u00bb, divenendo \u00abgentiluomo della Venaria\u00bb nel 1754; Luigi Umoglio della Vernea, ultimo comandante di Stupinigi, segu\u00ec la stessa carriera: \u00abpaggio della Venaria\u00bb (1770 c.), \u00abgentiluomo della Venaria\u00bb (1776) e, infine, comandante nel 1791; perso il suo ruolo durante l'occupazione francese del 1796, lo recuper\u00f2 alla Restaurazione, mantenendolo sino all'et\u00e0 carloalbertina. Il governatore di Stupinigi, quindi, era tale in quanto comandante dell'equipaggio ed era sottoposto alle dirette dipendente del governatore di Venaria e Gran cacciatore di Savoia.\nArchitettura.\nLa pianta della palazzina \u00e8 definita dalla figura dei quattro bracci a croce di Sant'Andrea, intercalati dall'asse centrale che coincide col percorso che da Torino porta alla reggia tramite un bellissimo viale alberato che fiancheggia cascine e scuderie, antiche dipendenze del palazzo.\nIl nucleo centrale \u00e8 costituito da un grande salone centrale di pianta ovale da cui partono quattro bracci pi\u00f9 bassi a formare una croce di sant'Andrea. Nei bracci sono situati gli appartamenti reali e quelli per gli ospiti. Il cuore della costruzione \u00e8 il grande salone ovale a doppia altezza dotato di balconate ad andamento \"concavo-convesso\", sormontato dalla statua del \"Cervo\", opera di Francesco Ladatte: con l'allontanarsi di Juvarra da Torino (destinazione Madrid), il principe Carlo Emanuele III affid\u00f2 la direzione dei lavori a Giovanni Tommaso Prunotto, il quale provvide ad ampliare la palazzina partendo dagli schizzi lasciati dall'architetto messinese, cercando cos\u00ec di salvaguardare i complessi giochi di luce e di forme cari al suo predecessore. \u00c8 cos\u00ec che vennero chiamati a corte, nella \"Real Fabrica\", un gran numero di artisti per decorare i nuovi ambienti. L'interno \u00e8 in Rococ\u00f2 italiano, costituito da materiali preziosi come lacche, porcellane, stucchi dorati, specchi e radiche che, oggi, si estendono una superficie di circa metri quadrati, mentre sono occupati dai fabbricati adiacenti, dal parco e dalle aiuole esterne; in complesso, sono presenti 137 camere e 17 gallerie.\nLa costruzione si protende anteriormente racchiudendo un vasto cortile ottagonale, su cui si affacciano gli edifici di servizio.\nTra i pregiati mobili eseguiti per la palazzina vanno ricordati quelli dell'intagliatore Giuseppe Maria Bonzanigo, di Pietro Piffetti e di Luigi Prinotto.\nL'edificio conserva decorazioni dei pittori veneziani Giuseppe e Domenico Valeriani, di Gaetano Perego, e del viennese Christan Wehrlin. Vanno ricordati inoltre gli affreschi di Vittorio Amedeo Cignaroli, Gian Battista Crosato e Carlo Andrea Van Loo.\nIngresso.\nPartendo dall'ingresso al complesso (\"A\") si accede alla vasta area della Galleria dei Ritratti (\"2\") che fu a suo tempo parte delle scuderie laterali progettate e realizzate da Filippo Juvarra dopo il completamento del complesso centrale della palazzina. Questo spazio era dunque utilizzato per la rimessa delle carrozze ed il ricovero dei cavalli durante le battute di caccia. Qui oggi si trova posta la statua originale del cervo di Stupinigi realizzata da Francesco Ladatte nel 1766 che sovrastava la cupola del salone centrale e che \u00e8 stata posta al riparo nella sala nel 1992 e sostituita con una copia in bronzo moderna per ragioni di conservazione. La scultura \u00e8 attorniata dai ritratti scolpiti a bassorilievo in legno su commissione di Vittorio Emanuele II ed originariamente destinati al Castello di Moncalieri.\nNell'antibiblioteca prima e nella biblioteca poi (\"3\" e \"4\") si pu\u00f2 ritrovare il mutamento del gusto di met\u00e0 Settecento cio\u00e8 quando l'area delle scuderie venne ridotta per fare spazio ad una biblioteca tramezzata con scaffalature progettate da Benedetto Alfieri e dipinte in colori come l'azzurro, l'avorio e l'oro, corredate da allegorie delle arti e delle scienze dipinte da Giuseppe Nogari come sovraporta.\nAppartamento del duca del Chiablese.\nDetto anche \"Appartamento di Levante\" (in opposizione allo speculare Appartamento di Ponente), l'insieme di stanze venne ampliato sotto la direzione di Benedetto Alfieri nel XVIII secolo per accogliere le stanze di Benedetto di Savoia, duca del Chiablese e figlio di re Carlo Emanuele III. L'Appartamento del Levante \u00e8 stato oggetto di un'opera di restauro finanziata anche grazie ai fondi del Gioco del Lotto, in base a quanto regolato dalla legge 662/96. \nSala da gioco.\nLa sala di maggior consistenza per ampiezza e stile negli appartamenti del duca del Chiablese \u00e8 senz'altro la sala da gioco, un grande spazio destinato allo svago della corte inserito in una sala di forma rettangolare con gli angoli smussati e due grandi nicchie nei lati pi\u00f9 corti. Il soffitto, decorato da Giovanni Pietro Pozzo nel 1765, riprende gli stessi motivi esotici e orientaleggianti delle pareti che svolgono il ruolo di elegante cornice al mobilio da gioco presente all'interno della stanza: un salotto della met\u00e0 del XVIII secolo, un tavolo da gioco in stile Luigi XV con una preziosa scacchiera, intarsiata in ebano e avorio, oltre a una scrivania con raffinate figure in avorio intarsiate dell'inizio del XVIII secolo. Interessanti sono anche le cineserie e le porcellane presenti in questo ambiente che ben si adattano alla decorazione esotica del complesso.\nSala degli specchi e gabinetto di Paolina Bonaparte.\nQueste due sale attigue tra loro, rappresentano un \"unicum\" all'interno della reggia. La prima, decorata con un particolarissimo gusto rococ\u00f2, \u00e8 decorata con stucchi e specchi dalle pareti al soffitto, sempre su idea di Giovanni Pietro Pozzo nel 1766 con l'aiuto di Michele Antonio Rapous nella realizzazione della \"boiserie\". Pi\u00f9 antico \u00e8 invece il lampadario, che risale agli anni '40 del Settecento e che \u00e8 decorato con sculture di uccelli in ferro battuto.\nIl gabinetto di Paolina Bonaparte deve invece la propria fama al fatto che esso venne fatto attrezzare nelle forme attuali da Paolina Bonaparte, sorella di Napoleone, durante il suo periodo di permanenza al palazzo quando col marito venne nominata governatrice del Piemonte. La stanza, di ridotte dimensioni, accoglie una splendida vasca da bagno in marmo, decorata con bassorilievi rappresentanti le insegne imperiali con l'aquila napoleonica.\nSala del Bonzanigo.\nDivenuto celebre per lo stipo (che fungeva da libreria e scrivania) realizzato dal Bonzanigo, cui la sala viene oggi legata, questo ambiente fu teatro del lavoro anche di altri artisti, tra cui Giovanni Battista Alberoni, che realizz\u00f2 l'affresco del soffitto (1753), e Pietro Domenico Olivero, che ne cur\u00f2 le sovrapporte tra il 1749 e il 1753. A staccare dal barocco delle decorazioni \u00e8 la mobilia, in stile classicista, tra cui spicca la specchiera del Bonzanigo che incastona un ritratto ovale (la cui cornice \u00e8 sempre dell'artista astigiano) raffigurante Giuseppe Benedetto di Savoia, conte di Moriana.\nSaletta del pregadio.\nDetto anche \"sala delle Cacce\", questo ambiente \u00e8 decorato con una stoffa damascata verde alle pareti e con scene di caccia dipinte nel 1753 dal pittore piemontese Giovanni Battista Alberoni. La fama e il nome della sala stessa rimandano per\u00f2 a un \"pregadio\", ovvero un inginocchiatoio finemente intarsiato dall'ebanista Pietro Piffetti nel 1758, realizzato in radica di noce con inclusioni in bronzo dorato e contraddistinto da una fastosa cimasa.\nCamera da letto.\nLa camera da letto del duca (\"17\") \u00e8 contraddistinta da una stoffa da parati di colore rosso violaceo originale, con sovraporta decorati nel 1763 da Michele Antonio Rapous con motivi di fiori e frutta. Qui sono raccolti alcuni tra i pi\u00f9 importanti e preziosi mobili di stile piemontese presenti nella palazzina di caccia tra cui spiccano un cassettone, una scrivania e un inginocchiatoio realizzati dall'ebanista Pietro Piffetti con intarsi di vari legni, avorio, ottone, tartaruga e madreperla. Nella stanza si trova un letto a baldacchino con panneggi rossi di stile Luigi XV.\nAppartamento della regina.\nL'appartamento della regina venne realizzato negli anni trenta del Settecento per Polissena d'Assia-Rheinfels-Rotenburg, moglie di Carlo Emanuele III di Savoia, al fine di ospitarla durante le permanenze della corte al palazzo per le stagionali battute di caccia.\nAnticamera e camera della regina.\nAffrescata tra il 1733 e il 1734 dal pittore Giovanni Battista Crosato (gi\u00e0 operante alla villa La Tesoriera) con il dipinto sul soffitto raffigurante \"Il sacrificio di Ifigenia\", attorniato da vedute settecentesche, l'anticamera della regina \u00e8 una delle quattro sale che si affacciano sul salone centrale della palazzina. Tra il 1738 e il 1739 gli affreschi vennero affiancati dalla nuova produzione del pittore Francesco Casoli, che vennero in parte affiancati dall'opera di Giuseppe Maria Bonzanigo che rimaneggi\u00f2 la sala dal 1786, riproponendola in stile Luigi XVI. In questa anticamera si trovano quattro tele ovali raffiguranti principesse di casa Savoia, di artista sconosciuto, tra cui Maria Giovanna Battista di Savoia-Nemours e Maria Cristina di Borbone-Francia. Interessanti sono le decorazioni di cornice alle pareti, realizzate in vetro blu e metallo dorato, realizzate sempre ad opera del Bonzanigo.\nNella confinante camera da letto della regina, invece, il soffitto \u00e8 affrescato da Charles-Andr\u00e9 van Loo con un \"Riposo di Diana tra le ninfe\" associato a boiserie d'epoca e a decorazioni a \"rocaille\". Annessa alla stanza da letto si trova il gabinetto della toeletta della regina, decorato con figure cinesi e putti policromi.\nAppartamento del re.\nAnche questo appartamento, come quello gemello degli appartamenti della regina, disponeva di un'anticamera, una stanza da letto e di un gabinetto di toeletta riservate al sovrano. Gli spazi vennero realizzati per Carlo Emanuele III di Savoia nei primi anni '30 del Settecento e poi rimodernati per volere di Vittorio Amedeo III nella seconda met\u00e0 dello stesso secolo.\nSala degli Scudieri.\nAnch'essa, come le precedenti anticamere descritte, collegata al salone principale della palazzina, la sala degli Scudieri, fu uno dei primi ambienti della struttura a essere affrescato, nel 1733, per opera di Giovanni Battista Crosato e Gerolamo Mengozzi Colonna con scene mitologiche. Al contrario, la realizzazione di porte e sovrapporte dipinte risale solo al 1778, quando Vittorio Amedeo Cignaroli ritrasse scene di caccia al cervo nelle residenze sabaude, dipinti forse ispirati dal ciclo di cacce ideali realizzato dal fiammingo Jean Miel per la Reggia di Venaria Reale.\nAnticamera e camera del re.\nRimasta incompiuta fino al 1737 per la partenza di Filippo Juvarra per la corte spagnola, l'anticamera del re venne affidata, come del resto altre ali della palazzina, alla supervisione di Giovanni Tommaso Prunotto, succeduto al messinese nella fabbrica di Stupinigi. Gli affreschi vennero affidati a Michele Antonio Milocco con scene tratte sempre dal mito di Diana, dipinte sotto il controllo diretto di Claudio Francesco Beaumont. La mobilia presente \u00e8 in stile Luigi XV e Luigi XVI; di particolare pregio le sovrapporte e le decorazioni su di esse, con tele di Pietro Domenico Olivero. Alle pareti si trovano ritratti a firma di Jean-\u00c9tienne Liotard.\nLa camera da letto del re, attigua all'anticamera, porta alle pareti una stoffa da parati non originale in quanto rifatta dopo la seconda guerra mondiale a causa dei gravi danni subiti nel tempo. Oltre a quadri di Jean-\u00c9tienne Liotard, le pareti presentano anche sovrapporta a grottesche eseguiti da Giovanni Francesco Fariano. Interessanti in questa stanza sono un pregadio e un medagliere di Pietro Piffetti della prima met\u00e0 del Settecento. Nel gabinetto del sovrano, adiacente alla camera da letto, si trova inoltre uno splendido ritratto della regina Polissena Cristina d'Assia-Rotenburg con i figli, eseguito dal pittore Martin van Meytens.\nCappella di Sant'Uberto.\nDenominata fino al 1767 \"Sala delli Buffetti\" per via dei banchetti che qui si tenevano, venne ribattezzata \"cappella di Sant'Uberto\" quando fu appunto adibita a cappella dedicata a Sant'Uberto o, meglio appunto, anticappella, in relazione al vero e proprio spazio religioso realizzato dietro la parete maggiore, coperto di norma alla vista da due grandi antoni di legno dipinti. Alla trasformazione della Sala delli Buffetti lavorarono Ignazio Birago, Giacomo Borri, Ignazio Nipote e Gaetano Perego, che ne decorarono il soffitto e curarono gli stucchi.\nIl salone centrale.\nIl salone centrale, vero e proprio cuore della palazzina, fu la prima idea dello Juvarra a essere portata a termine e il fulcro attorno al quale si svilupp\u00f2 il suo intero progetto per il complesso. La sala si presenta come un grande ambiente di forma ovale culminante con una cupola chiusa da un soffitto a volta, senza tiburio n\u00e9 aperture superiori. Gi\u00e0 nel 1730, la struttura muraria dello stesso salone poteva dirsi conclusa e il 10 febbraio 1731 il re commissionava ai fratelli bolognesi Giuseppe e Domenico Valeriani un grande affresco sulla volta, raffigurante il \"Trionfo di Diana\", la dea classica della caccia che appare nella raffigurazione tra le nubi, al di sopra di un carro celeste sovrastante selve e boschi. Attorno si trovano inoltre putti con selvaggina o ghirlande di fiori, affiancati da ninfe e da geni silvani. All'apice dei quattro pilastri che sorreggono la cupola del salone, appena sotto il grande affresco, si trovano quattro medaglioni monocromi che rappresentano altri episodi relativi alla medesima divinit\u00e0. I lavori per la realizzazione di tali affreschi iniziarono gi\u00e0 l'8 marzo, concludendosi nel 1733. Sembra che lo Juvarra abbia imposto lo schema delle quadrature ai due fratelli per non rovinare il suo complesso disegno d'insieme: tale ipotesi appare avvalorata dalle finte architetture della volta, di stile juvarriano appunto.\nScomparso Juvarra, non venne pi\u00f9 ultimata l'idea dell'artista messinese di porre dei grandi gruppi scultorei di cani e cervi presso i grandi finestroni del salone per non limitare eccessivamente la splendida vista prospettica di cui ancora oggi si gode guardando all'esterno. In compenso, venne completato il progetto, affidato a Giuseppe Marocco, delle trentasei ventole (\"appliques\") in legno con teste di cervo che danno sfoggio di s\u00e9 sulle pareti della sala. Dello stesso periodo sono gli intarsi in legno dorato della balaustra dei cantori nella parte superiore del salone e i paracamini, dipinti dal lombardo Giovanni Crivelli (1733).\nDa segnalare, ancora, i quattro busti in marmo realizzati nel 1773 da Giovanni Battista Bernero, che sovrastano altrettanti ingressi al salone e che rappresentano divinit\u00e0 minori legate alla caccia ed ai campi: Cerere, Pomona, Naiade e Napea.\nIl salone, intriso nella sua struttura e nelle se decorazioni di tutta quella teatralit\u00e0 propria dell'architettura del Settecento, attir\u00f2 anche l'attenzione di diversi contemporanei che ebbero modo di vederlo personalmente come l'incisore francese Charles Nicolas Cochin, custode del Gabinetto dei Disegni del re di Francia a Versailles, il quale per\u00f2 ne critic\u00f2 la sovrabbondanza di decori e l'eccessiva eccentricit\u00e0. Dello stesso parere, seppur ammirato, rimaneva Joseph Jerome Lalande, il quale riport\u00f2 come lo Juvarra si fosse quasi completamente concentrato sul salone, lasciando in secondo piano tutto il resto e rivelando come esso si predisponesse come il \"sogno di un architetto\", troppo azzardato per un palazzo cittadino e attuabile solo per una sontuosa residenza di campagna.\nAppartamento del duca di Savoia.\nDetto anche Appartamento di Ponente (in opposizione allo speculare Appartamento di Levante), l'insieme di stanze venne ampliato sotto la direzione di Benedetto Alfieri nel XVIII secolo per accogliere le stanze di Vittorio Emanuele, duca d'Aosta e figlio di re Vittorio Amedeo III.\nL'appartamento si apre all'ingresso con un atrio contraddistinto da due statue rappresentanti rispettivamente Meleagro e Atalanta. Le due anticamere successive sono contraddistinte da una decorazione della seconda met\u00e0 del XVIII secolo ascrivibili alla scuola del Cignaroli con scene di caccia e di vita agreste, arazzi e mobilio di stile Luigi XIV e Luigi XV.\nLe due camere da letto del duca e della duchessa d'Aosta contengono mobilio di stile Luigi XV e Luigi XVI oltre ad altri mobili di manifattura piemontese del XVIII secolo.\nIl giardino della reggia e la tenuta di caccia.\nA Stupinigi si distinguono chiaramente il giardino della palazzina di caccia e la tenuta di caccia circostante: il complesso, infatti, \u00e8 inserito all'interno di un vasto giardino geometrico, caratterizzato da un continuo succedersi di aiuole, \"parterre\" e viali, che pu\u00f2 essere a tutti gli effetti considerato il giardino vero e proprio della reggia. Tale parco, delimitato da un muro di cinta e intersecato da lunghi viali, fu progettato dal giardiniere francese Michael Benard nel 1740.\nIl parco di caccia, o tenuta, era invece costituito dalla vasta area di quasi ettari che si estendeva al di fuori del parco cintato e che era stata espropriata dal duca Emanuele Filiberto di Savoia nel 1563 ai Pallavicini. Tale area comprendeva terreni e boschi compresi oggi nei comuni di Nichelino, Orbassano e Candiolo.\nIl territorio, che nei secoli rimase col resto della palazzina a disposizione delle cacce dei Savoia, nel 1992 \u00e8 stato posto sotto tutela con l'istituzione del parco naturale di Stupinigi per la salvaguardia della discreta variet\u00e0 faunistica che lo popola.\nLa \"m\u00e9nagerie\" di Stupinigi.\nA Stupinigi la prima \"m\u00e9nagerie\" o giardino zoologico venne costruito all'interno della reggia nell'anno 1814, subito dopo la Restaurazione. Gli animali a disposizione della gioia della corte, erano infatti inizialmente stati accolti presso la localit\u00e0 di Vicomanino, in una serie di locali di dipendenza riadattati allo scopo.\nGli animali vennero trasferiti dal 18 marzo 1826, su istanza del conte Giovan Battista Camillo Richelmy di Bovile, gran cacciatore di Sua Maest\u00e0, il quale chiese che gli animali presenti nel complesso potessero essere trasferiti nel padiglione a sinistra (attuale fabbricato San Carlo), in particolare per salvaguardare gli animali esotici provenienti da climi molto diversi da quello piemontese.\nQuesta \"m\u00e9nagerie\" si occupava non solo di nutrire ed allevare animali per il diletto della corte e per il giardino zoologico dei sovrani sabaudi, ma anche di rifornire la selvaggina necessaria per le cacce che nella tenuta si tenevano ancora regolarmente. I daini nella tenuta di caccia erano circa .\nFu nuovamente il conte Richelmy, sempre nel 1826, a interessarsi affinch\u00e9 venisse predisposto lo spazio necessario ad accogliere un grande elefante africano che il governatore dell'Egitto ottomano, Mehmet Ali, aveva donato a Carlo Felice di Savoia. L'anno successivo, il 4 giugno, l'animale (chiamato Fritz) fece il suo solenne ingresso nella tenuta di Stupinigi, venendo affidato alle cure del suo guardiano personale, Stefano Novarino. L'enorme animale rimase al suo posto sino al 3 novembre 1847, quando uccise con un colpo di proboscide il nuovo guardiano ventinovenne affidatogli. L'incidente, unitamente ai costi eccessivi per il suo mantenimento (circa lire annue), port\u00f2 alla fine alla soppressione dell'animale, che avvenne la sera dell'8 novembre 1852 tramite asfissia, con esalazioni di acido carbonico che durarono per sei ore consecutive. L'elefante aveva 53 anni alla sua morte. Le carni dell'animale vennero vendute a caro prezzo, mentre la pelle venne posta nell'attuale Museo Regionale di Scienze Naturali di Torino.\nLo stesso Richelmy evidenzi\u00f2 nella sua relazione come, tra le specie, facenti parte della \"m\u00e9nagerie\" reale a Stupinigi figurassero \"un giaguaro maschio d'America, due orsi femmine della Savoia, due sciacalli maschi dall'Africa, un casuario, dei canguri, un lupo, alcuni cinghiali, molti uccelli tra cui un'aquila ed alcuni avvoltoi\".\nSempre nel 1852, Vittorio Emanuele II, che pure fu uno dei sostenitori della ripresa di Stupinigi come palazzina di caccia, decret\u00f2 il trasferimento degli animali rimasti al giardino del Palazzo Reale di Torino, compresi i cavalli utilizzati per le battute."}
{"id": "344888", "revid": "35813", "url": "https://it.wikipedia.org/wiki?curid=344888", "title": "Rimbaud", "text": ""}
{"id": "344890", "revid": "196390", "url": "https://it.wikipedia.org/wiki?curid=344890", "title": "Milosz", "text": ""}
{"id": "344891", "revid": "287204", "url": "https://it.wikipedia.org/wiki?curid=344891", "title": "Koloman Moser", "text": "Fu tra i fondatori della secessione viennese, svolse gran parte della sua raffinata attivit\u00e0 nel campo delle arti applicate, dedicandosi in particolar modo alla realizzazione di stoffe, mobili, vetrate, manifesti, complementi d'arredo, monili.\nBiografia.\nNato a Vienna nel 1868, era figlio dell'amministratore del \"Theresianum\", aristocratica accademia ricca di parchi, maneggi e anche laboratori artigianali d'ogni genere. Libero di frequentare questi ambienti sviluppa cos\u00ec la sua naturale versatilit\u00e0 con i vari mestieri e materiali.Il padre avrebbe voluto avviarlo al commercio, ma il giovane in segreto prende lezioni di disegno. Nel 1885 entra all'Accademia d'Arte.\nInizia ad aoccuparsi di editoria, soprattutto con l'editore tedesco Schreiber. Nel 1895 collabora con l'editore \"Martin Gerlach\" e presso di lui conosce Klimt.\n\u00c8 tra i fondatori del \"Club dei Sette\" (Siebener Club), che viene poi ammesso alla \"K\u00fcnstlerhaus\", la maggiore associazione degli artisti austriaci.\nLa Secessione viennese lo trova tra i suoi aderenti, insieme a Gustav Klimt, Hoffmann, Helmer ed altri (1897).\nNel 1898 prende parte alla nascita di \"Ver Sacrum\" ed inizia la sua collaborazione con Hoffmann. L'anno seguente iniziano i suoi contatti con la fabbrica di porcellane B\u00f6ch. Si dedica alla progettazione di vetri, porcellane, mobili, tessuti, rilegature di libri, ricami.\nSulla fine del 1901 si occupa per la prima volta di teatro.Nel 1902 partecipa alla esposizione della secessione dedicata a Beethoven, con un mosaico e alcune vetrate.Fra il 1906 ed il 1907 realizza dei mosaici e le vetrate per la chiesa di Chiesa di San Leopoldo a Vienna progettata da Otto Wagner.\nNel 1903, insieme a Josef Hoffmann, fonda la Wiener Werkst\u00e4tte il cui programma di attivit\u00e0 viene presentato nel periodioco \"Hohe Warte\" di cui lo stesso Moser \u00e8 coeditore dal 1904. Sempre nel 1904 riceve l'importante incarico per le vetrate della chiesa dell'ospedale am Steinhof.Dopo anni d'intensa collaborazione, nel 1907 abbandona improvvisamente la Werkst\u00e4tte mosso da divergenze d'opinione.Arreda la sala \"Klimt\" per la \"Kunstschau 1908\" e si dedica anche a lavori per il teatro.\nSi dedica anche alla pittura ed espone la sua prima personale alla \"galleria Mietke\" di Vienna nel 1912. Negli anni successivi si occupa ancora di scenografia, ma con poco successo e molte critiche.\nNel 1913 \u00e8 spesso in contatto con Hodler ed espone a Budapest, Roma, D\u00fcsseldorf e Mannheim. L'anno seguente espone arte scenica a Zurigo.Nel 1916 avverte i primi sintomi del tumore alla laringe che lo uccide il 18 ottobre 1918.\nNel 1920 la casa editrice \"Wolfrum\" inaugura un'esposizione postuma delle sue opere."}
{"id": "344893", "revid": "124189994", "url": "https://it.wikipedia.org/wiki?curid=344893", "title": "Liberazione (quotidiano)", "text": "Liberazione. Giornale comunista \u00e8 stato un quotidiano italiano, organo di stampa ufficiale del Partito della Rifondazione Comunista.\nStoria.\nLe origini.\nNato inizialmente come settimanale l'11 ottobre 1991, dopo un mese di gestazione. Il numero 0 esce in 110.000 copie il 12 ottobre. Il numero 1 usc\u00ec il successivo 26 ottobre.\n\u00c8 uscito in edizione cartacea settimanalmente fino al 7 aprile 1995, dall'8 aprile 1995 ha avuto cadenza quotidiana (tranne il luned\u00ec) fino al 31 dicembre 2011; dal 1\u00ba gennaio 2012 ha avuto solo l'edizione on line, sospesa il 20 dello stesso mese. Ha ripreso le pubblicazioni on line il 7 gennaio 2013. Il 19 marzo 2014 ha interrotto anche l'edizione online.\nLa testata \"Liberazione\".\nLa testata storica con questo nome, \"Liberazione\", negli anni settanta apparteneva al Partito Radicale, ed era pubblicata prima come quotidiano e poi come periodico, come organo d'informazione del Partito Radicale tra l'8 settembre 1973 e il 28 marzo 1974; era quindi rimasta in propriet\u00e0 di Marco Pannella e della sua lista, che la cedette a titolo gratuito al Prc nel 1991; Rifondazione volle infatti che il giornale prendesse questo nome in omaggio al quotidiano della sinistra francese \"Lib\u00e9ration\". Nel 2017 \u00e8 uscita la testata \"La nuova Liberazione\", nuovamente legata al Partito Radicale.\nVignettista storico di Liberazione \u00e8 stato il cartoonist Enzo Apicella.\nPaparazzin.\nL'inserto di \"satira non negoziabile n\u00e9 ricattabile\" ha fatto il suo esordio il 22 maggio 2007 sul quotidiano Liberazione. L'inserto, coordinato da Mauro Biani si \u00e8 mosso in una zona franca sospesa al di sopra delle linee redazionali e senza obblighi di ortodossia verso il partito, pronta a ridere dei conflitti interni al Prc e perfino di fronte alla \u201cmorte annunciata\u201d dell'inserto. Nell'ultimo editoriale dell'inserto, scritto da Carlo Gubitosa con lo pseudonimo di Alvise Span\u00f2, si annuncia che \u00abil Prc ha deciso: la satira ha scassato la minchia\u00bb e che un partito poco propenso all'ironia avrebbe rimpiazzato l'inserto con la pubblicazione del Capitale, a puntate e in tedesco. Su Paparazzin si sono incontrate penne e matite di tante generazioni, e la sua forza \u00e8 stata proprio quella di far convivere l'entusiasmo degli esordienti con l'esperienza dei veterani anche senza un piano editoriale definito, che ha portato a ripensare e riscrivere da zero questa pagina domenicale numero dopo numero fino a raggiungere le cinquanta uscite settimanali.\nLe matite paparazzate sono state: Lele Corvi, Marco Scalia, Mauro Biani, Bersani, FS, Darix, Frago Comics, Edoardo Baraldi, Sebino e tanti altri.\nLiberazione versione free press.\nDal 31 marzo 2008 Liberazione esce con una edizione serale free press a Roma e Milano. \u00c8 la prima volta che un giornale politico italiano investe in un progetto free press.\nLa Direzione.\nL'8 gennaio 2009, con un comunicato della segreteria di Rifondazione Comunista, viene chiamato a dirigere il giornale Dino Greco, ex sindacalista, al posto di Piero Sansonetti.\nIl 18 maggio 2013, Romina Velchi ha assunto la direzione della testata e Dino Greco \u00e8 stato nominato direttore editoriale.\nSospensione delle pubblicazioni.\nLa societ\u00e0 editrice del giornale, la Mrc, ha annunciato che dal 1\u00ba gennaio 2012 il giornale ha sospeso in via cautelativa le pubblicazioni cartacee (mantenendo per\u00f2 la presenza sul web) a causa del taglio dei finanziamenti all'editoria voluto dal governo Berlusconi e confermato dal governo Monti. Dopo la sospensione anche della versione on line una parte della redazione insieme al direttore Dino Greco ha avviato il progetto \"Ombre rosse - settimanale comunista\" ospitato sul sito controlacrisi.org, inoltre per un breve periodo quattro pagine curate dalla redazione di Liberazione sono state ospitate sul settimanale Left.\nIl ritorno e la chiusura.\nDopo la campagna di sostegno economico del 2012, \"Liberazione\" a partire dal 7 gennaio 2013 \u00e8 tornata in edizione on line, dal luned\u00ec al venerd\u00ec, quotidianamente e a pagamento.\nDopo aver provato a mantenere l'edizione on-line, Paolo Ferrero (Segretario PRC) ha deciso, tramite comunicato ufficiale sul sito, di sospendere ogni pubblicazione a partire dal 19 marzo 2014 \"perch\u00e9 il deficit del giornale rischia di soffocare il partito, che non ha i soldi per coprire ulteriormente i buchi di bilancio\".\nEventi.\nNell'estate del 2010 per salvare Liberazione dalla chiusura viene lanciata una grande campagna di abbonamenti e di sottoscrizioni (pi\u00f9 un aumento del prezzo del giornale a 1,20 euro i giorni feriali e a 2,00 euro la domenica) che puntava a chiudere il bilancio del 2010 con l'intento di pareggiare un disavanzo di 300.000 euro. Al 19 ottobre ne furono recuperati circa 225.000 grazie all'impegno di Sante Moretti e ad una mostra con asta finale delle opere esposte. Alla mostra hanno partecipato 105 artisti.\nL'iniziativa, intitolata \"Che cento fiori sboccino... per Liberazione\", \u00e8 stata organizzata da Roberto Gramiccia.\nLiberazione sul web.\nIl portale web Liberazione.it.\nIl portale Liberazione.it \u00e8 stato pubblicato in rete, completamente rinnovato, a partire dal 10 febbraio 2010, con contenuti aggiornati quotidianamente e un'attenzione particolare al mondo del lavoro. L'edizione on line, sospesa il 20 gennaio 2012, \u00e8 ripresa il 7 gennaio 2013.\nContenuti e forme.\nIl sito si occupa di informazione a tutto tondo, in particolare in ambito di cronaca, cultura, economia, lavoro, spettacoli.\nPur mantenendo il consueto taglio giornalistico della versione cartacea, la grafica moderna e maggiormente proiettata alle risorse del canale web, rendono questa versione del giornale sostanzialmente indipendente dalla carta.\nIl sito \u00e8 dotato di un'area multimediale con video e foto. Un'importante sezione \u00e8 dedicata agli appuntamenti del partito e alle lettere dei lettori. Uno o pi\u00f9 sondaggi sono rappresentati in home page. Inoltre i lettori possono registrarsi al sito e commentare le notizie, oltre ad avere la possibilit\u00e0 di segnalare qualsiasi contenuto ai principali social network.\nLettura del giornale in PDF.\nDal 20 luglio 2010 al 31 dicembre 2011 \u00e8 stato possibile abbonarsi alla versione PDF online del giornale direttamente dal sito liberazione.it. Una possibilit\u00e0 analoga \u00e8 stata annunciata per l'edizione on line a pagamento, che inizier\u00e0 il 1\u00ba febbraio 2013."}
{"id": "344897", "revid": "1543377", "url": "https://it.wikipedia.org/wiki?curid=344897", "title": "Ljubov' Egorova", "text": "Prima della dissoluzione dell'Unione Sovietica (1991) ha gareggiato per la nazionale sovietica; ai XVI Giochi olimpici invernali di ha fatto parte della squadra unificata.\nIn carriera ha vinto sei medaglie d'oro ai Giochi olimpici invernali, stabilendo il primato nello sci di fondo ai Giochi olimpici in campo femminile, diversi titoli mondiali e la Coppa del Mondo nel 1993.\nBiografia.\nCarriera sciistica.\nIn Coppa del Mondo ha ottenuto il primo risultato di rilievo il 17 marzo 1984 nella 5\u00a0km di \u0160trbsk\u00e9 Pleso (14\u00aa), il primo podio il 20 febbraio 1990 nella 10\u00a0km a tecnica libera della Val di Fiemme (2\u00aa) e la prima vittoria il 18 dicembre 1992, nella medesima localit\u00e0, nella 15\u00a0km a tecnica libera.\nAi XVI Giochi olimpici invernali di , sua prima partecipazione olimpica, and\u00f2 a medaglia in tutte le gare di fondo previste; vinse tre medaglie d'oro, nella 15\u00a0km tecnica libera, nella 10\u00a0km a inseguimento (in entrambe le occasioni davanti all'italiana Stefania Belmondo, che invece riusc\u00ec a batterla nella 30\u00a0km a tecnica classica) e nella staffetta 4x5 km, davanti alla Norvegia e all'Italia. Oltre all'argento nella 30\u00a0km ne vinse un altro nella 5\u00a0km a tecnica classica, dietro alla finlandese Marjut Rolig.\nReplic\u00f2 l'impresa alle XVII Giochi olimpici invernali di , quando vinse altre tre medaglie d'oro: nella 5\u00a0km a tecnica classica, nella 10\u00a0km a inseguimento (in entrambi i casi davanti all'italiana Manuela Di Centa) e nella staffetta 4x5 km, di nuovo davanti a Norvegia e Italia. Nella 15\u00a0km a tecnica libera arriv\u00f2 seconda, dietro alla Di Centa, e rimase fuori dal podio solo nella 30\u00a0km. Con sei medaglie d'oro eguagli\u00f2 il record femminile di ori olimpici che apparteneva da trent'anni alla pattinatrice sovietica Lidija Skoblikova.\nDopo una pausa per maternit\u00e0 torn\u00f2 alle gare e ai Mondiali di Trondheim del 1997 si classific\u00f2 per la quarta volta prima in una gara iridata. Tuttavia pochi giorni dopo fu trovata positiva all'esame antidoping per uso di bromantan, uno steroide anabolizzante; tutti i risultati ottenuti da allora sono stati annullati la Egorova fu squalificata per a due). .\nScontata la squalifica torn\u00f2 alle gare, senza pi\u00f9 riuscire a replicare i risultati ottenuti in precedenza; ai XIX Giochi olimpici invernali di fu 5\u00aa nella 10\u00a0km e 11\u00aa nella sprint. Si ritir\u00f2 definitivamente nel 2003.\nAltre attivit\u00e0.\nDopo il ritiro si \u00e8 dedicata alla politica locale ed \u00e8 stata eletta alla \"duma\" dell\"'oblast'\" di Leningrado nelle file del Partito comunista.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nPU = inseguimento\nTC = tecnica classica\nTL = tecnica libera"}
{"id": "344898", "revid": "1573940", "url": "https://it.wikipedia.org/wiki?curid=344898", "title": "Pulmonata", "text": "I Polmonati (Pulmonata ) sono un ordine di gasteropodi, genericamente noti come chiocciole terrestri, anche se vi sono forme ancora legate ad un ambiente marino, come nel caso di alcune patelle polmonate.\nDescrizione.\nPossono avere aspetto simile agli acquatici prosobranchi, ma essendo adattati principalmente ad una vita terrestre presentano numerose differenziazioni.\nHanno un paio di occhi, alla base dei tentacoli sul capo, oppure possono avere occhi all'estremit\u00e0 di un'ulteriore coppia di tentacoli.\nLa cavit\u00e0 palleale viene a scomparire ed al suo posto si origina una struttura fortemente vascolarizzata (polmone) regolata da una porzione muscolare detta pneumostoma.\nLa conchiglia \u00e8 priva di opercolo il quale viene sostituito da secrezioni mucose.\nEsistono forme limacciformi, comunemente note come lumache, che non hanno la conchiglia e presentano a seguito della detorsione simmetria bilaterale; in queste forme la respirazione pu\u00f2 avvenire tramite il tegumento o tramite particolari modificazioni del mantello in un sistema di camere o tubuli.\nBiologia.\nLocomozione.\nCome tutti i gasteropodi presentano un piede forgiato a suola che secerne un muco che determina il movimento del mollusco.\nIl movimento \u00e8 determinato nella maggior parte dei casi da onde di contrazioni muscolari che si propagano solitamente nella stessa direzione di avanzamento. La condizione primitiva di movimento tramite ciglia \u00e8 limitato ad alcune stirpi primitive, di piccole dimensioni e legate ad ambienti acquatici.\nAlimentazione.\nEsistono specie onnivore ma anche specie con dieta esclusivamente erbivora o carnivora.\nPossono essere presenti, oltre alla struttura della radula, comune a tutti i gasteropodi, ulteriori modificazioni dell'apparato boccale con strutture definite mandibole, anche se in realt\u00e0 sono soltanto ispessimenti del tegumento.\nRiproduzione.\nSono ermafroditi ed il loro apparato genitale \u00e8 piuttosto complesso.\nL'\"ovotestis\" (OT) presenta un iniziale \"dotto genitale ermafrodita\" (HD), il quale in seguito si biforca in un dotto maschile ed uno femminile; alla biforcazione \u00e8 presente la \"ghiandola dell'albume\" (AG). I prodotti della ghiandola prostatica vengono incamerati nel dotto spermatico. L'ovidutto d\u00e0 origine, dopo la biforcazione, all'utero ed in seguito ad un restringimento che origina la vagina.\nNelle specie in cui \u00e8 presente, il dardo o \"gypsobelum\" (D) \u00e8 prodotto e conservato nello \"stiloforo\" o \"bursa telae\" (S), la cui eversione provoca il lancio del dardo medesimo. Le \"ghiandole mucose\" (MG) producono il muco che ricopre il dardo.\nIl \"pene\" (P) \u00e8 solitamente introflesso ma si estroflette (eversione) durante la copula. Nella maggior parte dei casi la copula consiste in uno scambio di \"spermatofori\". Il contenitore dello sperma \u00e8 prodotto nell'\"epiphallus\" (EP), mentre la coda degli spermatofori \u00e8 formata dal \"flagellum\" (FL). Lo sperma veicolato dagli spermatofori si introduce nel tratto femminile e raggiunge le spermateche (SP), organo di conservazione contiguo alla tasca di fertilizzazione (FP).\nIl sistema riproduttivo comunica con l'esterno attraverso il \"poro genitale\" (G), ubicato solitamente sul fianco destro dell'animale, in prossimit\u00e0 della testa. Questa apertura risulta virtualmente invisibile quando non in uso.\nLe uova fecondate vengono deposte in masse o capsule gelatinose.\nIn alcune specie del genere \"Ariolimax\", come \"Ariolimax californicus\", e in \"Deroceras laeve\", si pu\u00f2 assistere dopo l'accoppiamento a un comportamento chiamato apofallazione che, con alcune differenze a seconda della specie, comporta la recisione del pene del partner e quindi la riduzione di quest'ultimo a individuo che pu\u00f2 accoppiarsi solo come femmina, \u00e8 il caso di \"Ariolimax californicus\", o che non pu\u00f2 pi\u00f9 accoppiarsi, \u00e8 il caso di \"Deroceras laeve\".\nTassonomia.\nLa classificazione di Ponder e Lindberg suddivide i Pulmonata in 3 sottordini:"}
{"id": "344899", "revid": "123979756", "url": "https://it.wikipedia.org/wiki?curid=344899", "title": "Pubblicit\u00e0 indiretta", "text": "La pubblicit\u00e0 indiretta (in inglese \"product placement\") \u00e8 quel tipo di pubblicit\u00e0 che compare in spazi non prettamente pubblicitari, senza essere segnalata come tale. Si usa, invece il termine di pubblicit\u00e0 occulta quando avviene in modo non palese e quindi il termine assume una forte connotazione negativa. Si realizza generalmente attraverso l'inserimento di prodotti di un certo marchio all'interno di un prodotto cinematografico o televisivo, a fronte del pagamento di un corrispettivo da parte dell'azienda che viene pubblicizzata.\nCaratteristiche.\nConfrontando questa definizione con quella di pubblicit\u00e0 propriamente detta, che intende con questo termine qualsiasi forma di presentazione di idee, beni e servizi veicolata a pagamento (con tariffe e costi certi e pre-identificabili), tramite specifici supporti (media e veicoli), da parte di ben definiti soggetti promotori che altres\u00ec fruiscono dei vantaggi della comunicazione, si potrebbe impropriamente catalogarlo all'interno di questa categoria di strumenti promozionali, affermando che la pubblicit\u00e0 occulta \u00e8 la pubblicit\u00e0 quando usa come mezzo il film. \nIn realt\u00e0 la pubblicit\u00e0 occulta \u00e8 uno strumento promozionale a s\u00e9 stante, con caratteristiche ben definite, che la differenziano in modo evidente dalla pubblicit\u00e0.\nLa pubblicit\u00e0 occulta \u00e8 una forma di comunicazione esterna, impersonale, attraverso la quale \u00e8 possibile utilizzare cinema per promuovere un prodotto.\nUno dei punti di forza della pubblicit\u00e0 occulta sta nel fatto che, con una strategia ben pianificata, permette non solo di raggiungere la propria clientela naturale, ma addirittura di ampliarla (sia geograficamente che socialmente) con un investimento relativamente contenuto.\nLa pubblicit\u00e0 occulta \u00e8 uno strumento impersonale, quindi segue le caratteristiche di questo tipo di comunicazione: \nTipologie.\nLa pubblicit\u00e0 indiretta pu\u00f2 essere attuata attraverso diverse tipologie:\nLegislazione.\nLa Corte di cassazione ha specificato che \u00e8 vietata la pubblicit\u00e0 indiretta che sia fonte di confusione, e lecita la pubblicit\u00e0 che non causi confusione.\nUna direttiva del testo Televisione senza frontiere consente agli stati membri dell'Unione Europea di regolamentare la pubblicit\u00e0 indiretta in televisione.\nLa legislazione italiana fino al 2004 ha vietato categoricamente sia la pubblicit\u00e0 occulta sia quella indiretta in televisione: il fondamento di tale normativa era di solito individuato nel bisogno etico di evitare che i consumatori fossero condizionati inconsapevolmente all'acquisto di certi prodotti. Le agenzie di pubblicit\u00e0 erano a favore del mantenimento del divieto, che ha permesso loro di creare un proprio ruolo insostituibile di intermediazione nella creazione e gestione dei messaggi pubblicitari. Le forme indirette di propaganda sono invece ben viste dalle televisioni locali, che vedono nella pubblicit\u00e0 occulta una possibilit\u00e0 in pi\u00f9 per raccogliere fondi.\nIl Decreto Urbani.\nPer la pubblicit\u00e0 indiretta, la situazione \u00e8 cambiata con il Decreto Ministeriale del 30 luglio 2004, a firma dell'allora ministro Giuliano Urbani e pubblicato nella Gazzetta Ufficiale il 6 ottobre 2004, n. 235: \"Modalit\u00e0 tecniche di attuazione del collocamento pianificato di marchi e prodotti nelle scene di un'opera cinematografica \"product placement\"\". Il Decreto Urbani prevede che la presenza di marchi e prodotti deve essere palese, veritiera e corretta e si deve integrare nello sviluppo dell'azione, senza costituire interruzioni, e, comunque, deve essere coerente con il contesto narrativo. \nIl decreto inoltre stabilisce l'obbligo di inserire un avviso nei titoli di coda che informi il pubblico della presenza di marchi e prodotti all'interno del film, con la specifica indicazione delle ditte inserzioniste. Il mancato adempimento dell'obbligo di cui al precedente periodo comporta l'esclusione dall'elenco delle imprese come previsto dall'art. 3 del decreto legislativo 22 gennaio 2004, n. 28, e successive modificazioni, per il periodo di due anni a decorrere dall'accertamento della violazione.\nLa legge europea.\nLa legge comunitaria 2008 ha delegato il Governo all'attuazione della direttiva 2007/65/CE, che ha modificato la direttiva 89/552/CE sui servizi di media audiovisivi. In particolare, il nuovo articolo 3 octies della direttiva consente agli Stati membri di ammettere il product placement nel rispetto di precise condizioni. L'inserimento di prodotti \u00e8 sempre vietato nei programmi per bambini, ed \u00e8 ammesso solo o a titolo gratuito (anche sotto forma di aiuti alla produzione o premi) oppure a pagamento solo nei film per il cinema e le tv, nelle fiction, nelle serie tv, nei programmi sportivi e nei programmi di intrattenimento leggero.\nInoltre, l'inserimento dei prodotti non deve compromettere l'autonomia editoriale e di programmazione delle reti televisive; le trasmissioni non devono incoraggiare direttamente l'acquisto dei prodotti inseriti e non devono dare indebito rilievo ai prodotti in questione; i telespettatori devono essere chiaramente informati dell'inserimento prodotti all'inizio e alla fine della trasmissione e dopo le interruzioni pubblicitarie. Non possono essere inseriti prodotti a base di tabacco o medicinali per i quali \u00e8 obbligatoria la prescrizione medica. Tutte queste prescrizioni, che si applicheranno solo ai programmi prodotti dopo il 19 dicembre 2009, sono state recepite dal decreto legislativo di attuazione della direttiva previsto dall'articolo 26 del testo approvato dalla Camera, con apposite modifiche al Testo unico della radiotelevisione. La norma, inoltre, estende alla violazione di questi divieti le sanzioni previste dallo stesso testo unico per i divieti in materia di pubblicit\u00e0, sponsorizzazioni e televendite. Il ministro Paolo Gentiloni si era espresso, invece per la netta contrariet\u00e0 all'introduzione di questo principio nell'ordinamento italiano.\nIl Testo Unico della radio-televisione.\nNel 2010 il decreto legislativo 44/2010, emanato in ricezione di una direttiva europea e poi integrato nel Testo unico, regolamenta il product placement televisivo. All'inizio di un programma e ad ogni ripresa dopo gli spazi pubblicitari va specificata la presenza di spazi promozionali, e a fine programma vanno indicati tutti i brand presenti e (facoltativo) i prodotti presenti.\nEsempi famosi di pubblicit\u00e0 indiretta.\nVi sono molti esempi di pubblicit\u00e0 indiretta, come ad esempio nelle produzioni cinematografiche; in questo caso si parla di product placement.\nIn \"E.T. l'extra-terrestre\", Steven Spielberg ha inserito in diverse scene le caramelle Reese's Pieces (molto simili alle M&amp;M's): ad esempio, E.T. viene attirato nella casa del protagonista da una fila di Reese's Pieces. Associando il prodotto al simpatico alieno rugoso le vendite del Reese's Pieces subito dopo l'uscita del film aumentarono dell'80%.\nInoltre il naufrago protagonista interpretato da Tom Hanks trova un amico in un pallone da pallavolo, prodotto dalla Wilson Sporting Goods, che chiama appunto Wilson; \u00e8 il primo caso nella storia del cinema in cui un prodotto di una multinazionale diviene coprotagonista di un film (da manuale la scena in cui Tom Hanks grida il nome \"Wilson\" per parecchi secondi mentre il pallone si allontana trasportato dalle onde).\nL'enorme peso della pubblicit\u00e0 indiretta nel film \"La morte pu\u00f2 attendere\" ha provocato diverse critiche da parte di alcune testate giornalistiche, che per l'occasione hanno scherzosamente ribattezzato il film \"Buy Another Day\" (dall'originale \"Die Another Day\"). A seguito di queste critiche la produzione decise di ridurre la quantit\u00e0 di pubblicit\u00e0 occulta nel film successivo della serie, \"Casin\u00f2 Royale\". Tra i prodotti tecnologici in \"Casin\u00f2 Royale\" risultano presenti i cellulari Sony Ericsson, i portatili Sony VAIO e il motore di ricerca Google. Tra mezzi e imbarcazioni si riescono chiaramente a distinguere un escavatore New Holland, uno yacht Sunseeker e molte automobili appartenenti (all'epoca) al gruppo Ford come Aston Martin, Jaguar e Land Rover, oltre all'ultimo modello della Ford Mondeo (da qui detta Bondeo). All'Hotel in Montenegro vengono inquadrati due pacchetti con l'iscrizione FedEx e si vedono inoltre la birra Heineken, lo champagne Bollinger e naturalmente il Martini, che assieme all'Aston Martin rappresenta uno dei marchi caratteristici della serie. Anche il famoso programma di fotoritocco Adobe Photoshop viene citato, assieme alle marche di orologi Rolex e Omega. Sono inoltre presenti l'immancabile smoking (in inglese Tuxedo) Brioni e gli occhiali Persol.\nSempre di pubblicit\u00e0 indiretta si tratta anche nel caso di \"Minority Report\", in cui un cartello pubblicitario invita il protagonista a fermarsi e bere una Guinness, durante la sua fuga; oppure, nel caso di \"Velluto blu\", in cui a pi\u00f9 riprese si beve e si nomina la Heineken.\nAnche nella trilogia di \"Matrix\" appaiono diversi marchi legati al mondo dell'informatica e dell'elettronica, tra cui Hewlett Packard, Sony, Nokia e Samsung (queste ultime fornitrici dei diversi modelli di cellulari utilizzati nei film). Nel seguito \"Matrix Reloaded\" compaiono anche le automobili Chrysler, le motociclette Ducati e una Audi A8, al contrario del primo film, dove appaiono automobili statunitensi fuori produzione.\nIl peso della pubblicit\u00e0 indiretta \u00e8 sempre maggiore anche in Italia. Nel film \"Notte prima degli esami - Oggi\" \u00e8 stata la Sipra, che appartiene al gruppo Rai, a curarne il ricorso in modo sistematico.\nNel video \"Circus\" della cantante Britney Spears \u00e8 stato tagliato il pezzo iniziale in quanto faceva pubblicit\u00e0 ai gioielli Bulgari.\nNel film \"Natale in India\" viene mostrato, oltre al marchio, l'uso dei telefonini 3.\nNel film \"Natale a New York\" spesso i personaggi comprano presso i negozi di Bulgari, e si chiamano coi cellulari TIM; inoltre, quando Filippo Vessato (Fabio De Luigi) prende l'aereo per andare a New York, \u00e8 ben visibile il logo della compagnia aerea (Eurofly). Nel film \"Ol\u00e8\", invece, vediamo i ragazzi armeggiare con la PSP e la carta Postepay e Boldi pronunciare apertamente \"Life is now!\", allora slogan della Vodafone. Nel film \"Cucciolo\", in una scena Massimo Boldi apre un frigorifero pieno di barattoli di Nutella.\nAnche \"Natale a Rio\" mette in risalto diversi brands, come Onemeet, Sky, Francorosso, Villaggi Bravo, Playstation 3, Maserati e Air Italy.\nNel film \"Il cosmo sul com\u00f2\" di Aldo, Giovanni e Giacomo, in una scena del film \u00e8 inquadrato per circa 10 secondi il logo del Parmigiano Reggiano.\nUna breve scena del film \"Un'estate al mare\" pubblicizza, con tanto di musica in sottofondo, il Brancamenta.\nNel film \"L'allenatore nel pallone 2\" viene inquadrato per alcuni secondi il marchio Estath\u00e9, .\nNel film \"Iron Man 2\" sono presenti almeno cinque inquadrature del marchio Audi.\nNel film \"Logan - The Wolverine\" un esempio di product placement \u00e8 sicuramente l'apparizione in primo piano della confezione di Kellogg's \"corn flakes\"\nNel film \"Benvenuti al Sud\" compaiono le Poste Italiane, l'olio Sagra e il gorgonzola Invernizzi Gim, mentre nel seguito \"Benvenuti al Nord\", oltre alle Poste Italiane compaiono, tra gli altri, Radio Italia, il negozio Intimissimi, lo yogurt Muu Muu di Cameo, Energy Resources e l'amaro Braulio.\nNel film Il ragazzo dal kimono d'oro \u00e8 ben visibile in un mercato uno scatolo col marchio del dado da cucina Maggi.\nNel film Eccezziunale veramente, capitolo secondo... me viene replicato lo spot del servizio telefonico 892 con tanto di jingle e ballerini.\nSono inoltre numerosi i film nei quali gli attori stanno a un computer col marchio della Apple molto in evidenza.\nNella serie televisiva spagnola \"Fisica o chimica\" viene spesso inquadrato nel bar della scuola un distributore automatico dell'aranciata Fanta. Inoltre i protagonisti della serie usano spesso per collegarsi a internet dai loro computers portatili una chiavetta della Vodafone, sottolineando mentre viene inquadrato il marchio che la connessione \u00e8 pi\u00f9 veloce che con altri sistemi di connessione.\nLa pubblicizzazione delle sigarette nel cinema statunitense.\nUno studio di ricercatori dell'Universit\u00e0 della California, pubblicato sulla rivista inglese \"Tobacco Control\", ha svelato che molti celebri attori statunitensi degli anni trenta e quaranta furono pagati dall'industria del tabacco per pubblicizzare determinate marche di sigarette nei film in cui erano protagonisti, sui giornali o nelle trasmissioni radiofoniche.\nGli accordi, stretti tra le industrie produttrici e le major cinematografiche, miravano a \u00abperpetrare la pubblica tolleranza sul vizio del fumo\u00bb. Attraverso le fascinose immagini dei divi hollywoodiani, immersi in nuvole di fumo a gustarsi una \u201cbionda\u201d, si dimostrava che fumare era indice di virilit\u00e0 per gli uomini e di emancipazione per le donne.\nClarke Gable, Spencer Tracy, Joan Crawford, John Wayne, Bette Davis, Betty Grable, Al Jolson: sono alcuni dei divi assoldati dalle multinazionali del tabacco come American Tobacco, Reynolds, Liggett&amp;Myers. In totale, tra gli anni venti e l'inizio degli anni cinquanta, circa duecento furono gli attori pagati: alla fine del 1930, ad esempio, American Tobacco pag\u00f2 per le star che pubblicizzassero le Lucky Strike 218.750 dollari (3,2 milioni di dollari odierni). Cos\u00ec: Gary Cooper e Spencer Tracy intascarono 10.000 dollari (146.583 dollari odierni), Gloria Swanson 1.500 dollari (oggi 21.988), Fred MacMurray 6.000 dollari (87.950).\nSecondo Robert Jacker, uno degli autori della ricerca, \u00abgli studios usavano le pubblicit\u00e0 delle sigarette per vendere i loro film, l'industria del tabacco usava Hollywood per pubblicizzare i propri marchi e rassicurare il pubblico facendogli credere che fumare non facesse male\u00bb. Il cinema, dunque, fu un eccellente veicolo per reclamizzare le sigarette.\nNegli anni settanta in Italia.\nIn molti film italiani girati negli anni settanta, in particolare commedie e polizieschi vi era un sistematico ricorso all'inquadratura di prodotti o i relativi marchi. I casi di pubblicit\u00e0 indiretta riguardavano principalmente sigarette e alcolici.\nNon era raro, infatti, vedere gli attori estrarre le sigarette da un pacchetto stringendolo con il pollice e l'indice appoggiati sul lato stretto dello stesso: in questo modo, apparentemente scomodo e innaturale, il marchio del pacchetto risultava ben visibile e a favore dell'inquadratura. In alcune situazioni, poteva capitare che gli attori estraessero da una borsa addirittura un'intera stecca, perfettamente sigillata, il cui marchio poteva essere facilmente riconosciuto senza particolari artifici.\nBen pi\u00f9 evidenti e numerose erano invece le inquadrature relative ai marchi di alcune bevande alcooliche (Fernet Branca, J&amp;B, Punt e Mes e Asti Cinzano): spesso i personaggi venivano inquadrati mentre sorseggiavano una di queste bevande (con la bottiglia ben visibile) oppure mentre ne pronunciavano il nome per ordinarla al bar. In altre scene, il marchio dei suddetti prodotti risultava visibile su manifesti, giornali o su oggetti vari (ad esempio i posaceneri o le tende da bar con il logo Cinzano). Nei film italiani degli anni settanta e ottanta queste marche di alcolici, pi\u00f9 il marchio di Acqua Pejo, compaiono in almeno un centinaio di film, quasi sempre in contemporanea, facendo pensare che avessero un unico distributore che si occupasse del loro piazzamento.\nLa parodia della pubblicit\u00e0 occulta.\nGi\u00e0 negli USA l'abuso del pubblicit\u00e0 occulta ha portato diversi uomini di spettacolo a porre dei prodotti non reali sulla scena.\nSi indicano come esempi:\nSulla stessa scia in Italia Renzo Arbore ha basato la sua trasmissione \"Indietro tutta!\" sulla martellante pubblicit\u00e0 di un prodotto che non esiste, il Cacao Meravigliao, spostando la parodia dalla pubblicit\u00e0 occulta, assente sulla televisione italiana, alla telepromozione che ha una presenza ossessiva sulle televisioni commerciali.\nNanni Moretti, in \"Ecce bombo\", illustra ironicamente il product placement, mettendo in bella mostra un pacchetto di sigarette Marlboro.\nNel film \"The Truman Show\" del 1998 \u00e8 frequente il product placement di quelli che nel film erano gli sponsor.\nLa Duff Beer, anch'essa una parodia della pubblicit\u00e0 occulta, resa famosa da Homer Simpson \u00e8 diventata famosa al punto che ne \u00e8 stata prodotta una prima vera versione in Australia (poi vietata su denuncia 20th Century Fox) ed una seconda nel 2006, quando il commerciante messicano Rodrigo Contreras ha acquistato i diritti ed ha iniziato a commercializzarla in vari continenti (ma non in USA).\n\"Thank You for Smoking\", film del 2005 pi\u00f9 di denuncia che parodistico, racconta la storia di un lobbista della Big Tobacco e di dinamiche di persuasione come la pubblicit\u00e0 occulta. Il protagonista, allarmato dalla proposta di un senatore di stampare un black-box con teschio e tibie sui pacchetti di sigarette per indicarne la nocivit\u00e0, cerca di stingere un accordo con Hollywood: in un film di fantascienza della Sony, Brad Pitt e Catherine Zeta Jones, dopo aver fatto l'amore, si gusteranno una sigaretta di nuova marca, affascinando gli spettatori e scongiurando il calo di potenziali tabagisti."}
{"id": "344902", "revid": "1543377", "url": "https://it.wikipedia.org/wiki?curid=344902", "title": "Eton College", "text": "LEton College \u00e8 una scuola superiore privata situata a Eton, nel Berkshire. \u00c8 considerata la pi\u00f9 famosa e prestigiosa scuola del Regno Unito.\nStoria.\nIn 570 anni di storia, l'istituto ha formato e istruito un gran numero di artisti, celebrit\u00e0, scrittori, uomini politici e membri della famiglia reale. Fra gli allievi pi\u00f9 illustri, spiccano il Duca di Wellington, gli statisti William Pitt, Robert Walpole e Arthur Ponsonby, gli scrittori Horace Walpole, George Orwell e Ian Fleming, il poeta romantico Percy Bysshe Shelley, il poeta e drammaturgo Heathcote Williams e John Gurdon, premio Nobel per la medicina 2012. Per la prima volta nella storia Eton ha educato anche dei membri della casa reale inglese in linea diretta di successione: il principe William e suo fratello il principe Harry, in contrasto con la tradizione della famiglia reale, secondo cui i discendenti maschi vengono educati o al collegio navale, o al collegio di Gordonstoun in Scozia, o da precettori. Gli ex-allievi del collegio sono detti \"Etonians\". \nL'Eton College - scuola esclusivamente maschile - fu costituito per volere di Enrico VI nel 1440, con il nome di \"King's College of Our Lady of Eton beside Windsor\".\nL'istituto nacque come scuola caritativa (\"charity school\") per dare un'educazione gratuita a settanta bambini poveri, ma di rilievo, che potessero proseguire gli studi presso le Universit\u00e0 di Oxford e Cambridge, in particolare al King's College di Cambridge, istituito dallo stesso re nel 1441 per creare una ideale continuit\u00e0 tra il \"college\" e l'universit\u00e0.\nEnrico prese a modello il Collegio di Winchester, recandosi a visitarlo pi\u00f9 volte, copiandone lo statuto e portandone via il rettore e alcuni professori per aprire il nuovo collegio.\nIl sovrano era personalmente interessato al progetto di costruzione della scuola e, per questo, frequenti furono i cambiamenti nei piani di costruzione dell'edificio.\nParticolare rilievo fu dato alla costruzione della cappella - dedicata alla Madonna Assunta - arricchita con opere d'arte e reliquie di santi. Tra le reliquie vi erano i resti di ci\u00f2 che si supponevano essere la Croce di Cristo e la Corona di Spine. Enrico VI riusc\u00ec anche a ottenere dal Papa un privilegio unico in Inghilterra: la cappella di Eton divenne una meta di pellegrinaggio e i penitenti che vi si recavano il giorno dell'Assunzione di Maria - il 15 agosto - ottenevano l'Indulgenza.\nEnrico provvide il collegio di un'ingente dotazione, che comprendeva un patrimonio fondiario di grande valore. \nTuttavia, quando Enrico VI fu deposto da Edoardo IV nel 1461, il nuovo re abrog\u00f2 tutte le concessioni alla scuola e ne confisc\u00f2 la maggior parte dei tesori, conferendoli alla Cappella di San Giorgio del Castello di Windsor, sull'altra riva del Tamigi. Secondo la leggenda, Jane Shore intervenne e riusc\u00ec a salvare la scuola, bench\u00e9 il patrimonio e il personale ne risultassero notevolmente ridotti. Da allora la scuola ha perso il suo carattere caritativo.\nIl programma di studi originario si concentrava sulle preghiere, sul latino e sulla devozione, e fino al 1530 non si insegnava greco\nSuccessivamente il nucleo degli studi fu costituito dalle materie classiche, in particolare il latino e la storia antica, e per i ragazzi abbastanza bravi il greco. \nIn seguito a lamentele riguardanti il bilancio, gli edifici e la gestione di Eton, fu istituita nel 1861 la Clarendon Commission per svolgere un'inchiesta sullo stato di nove scuole inglesi, compresa Eton.\nTradizionalmente si usavano le punizioni corporali e il \"fagging\", la pratica secondo cui gli allievi dei primi anni dovevano fare da servitori a quelli pi\u00f9 anziani.\nA partire dalla seconda met\u00e0 dell'Ottocento il programma di studi \u00e8 cambiato e si \u00e8 ampliato: per esempio, ora ci sono pi\u00f9 di cento studenti di cinese, che \u00e8 una materia extracurricolare. Negli anni settanta vi era un solo calcolatore elettronico nella scuola, in una stanzetta dell'edificio dedicato alle scienze, che usava il nastro perforato per conservare i programmi informatici. Oggi tutti gli allievi devono avere il proprio \"laptop\" e tutte le aule e i dormitori sono connessi a internet.\nInsegnamento.\nLa scuola conta studenti di et\u00e0 compresa tra i 13 e i 18 anni. Le materie oggetto di studio sono varie, e spaziano dal campo umanistico a quello scientifico e classico: matematica, biologia, chimica, fisica, informatica, latino, greco, storia, geografia, storia dell'arte, economia, lingue straniere moderne. Ampio risalto viene dato anche alle attivit\u00e0 extra-curriculari, come teatro, musica e sport.\nIl rapporto fra allievi e insegnanti \u00e8 di 8:1, che \u00e8 basso rispetto alla media delle scuole. Le classi contano venti-venticinque alunni nel primo anno, e scendono spesso sotto i dieci allievi nell'ultimo anno.\nl'anno scolastico \u00e8 diviso in tre trimestri (\"terms\"). Questi periodi sono chiamati \"halves\" (\"met\u00e0\") perch\u00e9 in origine l'anno scolastico era diviso in due met\u00e0, in mezzo alle quali gli allievi tornavano a casa.\nAttualmente i trimestri sono:\nUna lezione, della durata di circa quaranta minuti, \u00e8 chiamata \"school\" e talvolta, quando si uniscono le varie sezioni, \"div\" (\"division\").\nUna punizione tradizionale nel caso vengano violate le regole di istituto \u00e8 quella di far ricopiare a mano esametri latini. Per le trasgressioni pi\u00f9 gravi \u00e8 prevista la \"Georgica\", cio\u00e8 la copiatura di un intero libro delle \"Georgiche\" (pi\u00f9 di cinquecento esametri). La \"Georgica\" oggi \u00e8 inflitta molto di rado.\nAmmissione.\nNegli anni sessanta Eton era criticata perch\u00e9 il 60% degli studenti erano figli di ex-alunni e questo creava una \"casta\" chiusa destinata a occupare posizioni di potere: perci\u00f2 l'esame di ammissione fu reso pi\u00f9 difficile e si diede maggior peso alle effettive capacit\u00e0 intellettuali.\nA partire dagli anni ottanta, \u00e8 stata sensibilmente aumentata la retta d'iscrizione al collegio, inoltre dal 1990 \u00e8 stata abolita la \"Eton List\", ovvero la pista preferenziale per i figli degli ex-alunni: conseguentemente sono entrati a Eton pi\u00f9 studenti ricchi da tutto il mondo e meno discendenti di famiglie \"etoniane\"\nNel 2012 circa un quinto degli allievi di Eton riceveva borse di studio.\nResidenze.\nGli allievi di Eton sono divisi in due gruppi, detti \"King's Scholars\" e \"Oppidans\".\n\"King's Scholars\".\nUna residenza, detta \"College\" per antonomasia, \u00e8 riservata ai settanta \"King's Scholars\", che frequentano Eton in virt\u00f9 delle borse di studio elargite dalla fondazione originaria e rinnovate ogni anno in base a un esame. Il nome di \"King's Scholars\" si riferisce al fatto che fu il re Edoardo VI a creare il sistema delle borse di studio. \nI \"King's Scholars\" si distinguono perch\u00e9 portano una toga nera sulla loro marsina: per questo sono anche soprannominati \"tugs\" (dal latino \"togati\"); essi vestono una cotta durante le funzioni nella cappella.\nGli \"scholars\" sono sottoposti all'autorit\u00e0 del \"Master in College\" e risiedono in alcuni edifici entro il recinto del collegio.\n\"Oppidans\".\nSuccessivamente furono ammessi a frequentare la scuola anche allievi che pagavano la retta scolastica, che furono alloggiati nella cittadina (\"\"town\") di Eton, fuori del recinto originario del collegio. Questi allievi vennero chiamati \"Oppidans\", dal latino \"oppidum\", traduzione dell'inglese \"town\"\". Nel tempo per ospitare gli \"Oppidans\" si svilupparono le \"Houses\" come residenze studentesche, che generalmente alloggiano circa cinquanta ragazzi. La assegnazione alle residenze \u00e8 del tutto indipendente dalle classi scolastiche, ma molti ragazzi passano molto tempo nella loro \"House\". \nLe \"Houses\" degli \"Oppidans\" sono ventiquattro. A capo di ciascuna c'\u00e8 uno \"House Master\".\nOrganizzazione.\nLa scuola \u00e8 diretta da un \"Provost\" coadiuvato da alcuni \"Fellows\" e insieme costituiscono il \"Board of Governors\". A sua volta il \"Provost\" nomina lo \"Head Master\". \nIl collegio si articola nelle venticinque \"Houses\" (il \"College\" e le ventiquattro residenze degli \"Oppidans\"), ognuna diretta da uno \"House Master\", scelto fra i professori pi\u00f9 anziani. La responsabilit\u00e0 principale degli studi di ogni allievo \u00e8 affidata proprio allo \"House Master\" della sua residenza, ma questi \u00e8 assistito da un direttore di studi, chiamato \"tutor\". I \"tutors\" sono scelti dagli allievi stessi e dedicano a ciascuno dei propri \"pupilli\" tre sedute settimanali di circa quaranta minuti, in cui svolgono attivit\u00e0 ritenute utili ad allargare l'orizzonte culturale dei ragazzi. \nGli insegnanti sono circa 155..\nIl numero di studenti \u00e8 aumentato nel tempo: nel 1678 erano 207; a fine Settecento erano diventati circa trecento; oggi superano i 1.300.\nQuasi tutti i diplomati di Eton proseguono gli studi all'universit\u00e0, e circa un terzo si iscrive a Oxford o Cambridge.\nUniforme.\nEton \u00e8 nota per la sua tradizionale uniforme, risalente alla fine dell'Ottocento e costituita da una marsina nera, un panciotto nero e pantaloni gessati neri o grigi secondo l'anno; il cappello era un cilindro d'inverno e una paglietta d'estate. \nIl colletto detto \"Eton Collar\" era un colletto molto rigido e scomodo che ricadeva sui risvolti della giacca. \nI ragazzi sotto il metro e sessantatr\u00e9 vestivano una giacca corta, detta \"Eton jacket\" anzich\u00e9 la marsina.\nA partire dal 1967 l'uniforme \u00e8 stata semplificata: l\"Eton Collar\" \u00e8 stato sostituito da un normale colletto rigido con farfallino bianco. I ragazzi pi\u00f9 giovani ancor oggi vestono in modo semplice e discreto. Sebbene dal 1990 la marsina non sia pi\u00f9 obbligatoria, di fatto non si registra nessun cambiamento significativo. L'uniforme di Eton \u00e8 infatti un simbolo di prestigio, perci\u00f2 pochi sarebbero disposti ad abbandonarla, come dimostrano i vari \"referendum\" svoltisi nella scuola. Cos\u00ec l'evoluzione della divisa non \u00e8 avvenuta per regolamento, perch\u00e9 la \"peer pressure\" \u00e8 cos\u00ec forte che nessuno studente si azzarderebbe a fare delle modifiche se non si sentisse autorizzato.\nI professori di Eton (quasi tutti uomini) portano un completo scuro con farfallino bianco e scarpe nere. Quando sono in servizio portano la toga con i simboli del loro grado e della loro universit\u00e0."}
{"id": "344903", "revid": "37401", "url": "https://it.wikipedia.org/wiki?curid=344903", "title": "Citt\u00e0 di fondazione fascista", "text": ""}
{"id": "344906", "revid": "77358", "url": "https://it.wikipedia.org/wiki?curid=344906", "title": "Beemot", "text": ""}
{"id": "344907", "revid": "1318658", "url": "https://it.wikipedia.org/wiki?curid=344907", "title": "Giuseppe Amato", "text": "Biografia.\nFiglio di Giuseppe Vasaturo senior e di Enrichetta Maria Amato, diventa produttore di film di ambiente napoletano negli anni venti, dopo aver partecipato a un kolossal girato a Napoli dalla MGM. soggiorna in America fino agli albori del sonoro e, tornato in Italia, si dedica a una produzione di sempre pi\u00f9 ampio respiro, operando anche come attore, sceneggiatore e regista (la parte meno fortunata della sua attivit\u00e0: dei film da lui diretti nessuno, a parte l'impeccabile \"Yvonne la Nuit\", che fu uno dei pochissimi film drammatici interpretati da Tot\u00f2, \u00e8 passato alla storia).\nPeppino Amato \u00e8 stato una figura centrale nella storia del cinema italiano. Fu lui a offrire, negli anni trenta, la prima occasione cinematografica a Eduardo e Peppino De Filippo, fu lui a produrre il primo film diretto da Vittorio De Sica (\"Rose scarlatte\", 1940) e a finanziargli anche \"Umberto D.\" (1952).\nAmato \u00e8 il produttore de \"La cena delle beffe\" (1941) e di \"Quattro passi fra le nuvole\" (1942), capolavori di Alessandro Blasetti.\nDiventa celebre nel dopoguerra, producendo il primo film della serie \"Don Camillo\" e soprattutto uno dei film italiani pi\u00f9 celebri di sempre: \"La dolce vita\" (1960)\nPeppino Amato aveva un particolare modo di travisare il linguaggio parlato ed Ennio Flaiano nel 1967 raccolse le sue migliori, involontarie, battute in una divertentissima pagina: \"Il catalogo Peppino Amato\"\nCuriosit\u00e0.\nAmato era il suocero del popolare attore Carlo Pedersoli, in arte Bud Spencer, con cui riposa nella cappella di famiglia al cimitero del Verano."}
{"id": "344914", "revid": "1564499", "url": "https://it.wikipedia.org/wiki?curid=344914", "title": "Dialetto lagunen-deutsch", "text": "Il Lagunen-deutsch \u00e8 un dialetto alto tedesco parlato in Cile, nella zona del lago Llanquihue, dai discendenti di immigrati tedeschi del XIX secolo provenienti dalla Germania centrale e meridionale. Il Lagunen-deutsch ha degli elementi spagnoli, non solo prestiti diretti da quella lingua ma anche falsi prestiti, ovvero parole tedesche che assomigliano a parole spagnole e ne hanno assunto il significato."}
{"id": "344916", "revid": "57342", "url": "https://it.wikipedia.org/wiki?curid=344916", "title": "Valeria Bruni Tedeschi", "text": "Durante la sua carriera in Italia, ha vinto quattro David di Donatello per la migliore attrice protagonista: per \"La seconda volta\" (1996), per \"La parola amore esiste\" (1998), per \"Il capitale umano\" (2014) e per \"La pazza gioia\" (2017). In Francia ha vinto un Premio C\u00e9sar per la migliore promessa femminile per \"Le persone normali non hanno niente di eccezionale\" (1994).\nHa ricevuto inoltre tre candidature come miglior attrice agli European Film Awards: per \"CinquePerDue - Frammenti di vita amorosa\" (2004) di Fran\u00e7ois Ozon, e per \"Il capitale umano\" (2013) e \"La pazza gioia\" (2016) di Paolo Virz\u00ec. Il suo esordio alla regia \"\u00c8 pi\u00f9 facile per un cammello...\" (2003) ha ricevuto premi al Tribeca Film Festival e il premio Louis-Delluc, ricevendo candidature ai C\u00e9sar e ai Nastri d'argento.\nBiografia.\nNata in una ricca famiglia di Torino di origine ebraica, figlia dell'industriale e compositore Alberto Bruni Tedeschi e della pianista e attrice Marisa Borini, ha due fratelli, Carla Bruni Sarkozy e Virginio (1959-2006, morto per complicazioni di AIDS e HIV). Si trasfer\u00ec a 9 anni a Parigi per timore di rapimenti e in seguito al terrorismo delle Brigate Rosse. A Nanterre frequent\u00f2 i corsi di teatro alla \"\u00c9cole des Amandiers\", dove insegnava Patrice Ch\u00e9reau, che la aiuter\u00e0 a esordire nel mondo del cinema nel 1987 con \"H\u00f4tel de France\" del quale era regista. Ha interpretato numerosi film in Italia a partire da \"Storia di ragazzi e di ragazze\" di Pupi Avati e vinse il Premio David di Donatello nel 1996 per \"La seconda volta\" e nel 1998 per \"La parola amore esiste\", entrambi di Mimmo Calopresti, in entrambe le occasioni come \"migliore attrice protagonista\".\nMa \u00e8 soprattutto in Francia che la sua carriera vive un momento d'oro negli anni duemila con numerosi ruoli da protagonista, spesso ritratti di donne fragili e tormentate. Come nel 1993 ne \"Le persone normali non hanno niente di eccezionale\", di Laurence Ferreira Barbosa, grande successo di pubblico francese, che le fece vincere il premio C\u00e9sar come miglior giovane promessa femminile e il premio come miglior interprete femminile al festival di Locarno. Un'ottima prova di recitazione la d\u00e0 nel film \"CinquePerDue - Frammenti di vita amorosa\" di Fran\u00e7ois Ozon, dove interpreta 5 episodi di una storia d'amore \"\u00e0 rebours\" ambientati in epoche diverse e pu\u00f2 passare in rassegna tutta una serie di emozioni, dal cinico distacco di un divorzio alla gioia dell'innamoramento. Per realizzare il film, dove ha dovuto fare delle diete ingrassanti per adattare il fisico alle diverse et\u00e0 del personaggio, riceve una candidatura agli European Film Awards 2004 come migliore attrice.\nNel 2003 avviene l'esordio alla regia con \"\u00c8 pi\u00f9 facile per un cammello... (Il est plus facile pour un chameau...)\", largamente autobiografico, con il quale ha vinto il Premio Louis-Delluc come migliore opera prima. Invece nel 2006 \u00e8 regista e interprete della sua opera seconda, \"Attrici\", riscuotendo enorme successo di critica e pubblico, rafforzando la sua immagine di artista e interprete sempre sensibile e raffinata. Nel 2009 gira \"Baciami ancora\", la cui interpretazione le vale una candidatura ai Nastri d'argento come miglior attrice non protagonista. Nel 2013 presenta al Festival di Cannes 2013 il suo terzo film da regista: \"Un castello in Italia\". Per diversi anni (2007-2012) \u00e8 stata legata al noto attore francese Louis Garrel, con cui ha adottato una bimba africana, C\u00e9line.\nNel gennaio 2014 esce in Italia \"Il capitale umano\", film diretto da Paolo Virz\u00ec, ispirato all'omonimo romanzo di Stephen Amidon. Nel film Valeria Bruni Tedeschi interpreta Carla Bernaschi un'ex attrice sposata a un broker finanziario, ricca, ma annoiata e senza uno scopo di vita che si trova alla fine in bilico fra varie responsabilit\u00e0. La sua interpretazione ha un ampio riscontro di pubblico e critica: vince il premio per la migliore attrice al Tribeca Film Festival 2014, il Ciak d'oro per la migliore attrice protagonista, il suo terzo David di Donatello come migliore attrice protagonista, che dedica al maestro e amico Patrice Ch\u00e9reau, scomparso l'anno precedente e viene candidata sia al Nastro d'argento sia all'European Film Award 2014. \nNel 2017 vince il premio David di Donatello come miglior attrice protagonista nel film \"La pazza gioia\", diretto da Paolo Virz\u00ec.\nNell'aprile 2021 rivolge, insieme ad altre personalit\u00e0 dello spettacolo e della cultura, un appello a Emmanuel Macron e pubblicato su \"Liberation\" dopo l'arresto e l'immediata scarcerazione in libert\u00e0 vigiliata di una decina di ex terroristi italiani ed ex militanti di gruppi eversivi di sinistra, accusati e condannati in Italia per omicidio, sequestro, tentato omicidio. Un appello \"per mantenere l'impegno della Francia nei confronti degli esiliati italiani per cui \u00e8 stata richiesta l'estradizione\". Nell'appello si dice anche che tutte le persone \"hanno rispettato il loro impegno a rinunciare alla violenza\" e che \"alcuni in Italia li usano come spaventapasseri per obiettivi di politica interna che non ci riguardano\". Tra i firmatari Georges Didi-Huberman, Annie Ernaux, Costa-Gavras, Jean-Luc Godard.\nNel 2021 ha interpretato, insieme a varie attrici, tra cui anche Diane Kruger, una serie di piccoli cortometraggi intitolati \"H24\". Si tratta di 24 episodi il cui scopo \u00e8 quello di sensibilizzare e denunciare le molteplici forme di abusi sulle donne. Ogni episodio \u00e8 basato su fatti realmente accaduti. La serie \u00e8 stata presentata il 25 novembre, Giornata internazionale per l'eliminazione della violenza contro le donne."}
{"id": "344918", "revid": "767487", "url": "https://it.wikipedia.org/wiki?curid=344918", "title": "Dialetto sathmarisch", "text": "Il dialetto sathmarisch \u00e8 un dialetto alto tedesco, che viene parlato in Romania dai Tedeschi di Romania.\n\u00c8 parlato in maggioranza dalla comunit\u00e0 sveva di Satu Mare. Deriva dalla lingua sveva."}
{"id": "344926", "revid": "446353", "url": "https://it.wikipedia.org/wiki?curid=344926", "title": "Angelo Iachino", "text": "La figura dell'ammiraglio Angelo Iachino spicca come una delle personalit\u00e0 militari italiane pi\u00f9 illustri e controverse della seconda guerra mondiale. Combatt\u00e9 nella guerra italo-turca e poi nella prima guerra mondiale, alla fine della quale si distinse come comandante di una torpediniera. Dagli anni venti fece una rapida carriera che lo port\u00f2 al grado di contrammiraglio nel 1936. Dal dicembre 1940, con il grado di ammiraglio di squadra, ebbe il comando della flotta italiana. Da allora e per i due anni successivi fu il protagonista della guerra navale italiana nel Mediterraneo. Iachino lasci\u00f2 il comando della squadra nell'aprile 1943, sostituito dall'ammiraglio Carlo Bergamini. Nel dopoguerra, lasciato il servizio attivo, si dedic\u00f2 a scrivere una memorialistica riguardante il suo periodo di comando in guerra.\nBiografia.\nFiglio di Giuseppe, un professore di scuola media, e di Emilia Piccione, Angelo Iachino entr\u00f2 all'et\u00e0 di soli 15 anni all'Accademia Navale di Livorno, uscendone il 14 novembre 1907 con il grado di guardiamarina. Poco pi\u00f9 che ventenne, partecip\u00f2 alla campagna di Libia, con il grado di sottotenente di vascello; allo scoppio della prima guerra mondiale Iachino aveva gi\u00e0 il grado di tenente di vascello. Durante il conflitto fu dapprima imbarcato sulla corazzata \"Giulio Cesare\" e dal luglio 1917 ebbe il comando della torpediniera \"66 PN\", con il quale si distinse in varie azioni fra cui il rimorchio, nella notte fra il 31 ottobre e il 1\u00ba novembre, dei MAS aventi a bordo la \"mignatta\" di Paolucci e Rossetti, destinata all'Impresa di Pola. La \"66 PN\", in tale circostanza, fu tuttavia costretta a rientrare in porto da un'avaria, lasciando proseguire il rimorchio alla gemella \"65 PN\".\nPer le sue azioni in Alto Adriatico Iachino ricevette la Medaglia d'Argento al Valor Militare nel novembre 1918.\nNel periodo tra le due guerre Iachino partecip\u00f2 a numerose missioni all'estero, comandando tra l'altro anche la cannoniera fluviale \"Ermanno Carlotto\" dislocata a Tientsin in Cina (dal 1923 al 1928 fu addetto navale presso l'ambasciata italiana in Cina) e l'incrociatore \"Armando Diaz\" in una crociera propagandistica all'estero, durata dal 1\u00ba settembre 1934 al 5 marzo 1935. Sal\u00ec rapidamente di grado: capitano di fregata nel 1926 (comandando nel 1930 la 2\u00aa squadriglia ct sul \"Nembo\"), fu promosso capitano di vascello il 22 febbraio 1932, contrammiraglio il 17 agosto 1936 ed ammiraglio di divisione il 1\u00ba gennaio 1938. Prese parte alla guerra civile spagnola, al comando di due gruppi di unit\u00e0 leggere, comand\u00f2 nel 1938 la I divisione incrociatori e la divisione scuola comando, mentre nell'aprile 1939, a bordo dell'incrociatore \"Giovanni delle Bande Nere\", partecip\u00f2 all'invasione dell'Albania. Nello periodo 1\u00ba luglio 1939 - 14 settembre 1940 fu anche comandante dell'Accademia Navale di Livorno, divenendo ammiraglio di squadra il 16 settembre 1939.\nNell'estate 1940 Iachino assunse anche il contemporaneo comando della 2\u00aa Squadra Navale formata dagli incrociatori pesanti della I e III Divisione e da quelli leggeri della VII, sostituendo l'ammiraglio Riccardo Paladini, colpito da angina pectoris il 25 luglio. Con bandiera sull'incrociatore pesante \"Pola\", Iachino dal 26 luglio guid\u00f2 la 2\u00aa Squadra nella battaglia di Capo Teulada del 27 novembre 1940.\nIl 9 dicembre 1940 venne nominato comandante in capo della flotta al posto di Inigo Campioni, e in tale veste si trov\u00f2 ad essere l'antagonista degli ammiragli inglesi Andrew Cunningham, Philip Vian (comandanti della Mediterranean Fleet) e James Somerville (comandante della Force H con base a Gibilterra), conducendo la flotta italiana nelle sue principali azioni di superficie dalla fine del 1940 all'inizio del 1943.\nIl 9 febbraio 1941 Iachino guid\u00f2 l'infruttuoso tentativo di intercettare la Forza H dopo che questa aveva bombardato Genova. Comand\u00f2 poi la flotta italiana durante la Battaglia di Capo Matapan (26-29 marzo 1941), che sfoci\u00f2 nella pi\u00f9 grande sconfitta mai subita dalla Regia Marina: considerando errati o esagerati i rapporti sulla presenza nelle vicinanze di corazzate britanniche, Iachino invi\u00f2 l'intera I Divisione dell'ammiraglio Carlo Cattaneo in soccorso dell'incrociatore \"Pola\", immobilizzato da aerosiluranti, il che port\u00f2 la I Divisione ad essere annientata dal fuoco delle tre corazzate dell'ammiraglio Cunningham. Il suo comportamento a Capo Matapan \u00e8 stato oggetto di molte critiche e discussioni, ma Iachino mantenne il comando della flotta.\nNel luglio e nel settembre del 1941 Iachino condusse ancora la flotta italiana in infruttuosi tentativi di intercettare convogli britannici diretti a Malta (Operazione Substance e Operazione Halberd). Durante la prima e la seconda battaglia della Sirte le forze navali al suo comando di scontrarono con quelle britanniche di scorta a convogli diretti a Malta, ma nonostante la superiorit\u00e0 delle sue forze Iachino - preoccupandosi di non sottostimare l'entit\u00e0 delle forze nemiche (al punto di credere a rapporti errati sulla presenza di inesistenti corazzate) e volendo evitare ad ogni costo un'azione notturna, per non ripetere gli errori di Matapan - non spinse abbastanza a fondo gli attacchi, e non riusc\u00ec cos\u00ec ad infliggere danni sensibili ai convogli nemici. La Battaglia di mezzo giugno (12-16 giugno 1942) fu invece il suo maggiore successo: nonostante le perdite causate dagli attacchi aerei e subacquei (il siluramento della corazzata \"Littorio\" e l'affondamento dell'incrociatore pesante \"Trento\"), continu\u00f2 a navigare verso il convoglio britannico in navigazione da Alessandria d'Egitto a Malta, fino ad indurlo a rientrare in porto, rinunciando a rifornire l'isola.\nIl 1\u00ba aprile 1943 Iachino venne rimpiazzato da Carlo Bergamini al comando della flotta da battaglia, e il 6 aprile successivo fu nominato ammiraglio d'armata. Nel 1945 fu collocato in ausiliaria, ma nel 1948, dopo un suo ricorso, venne reintegrato nel servizio. Nel 1954, raggiunto il grado di ammiraglio d'armata, lasci\u00f2 il servizio attivo, per essere poi posto in congedo assoluto nel 1962.\nPubblic\u00f2 alcune opere (diventate presto celebri) sugli avvenimenti della seconda guerra mondiale, nelle quali ricord\u00f2 pi\u00f9 volte come fattori limitanti dell'azione della Marina nel secondo conflitto, la mancanza di portaerei e del radar; dedic\u00f2 in particolare diversi suoi libri alla battaglia di Capo Matapan, cercando di spiegare e giustificare le sue azioni durante tale battaglia. Nel 1974 fece dono a Taranto del monumento al marinaio. Mor\u00ec a Roma il 3 dicembre 1976."}
{"id": "344931", "revid": "585241", "url": "https://it.wikipedia.org/wiki?curid=344931", "title": "Dialetto sassone di Transilvania", "text": "Il dialetto sassone di Transilvania (\"Siweberjesch S\u00e5ksesch\") \u00e8 un dialetto che deriva dal dialetto mosellano, parlato in Romania.\nLa maggioranza dei locutori sono tedeschi che vivono in Transilvania; essi sono chiamati appunto sassoni di Transilvania."}
{"id": "344935", "revid": "287204", "url": "https://it.wikipedia.org/wiki?curid=344935", "title": "Kagyu", "text": "Il Kagy\u00fc, o Kagyupa (Wylie: bKa'-brgyud), il lignaggio della \"\"Trasmissione Orale\", \u00e8 una delle quattro principali scuole del Buddhismo tibetano, insieme a quelle Nyingmapa, Sakyapa, e Gelugpa. I Nyingmapa (che significa antico), si affermarono nell'VIII secolo quando il lamaismo divenne la religione dell'impero tibetano, a cui fece seguito il declino sia dell'impero che del buddhismo, mentre i Kagyupa e le altre due scuole si formarono durante e dopo il rinascimento spirituale avvenuto nell'altopiano nell'XI secolo, e vengono pertanto definite Sarma (nuova trasmissione).\n Tilopa, N\u0101rop\u0101, Maitripa, ed ai famosi yogi tibetani Marpa (1012-1079) ed al suo allievo Milarepa (Mi-la-ras-pa, 1052-1135).\nIl lavoro di traduzione degli insegnamenti dall'indiano al tibetano, compiuto da Marpa nell'XI secolo, fu uno degli elementi centrali della seconda diffusione del Buddhismo nel Tibet, dopo quella che si era verificata nell'VIII secolo ad opera di Padmasambhava. Un grande contributo a tale rinascita fu dato dal suo contemporaneo, il bengalese Atisha, che ispir\u00f2 la fondazione in Tibet della scuola Kadampa e dei relativi lignaggi, che si sarebbero tramandati fino a diventare fondamentali per la nascita della scuola Gelug nel XV secolo.\nTra i discepoli di Milarepa vi fu il monaco Gampopa (Sgam-po-pa, 1079-1153), che integr\u00f2 gli insegnamenti Mah\u0101mudr\u0101 di Tilopa con quelli Kadampa di Atisha, stabilendo in questo modo le basi della scuola Kagyu. Furono i suoi discepoli che fondarono le prime quattro scuole del lignaggio Kagyu:\nIl lignaggio Kagyu \u00e8 basato sulla trasmissione orale, per cui esso si focalizza principalmente sulla pratica meditativa e sull'interazione con un maestro qualificato; con questi metodi \u00e8 quindi possibile raggiungere la piena e diretta esperienza della natura della mente.\nL'insegnamento centrale della scuola Kagyu \u00e8 la Mah\u0101mudr\u0101, \"Il Grande Sigillo\"\". Questo insegnamento si focalizza su quattro principali stadi di pratica meditativa (I quattro Yoga della Mahamudra):\nAttraverso questi quattro stadi di sviluppo, lo studente consegue la perfetta realizzazione della Mah\u0101mudr\u0101."}
{"id": "344940", "revid": "7077", "url": "https://it.wikipedia.org/wiki?curid=344940", "title": "Angelo Jachino", "text": ""}
{"id": "344942", "revid": "1598666", "url": "https://it.wikipedia.org/wiki?curid=344942", "title": "Borgo metropolitano", "text": "Un borgo metropolitano (in inglese \"metropolitan borough\") \u00e8 un ente territoriale di base presente in Inghilterra. \nDefinito dalla legge inglese come distretto metropolitano (in inglese \"metropolitan district\"), tutti i 36 distretti esistenti hanno ricevuto almeno lo status di borgo. Il borgo metropolitano \u00e8 retto da un sindaco e da un consiglio comunale, (in inglese \"borough council\", o \"city council\" per i 12 distretti metropolitani che hanno il titolo di citt\u00e0) ed erano, fino al 1986, dipendenti da una contea metropolitana.\nStoria.\nIl primo borgo metropolitano venne creato nel 1898 con il \"London Government Act\" del 1899 che istitu\u00ec 28 borghi metropolitani come suddivisioni della Contea di Londra, rimpiazzando le precedenti \"vestries\" (parrocchie) come secondo livello del governo locale. \nCon il London Government Act del 1963 i 28 borghi metropolitani e la Contea di Londra vennero aboliti per essere rimpiazzati dalla Grande Londra.\nI borghi metropolitani attuali sono stati creati nel 1974 dal \"Local Government Act\" del 1972. Le nuove contee metropolitane inglesi sono state istituite per coprire le sei pi\u00f9 grandi aree urbane inglesi al di fuori di Londra.\nOriginariamente sottoposti ai consigli provinciali delle contee metropolitane (\"metropolitan county councils\"), differendo dai distretti non metropolitani nella divisione dei poteri tra consigli di borgo e di contea: ad esempio i borghi metropolitani avevano la responsabilit\u00e0 dell'educazione locale e dei servizi sociali, mentre nei distretti non metropolitani tali servizi erano di responsabilit\u00e0 dei consigli di contea. \nNel 1986 i consigli di contea metropolitana sono stati aboliti, ed in virt\u00f9 del \"Local Government Act\" del 1985 la maggior parte delle loro funzioni \u00e8 stata devoluta ai borghi metropolitani, rendendoli delle autorit\u00e0 unitarie di maggiore estensione. La sempre maggiore inefficienza di questo modello, che ha impedito una strategia amministrativa comune e ridotto i servizi ai cittadini, ha aperto un dibattito volto a restaurare un livello di governo metropolitano: in tal senso, nel 2016 le West Midlands si sono dotate di un\u2019autorit\u00e0 integrata con un sindaco eletto democraticamente.\nLista dei borghi metropolitani.\nI distretti metropolitani sono i seguenti:"}
{"id": "344945", "revid": "6923", "url": "https://it.wikipedia.org/wiki?curid=344945", "title": "Palazzo Reale di Caserta", "text": ""}
{"id": "344958", "revid": "62748", "url": "https://it.wikipedia.org/wiki?curid=344958", "title": "Samanidi", "text": "La dinastia samanide regn\u00f2 dall'819 al 1005 su Khorasan e Transoxiana ed ebbe Bukhara per capitale.\nDeve il suo nome a Saman Khoda, il capostipite, rappresentante della vecchia aristocrazia persiana, e fu quindi una delle prime dinastie indigene della Persia islamica. Fu vassalla degli Abbasidi da quando i quattro nipoti di Saman furono ricompensati con territori dal califfo per il loro fedele servizio, fino al regno di Ism\u0101\u02bf\u012bl I che si rese di fatto indipendente. Ism\u0101\u02bf\u012bl conquist\u00f2 i domini dei Saffaridi (900) e degli Zayditi del Tabaristan, ed estese il suo impero su ampie zone dell'Asia centrale, sull'Afghanistan e sull'Iran orientale. I suoi successori non riuscirono a continuare la sua politica e caddero sotto l'influenza dei turchi della guardia reale (Ghaznavidi), che divennero dominanti a corte e che misero fine, insieme ai Karakhanidi, al regno samanide nel 999. L'ultimo rappresentante della dinastia, Isma'il II, cerc\u00f2 di salvare alcuni suoi territori ma fu assassinato nel 1005.\nI Samanidi dettero nuovo impulso alla cultura persiana, che conobbe una sorta di Rinascimento: Bukhara e Samarcanda divennero importanti centri culturali dove furono costruiti alcuni dei pi\u00f9 significativi e importanti edifici dell'architettura islamica. Anche la letteratura e la poesia furono rivitalizzate, e gli autori tornarono a scrivere le loro opere in lingua persiana oltre che in arabo, che rimaneva comunque la lingua dominante.\nQuesta dinastia fu responsabile dell'espansione e del rafforzamento dell'Islam sunnita nelle profondit\u00e0 dell'Asia centrale, fino ad allora divisa tra le fedi Zoroastriana, Buddhista Mahayana e Tengrista (animista)."}
{"id": "344982", "revid": "1593719", "url": "https://it.wikipedia.org/wiki?curid=344982", "title": "Neal Stephenson", "text": "Biografia.\nNato a Fort George G. Meade in Maryland \u2014 sede della National Security Agency \u2014 la famiglia di Stephenson \u00e8 composta di ingegneri e scienziati. Il padre \u00e8 un professore di ingegneria elettrica, gi\u00e0 figlio di un professore di fisica; la madre lavorava in un laboratorio biochimico, gi\u00e0 figlia di un professore di biochimica. La famiglia di Stephenson si trasfer\u00ec a Champaign-Urbana, Illinois nel 1960 e poi ad Ames, Iowa nel 1966. Dopo il diploma ottenuto presso la Ames High School nel 1977, Stephenson continu\u00f2 gli studi presso l'Universit\u00e0 di Boston, inizialmente specializzandosi in fisica, poi, dopo aver scoperto di poter passare pi\u00f9 tempo sul mainframe dell'universit\u00e0, pass\u00f2 a geografia. Si laure\u00f2 nel 1981 con un bachelor in geografia. Il suo primo romanzo, \"The Big U\", fu pubblicato nel 1984.\nSebbene abbia scritto in precedenza altri romanzi, come l'eco-thriller \"Zodiac\", giunse alla fama nei primi anni novanta con \"Snow Crash\" (1992), che fonde memetica, virus informatici, ed altri temi tecnologici con la mitologia sumera.\nOltre alla narrativa, Stephenson scrive articoli sulla tecnologia in pubblicazioni come \"Wired Magazine\", e collabora a tempo parziale con la Blue Origin, un'azienda (fondata da Jeff Bezos) che sta sviluppando un sistema di lancio suborbitale per missioni con un carico umano."}
{"id": "344984", "revid": "3689", "url": "https://it.wikipedia.org/wiki?curid=344984", "title": "Burgred", "text": ""}
{"id": "344985", "revid": "120035269", "url": "https://it.wikipedia.org/wiki?curid=344985", "title": "Onda stazionaria", "text": "Un'onda stazionaria \u00e8 una perturbazione periodica di un mezzo materiale, le cui oscillazioni sono limitate nello spazio: in pratica non c'\u00e8 propagazione lungo una certa direzione nello spazio, ma solo un'oscillazione nel tempo.\nPertanto, \u00e8 soltanto il profilo dell'onda stazionaria a muoversi, oscillando \"su e gi\u00f9\" in alcuni punti. I punti ove l'onda raggiunge ampiezza massima sono detti \"antinodi\" (o \"ventri\"), i punti che invece rimangono fissi (ove l'onda \u00e8 sempre nulla) sono detti \"nodi\".\nDescrizione.\nAll'equazione d'onda unidimensionale devono essere fornite opportune condizioni al contorno, che limitano il moto. Se formula_1 \u00e8 lo spazio di propagazione dell'onda, l'equazione diventa:\nalla quale imponiamo le condizioni al contorno: formula_3. La soluzione pi\u00f9 generale \u00e8 della forma:\nLe onde stazionare possono essere viste, in base alla prima formula di Werner, come l'interferenza tra un'onda sinusoidale progressiva e una regressiva della stessa frequenza e di ampiezza dimezzata, come illustrato in figura:\nUna caratteristica delle onde stazionarie \u00e8 che ad esse non \u00e8 associato alcun trasporto di energia, corrispondentemente al fatto che l'onda non si propaga nello spazio.\nIllustrazione pratica del concetto.\nUn esempio di onda stazionaria \u00e8 la corda di una chitarra, cio\u00e8 una corda fissata a due estremi e messa in vibrazione. Dopo una fase transitoria, nella corda in vibrazione si sovrappongono, punto per punto, due \"movimenti\". Il primo movimento si verifica spostando la corda verso l'alto o verso il basso (lungo un asse perpendicolare alla corda), per esempio pizzicandola come nel caso di una chitarra. Poich\u00e9 la corda, elasticamente, tende a tornare nella posizione iniziale, questo spostamento perpendicolare si propaga per tutta la lunghezza della corda, finch\u00e9 giunge ad un estremo. Il \"secondo movimento\", allora, rimbalza e torna indietro. Intanto, per\u00f2, la corda possiede ancora il primo movimento, per inerzia; allora, lo spostamento che \"ritorna\" si sovrappone a quello che \"arriva\". Ecco che due onde uguali si propagano lungo la corda in sensi opposti. Sovrapponendosi, esse possono produrre un'interferenza distruttiva, fino ad annullarsi, oppure costruttiva, fino a raggiungere un'ampiezza di oscillazione massima.\nLe due onde hanno caratteristiche (periodo, lunghezza d'onda\u2026) identiche. A causa della loro uguaglianza e degli estremi della corda fissi, esse si sovrappongono in un modo ben determinato: allora i punti in cui si annullano sono sempre gli stessi e allo stesso modo risultano stabiliti anche quelli in cui l'ampiezza pu\u00f2 risultare massima. La forma d'onda che si ottiene, cio\u00e8 l'onda risultante, non si propaga verso l'uno o l'altro estremo: si \u00e8 ottenuta un'onda stazionaria.\nUn altro esempio \u00e8 quello di un secchio (o una vasca) pieno d'acqua, dove un'onda incidente riflette contro la superficie verticale del bordo, provocando un'onda riflessa: questa non si pu\u00f2 distinguere da quella incidente, perch\u00e9 (come prima) sono sovrapposte ed hanno i nodi in comune.\nOnde luminose stazionarie.\nNel 1890 il fisico tedesco Otto Wiener scopre sperimentalmente che la luce pu\u00f2 formare onde stazionarie. A partire dalle esperienze del 1888 di Hertz, egli riesce ad imprimere gli antinodi luminosi su di una sottilissima pellicola fotografica, posta fra una sorgente luminosa e uno specchio metallico. Suppone poi che, all'interno della teoria elettromagnetica ancora in evoluzione in quegli anni, essi siano gli antinodi del campo elettromagnetico: campo elettrico e campo magnetico, infatti, in un'onda luminosa stazionaria risultano sfasati di mezza lunghezza d'onda l'uno con l'altro, a causa dei diversi comportamenti nella riflessione.\nQuesto esperimento si trov\u00f2 dunque in accordo con i risultati di Hertz e fu, cos\u00ec, dimostrato che le radiazioni elettromagnetiche provenienti dai circuiti (dipolo hertziano) e la luce hanno gli stessi comportamenti (rifrazione, riflessione, formazione di onde stazionarie): la luce \u00e8 una radiazione elettromagnetica.\nL'onda elettromagnetica stazionaria assume particolare importanza pratica nelle radio trasmissioni, in quanto\nil rapporto di onda stazionaria \u00e8 una misura del disaccoppiamento di impedenza tra la linea di trasmissione ed il suo carico. Quanto pi\u00f9 questo rapporto si discosta da 1 (valore ideale), tanta pi\u00f9 energia erogata dal trasmettitore viene riflessa indietro, piuttosto che trasmessa, con la possibilit\u00e0 concreta di danneggiare irrimediabilmente il trasmettitore stesso.\nIdrodinamica.\nIn idrodinamica un liquido pu\u00f2 configurarsi con onde di pressione stazionarie (come si vede per esempio sul ciclone esagonale di Saturno)."}
{"id": "344989", "revid": "1543377", "url": "https://it.wikipedia.org/wiki?curid=344989", "title": "Le\u00f4nidas", "text": "Caratteristiche tecniche.\nSoprannominato \"diamante nero\", quasi a voler accostare il colore della pelle alla purezza della tecnica, ma anche \"l'uomo di gomma\", per la grande agilit\u00e0 e la morbidezza dei gesti, Le\u00f4nidas era un grande funambolo del dribbling, dalle eccelse capacit\u00e0 acrobatiche sotto porta: celebre la sua rovesciata, nota come \"bicicleta\", con cui egli divenne uno dei pi\u00f9 prolifici attaccanti degli anni trenta.\nCarriera.\nClub.\nDopo una trafila nelle squadre della nat\u00eca Rio (S\u00edrio Liban\u00eas, Bonsucesso e S\u00e3o Cristov\u00e3o), nel 1933 si guadagn\u00f2 la convocazione nella nazionale brasiliana con cui esord\u00ec realizzando una doppietta, che gli valse la chiamata dal primo grande club, gli uruguayani del Pe\u00f1arol.\nL'anno dopo torn\u00f2 in patria, al Vasco da Gama, con cui vinse il campionato.\nNel 1935 Le\u00f4nidas pass\u00f2 al Botafogo, con cui vinse nuovamente il campionato. Nel 1936 si accas\u00f2 al Flamengo, club con cui avrebbe giocato fino al 1942. In quell'anno pass\u00f2 al San Paolo, con cui abbandon\u00f2 la carriera nel 1950. Tre anni dopo divenne allenatore del team paulista, ma l'esperienza non fu delle migliori e Le\u00f4nidas pass\u00f2 a lavorare come commentatore radiofonico, prima di aprire un negozio di arredamento a San Paolo.\nNazionale.\nNel 1934 partecip\u00f2 ai Mondiali d'Italia: la \"Sele\u00e7\u00e3o\" usc\u00ec al primo turno, sconfitta a Genova 3-1 dalla Spagna (il gol brasiliano fu segnato proprio da Le\u00f4nidas).\nLeg\u00f2 il suo nome principalmente ai Mondiali di Francia nel 1938. L'obiettivo era la vittoria finale, ma il cammino del Brasile fu arduo. Negli ottavi la \"Sele\u00e7\u00e3o\" era attesa dalla Polonia e il terreno del \"Meinau\" di Strasburgo, in cattive condizioni a causa della pioggia incessante, era pesantissimo: nonostante ci\u00f2 and\u00f2 in scena una partita superba, con i due campioni, Le\u00f4nidas da una parte e Ernst Willimowski dall'altra, che realizzarono rispettivamente 3 e 4 goal. La spuntarono, solo ai supplementari, i brasiliani con un roboante 6-5. Nei quarti al Brasile occorsero due incontri (1-1 e 2-1, un goal di Le\u00f4nidas in ambedue i match) per eliminare un'altra grande del tempo, la Cecoslovacchia. In semifinale il Brasile raggiunse l'Italia campione del mondo in carica, ma la \"Sele\u00e7\u00e3o\" scese in campo senza Le\u00f4nidas. Secondo alcuni il ct brasiliano Pimenta, convinto della vittoria (al punto che i brasiliani avevano gi\u00e0 prenotato l'aereo per Parigi, teatro della finale), aveva concesso un turno di riposo al campione per averlo pi\u00f9 fresco in finale. Tuttavia altre fonti affermano che il fuoriclasse brasiliano fosse effettivamente infortunato. Per\u00f2 gli azzurri, che di l\u00ec a poco avrebbero bissato il successo di quattro anni prima, batterono il Brasile 2-1. Per Le\u00f4nidas le uniche consolazioni vennero dal terzo posto conquistato a spese della Svezia (4-2, con sua doppietta) e dal titolo di capocannoniere del torneo con 7 gol."}
{"id": "344995", "revid": "16953", "url": "https://it.wikipedia.org/wiki?curid=344995", "title": "Pterosauri", "text": ""}
{"id": "345006", "revid": "438678", "url": "https://it.wikipedia.org/wiki?curid=345006", "title": "I gioielli di madame de...", "text": "I gioielli di Madame de... (\"Madame de...\") \u00e8 un film del 1953, diretto da Max Oph\u00fcls.\nTrama.\n\"Due orecchini di diamante a forma di cuore ritornano continuamente nelle mani della protagonista e sembra vogliano ricordarle che non \u00e8 possibile disfarsi del proprio cuore.\"\nAvendo bisogno di denaro, Louise vende due orecchini a forma di cuore, dono nuziale del marito, al gioielliere M.R\u00e9my, da cui erano stati acquistati. Giacch\u00e9, per riuscire nel suo intento, la donna ha dovuto simulare lo smarrimento dei preziosi, l'alta societ\u00e0 parigina \u00e8 messa a scompiglio dalla notizia di un probabile furto. Spaventato dalle dimensioni assunte dall'evento, il gioielliere mette al corrente della verit\u00e0 il generale Andr\u00e9 de..., il marito, che, per amor di discrezione, gli ricompra i gioielli, facendone dono, subito dopo, ad una sua prot\u00e9g\u00e9e in partenza per Costantinopoli.\nEd \u00e8 in una bottega di questa citt\u00e0 che divengono propriet\u00e0 del diplomatico italiano, barone Fabrizio Donati, dopo che la dama, complice la sua passione per la roulette, se ne \u00e8 dovuta liberare ben presto. Di ritorno a Parigi, sede della sua missione, il barone conosce Louise e la simpatia tra i due \u00e8 immediata. E, di ballo in ballo, l'amicizia tra i due diviene un fatto di pubblico dominio, alla cui evidenza neppure il generale, per quanto distratto dalle sue occupazioni militari, pu\u00f2 sottrarsi. Per sfuggire all'umiliazione, Louise parte per un lungo soggiorno in Italia. Porta con s\u00e9 due orecchini a forma di cuore, che il diplomatico le ha donato in uno dei pochi momenti di intimit\u00e0 concessi loro. Il distacco produce il solo effetto di rafforzare la passione e al ritorno in Francia la situazione precipita.\nAll'ennesimo ricevimento, spinta dal desiderio di esibire i gioielli, pegno del loro amore, Madame de...mette in scena un loro improvviso ritrovamento all'interno di un guanto. Ma il marito sa che cos\u00ec non pu\u00f2 essere ed \u00e8 certo di conoscere la loro provenienza, una certezza che, messo alle strette, il barone Donati conferma, accettando anche di rivendere gli orecchini al gioielliere, da cui Andr\u00e9 li comprer\u00e0 per la terza volta, per regalarli ad una cugina in difficolt\u00e0.\nL'ormai anziano diplomatico, forse alla sua ultima avventura, desideroso di pace e anche irritato dalla leggerezza e dalle bugie di Louise, ha deciso di porre fine alla loro relazione. Non \u00e8 questa, tuttavia, la convinzione del generale, soprattutto allorch\u00e9 D\u00e9my gli riferisce che la moglie ha ricomprato i due diamanti, impegnando gran parte dei propri averi. Minacciato nella sua immagine di rispettabilit\u00e0 borghese, sfida allora a duello, con futili pretesti di onor militare, il barone Donati.\nLa disperata corsa di Louise, prima all'altare della Madonna per implorare, con l'offerta dei due orecchini, il suo aiuto, poi sul luogo dello scontro, non varr\u00e0 a salvare la vita dell'amato e far\u00e0 scoppiare il suo cuore malato.\nAnalisi del film.\nL'approccio di Max Ophuls.\n\"La nostra felicit\u00e0 coniugale sta nella nostra immagine. Solo superficialmente \u00e8 superficiale.\"\n\"L'infelicit\u00e0 ce la inventiamo noi.\" Nel cinismo di queste due affermazioni del generale Andr\u00e8 de..., interpretato magistralmente da un Charles Boyer, sempre pi\u00f9 cupo e torvo, mentre assiste all'attacco portato dalla moglie al suo mondo di rigide norme e convenzioni sociali, pu\u00f2 essere colto lo scetticismo di fondo che caratterizza la produzione artistica di Max Oph\u00fcls. La disillusa consapevolezza di un mondo in cui \"...l'apparire si impone come realt\u00e0 necessaria\", della vanit\u00e0 dei sogni di poterla trasgredire, trovano efficace illustrazione nelle istruzioni del regista a Danielle Darrieux (contenute nella biografia del suo fedele costumista Georges Annenkov): \"Il vostro compito, cara Danielle, sar\u00e0 duro...; voi dovrete incarnare il vuoto, l'inesistenza. Non riempire il vuoto, ma incarnarlo. Diverrete il simbolo stesso della futilit\u00e0 passeggera, spogliata di interesse e dovrete farlo in modo che lo spettatore sia sedotto e profondamente turbato dall'immagine che rappresentate. Senza questo paradosso avremo un filmetto da boulevard, cosa che non \u00e8 nelle nostre abitudini.\"\nIn questo, come in molti altri film di Ophuls (\"Lettera da una sconosciuta\", \"Il piacere\", \"Sgomento\", \"Lola Mont\u00e8s\"), la testimonianza della crudelt\u00e0 dell'ordinamento sociale \u00e8 affidata alle donne, le vere vittime dell'illusione amorosa.\nLa messa in scena.\nL'affermazione \"...Solo superficialmente \u00e8 superficiale\" si pu\u00f2 leggere anche come manifesto stilistico del cinema di Ophuls. Sceneggiatura, regia, ambientazione di questo film, ispirato a un racconto lungo di Louise de Vilmorin, pubblicato nel 1951, nella loro apparente levit\u00e0 di influenza mitteleuropea, concorrono a descrivere con efficacia la gabbia in cui vanamente si agitano i protagonisti. \u00c8 cos\u00ec per la struttura circolare del racconto - i gioielli che ritornano al punto di partenza - analoga a quella del precedente \"Il piacere e l'amore\" (\"La ronde\"), che si presterebbe pi\u00f9 ad una commedia di Ernst Lubitsch, e che invece sottolinea l'impossibilit\u00e0 dei personaggi di sottrarsi al loro destino sociale.\nLo stesso si pu\u00f2 dire della messa in scena, caratterizzata da una macchina da presa in perenne movimento, da quei lunghi, danzanti piani-sequenza cos\u00ec tipici dello stile ophulsiano, in cui raramente \u00e8 dato trovare quadri fissi. Sin dall'inizio, siamo introdotti al volto della protagonista, proiettato in uno specchio circolare da tavolo, da un lungo carrello che segue il passare delle sue mani attraverso diversi armadi colmi di abiti, pellicce, gioie. All'inizio del film (allorch\u00e9 si accinge a vendere i gioielli) e alla fine, poco prima della sua morte, due carrelli simmetrici che accompagnano Louise in chiesa, sino all'altare della Madonna, e poi all'uscita, danno evidenza alla tragicit\u00e0, in agguato dietro la superficialit\u00e0 dei riti e delle occupazioni mondane.\nUn ruolo importante viene ad essere assunto anche dalle atmosfere di una Parigi fine Ottocento, cos\u00ec simile a quella Vienna tanto congeniale allo spirito di Ophuls, nel suo porsi come una \"realt\u00e0 che cede alla propria rappresentazione e all'apparenza\". Qui in un rapido succedersi di dissolvenze incrociate, di palazzo in palazzo, di valzer in valzer, nel ripetersi dei collaudati rituali mondani, prende forma, col suo presagio di fatalit\u00e0, l'infelice amore di Louise."}
{"id": "345011", "revid": "41986", "url": "https://it.wikipedia.org/wiki?curid=345011", "title": "Xiong-Nu", "text": ""}
{"id": "345014", "revid": "1437331", "url": "https://it.wikipedia.org/wiki?curid=345014", "title": "Indice di concentrazione di Gini", "text": "In statistica, l'indice di concentrazione di Gini \u00e8 un indicatore che offre una misura della concentrazione di variabili quantitative trasferibili. \nEsempio.\nEsempio: il Reddito \u00e8 una variabile trasferibile (da un elemento all'altro della popolazione), mentre la statura non \u00e8 trasferibile. L'indice di Gini fornisce un metodo per quantificare la concentrazione del Reddito ed \u00e8 cos\u00ec definito (viene direttamente riportata la formula del rapporto di concentrazione di Gini, ossia l'indice normalizzato):\ndove formula_2 sono le percentuali cumulate di formula_3 (Reddito) e formula_4 sono le percentuali cumulate di formula_3 in caso di equidistribuzione.\nPertanto si ha:\ndove gli formula_8 sono i dati osservati e la sommatoria va fino alla formula_9-esima modalit\u00e0 di formula_10. \nL'indice \u00e8 gi\u00e0 normalizzato, in quanto la sommatoria dei formula_4 \u00e8 il massimo dell'indice, dato che, in caso di distribuzione massimante (massima concentrazione): formula_12, per formula_13.\nIl minimo invece \u00e8 formula_14 perch\u00e9, in caso di minima concentrazione, formula_15 e di conseguenza:\nFormula rapida per il calcolo del rapporto di concentrazione di Gini.\nQuesto perch\u00e9:"}
{"id": "345018", "revid": "1501558", "url": "https://it.wikipedia.org/wiki?curid=345018", "title": "Battaglia di Santiago (calcio)", "text": "Battaglia di Santiago () \u00e8 il soprannome dato all'incontro di calcio tra le Nazionali di e giocato il 2 giugno 1962 allo stadio Nazionale del Cile di Santiago del Cile, durante il campionato del mondo 1962.\nAntefatti.\nIl Cile fu scelto come sede del nonostante diverse carenze nelle infrastrutture, nel frattempo acuitesi dopo la tragedia del terremoto di Valdivia del 1960.\nPer tali motivi l'organizzazione del torneo segu\u00ec un copione decisamente austero se comparato a quello seguito per le due precedenti edizioni del mondiale, in Svizzera e Svezia. L'Italia era stata contraria sin dall'inizio alla candidatura del Cile per i Mondiali.\nIl sorteggio aveva ricompreso nel Gruppo 2 la squadra di casa, il Cile, insieme all'Italia, alla e alla . In Cile fu visto come un sorteggio sfortunato dato che la squadra locale doveva affrontare tre squadre europee importanti, due delle quali erano gi\u00e0 state campioni del mondo. A tutto questo si sommava il fatto che la nazionale cilena non conseguiva risultati importanti fin dalla Coppa del mondo del 1930.\nPoco prima dell'inizio dei Mondiali, con i rapporti tra Italia e Cile sino ad allora buoni, due inviati italiani, Antonio Ghirelli del \"Corriere della Sera\" e Corrado Pizzinelli de \"il Resto del Carlino-La Nazione\", scrissero parole molto dure nei confronti del paese sudamericano. Un articolo apparso sul quotidiano bolognese \"il Resto del Carlino\", che parlava della situazione precaria di Santiago del Cile di quegli anni dopo il terremoto, portava come titolo: \u00ab\"Santiago, i confini del mondo: l'infinita tristezza della capitale cilena\"\u00bb.\nNell'articolo, la capitale cilena viene definita come \u00ab...il simbolo triste di uno dei paesi sottosviluppati del mondo e afflitto da tutti i mali possibili: denutrizione, prostituzione, analfabetismo, alcolismo, miseria... Sotto questi aspetti il Cile \u00e8 terribile e Santiago ne \u00e8 la sua espressione pi\u00f9 dolente, tanto dolente che perde in s\u00e9 le sue caratteristiche di citt\u00e0 anonima... Interi quartieri della citt\u00e0 praticano la prostituzione all'aria aperta...\u00bb Un altro articolo a firma di Pizzinelli, pubblicato questa volta sul quotidiano fiorentino \"La Nazione\", conteneva un passo che diceva: \u00ab...il Cile sul piano del sottosviluppo deve essere messo alla pari di tanti paesi dell'Asia e dell'Africa... Gli abitanti di quei continenti sono dei non progrediti, questi sono dei regrediti\u00bb.\nGli articoli provocarono un clima di indignazione tra i mezzi di comunicazione cileni. Il giornale locale \"\u00daltima hora\" invoc\u00f2 l'espulsione dei due cronisti italiani e un giornalista argentino, scambiato per italiano, venne picchiato in un locale notturno. Un altro motivo di rivalit\u00e0 era l'uso, comune per l'Italia, di oriundi, ovvero giocatori sudamericani naturalizzati italiani e impiegati dalla nazionale azzurra: quest'abitudine non era ben vista in Cile, come pure non era ben visto il fatto che nell'Italia giocassero due oriundi argentini (Omar S\u00edvori e Humberto Maschio), data l'accesa rivalit\u00e0 tra le nazioni sudamericane.\nL'articolo del \"Resto del Carlino\" fu riprodotto dal quotidiano \"El Mercurio\" qualche giorno prima della partita incriminata, mentre \"El Clar\u00edn\" titol\u00f2 \u00ab\"Guerra mondiale\"\u00bb, inasprendo la gi\u00e0 incandescente atmosfera di acredine nei confronti degli italiani. In risposta poi agli articoli citati, in un editoriale della \"Revista Estadio\" venne scritto: \u00abAnche noi abbiamo visto la povert\u00e0 nel Sud Italia [durante la tourn\u00e9e della nazionale cilena in Europa, \"ndr\"], per\u00f2 preferiamo parlare delle meraviglie di Venezia e Firenze\u00bb.\nLa partita.\nNelle rispettive partite d'esordio nel mondiale, il Cile riusc\u00ec a battere la Svizzera 3-1, mentre Italia e Germania Ovest pareggiarono 0-0. La partita tra Cile e Italia di conseguenza era molto importante, soprattutto per la nazionale azzurra che doveva recuperare punti.\nCi\u00f2 indusse la Commissione Tecnica italiana a sostituire ben sei giocatori su undici, rispetto alla formazione schierata nella prima partita: il portiere Lorenzo Buffon, i difensori Giacomo Losi, Cesare Maldini e Luigi Radice nonch\u00e9 gli attaccanti Gianni Rivera e Omar S\u00edvori, furono sostituiti da Carlo Mattrel, Mario David, Paride Tumburus, Francesco Janich, Bruno Mora e Humberto Maschio. David e Maschio sarebbero poi diventati due dei protagonisti della \"battaglia\".\nL'arbitro designato per l'incontro fu Ken Aston. Il fischietto inglese aveva gi\u00e0 diretto il Cile nella vittoriosa partita d'esordio e la circostanza che uno stesso arbitro diriga la squadra organizzatrice nelle prime due partite di un mondiale \u00e8 rimasto un caso unico nella storia della coppa del mondo di calcio; va detto, tuttavia, che inizialmente era stato designato l'arbitro spagnolo Ortiz de Mend\u00edbil, il quale era stato ricusato dalla nazionale italiana perch\u00e9 di lingua spagnola, come i cileni.\nNonostante Aston fosse uno degli arbitri pi\u00f9 celebri e abili dell'epoca, il suo arbitraggio in questa partita venne in seguito ricordato soprattutto per gli errori e le sviste che condizionarono il risultato e contribuirono alla fama negativa dell'incontro. Coscienti che la partita sarebbe stata dura a causa della tensione causata dai media, i giocatori italiani entrarono in campo lanciando mazzi di garofani bianchi ai spettatori presenti allo stadio. Per tutta risposta, il pubblic\u00f2 cileno offr\u00ec in cambio un'assordante bordata di fischi.\nAl 5' l'azzurro David entr\u00f2 duramente sul \"numero undici\" cileno, Leonel S\u00e1nchez; subito dopo il contrasto Jorge Toro spinse l'azzurro, che in risposta assest\u00f2 due calci al \"numero otto\" del Cile. Durante la successiva discussione con l'arbitro, il \"numero otto\" dell'Italia, l'oriundo Humberto Maschio, colp\u00ec S\u00e1nchez con un pugno al volto, non visto dall'arbitro e dai suoi assistenti. \nAl 7' un fallo di reazione dell'azzurro Giorgio Ferrini, per un intervento da tergo del cileno Honorino Landa, provoc\u00f2 la prima espulsione. Durante la discussione che ne segu\u00ec, Maschio ricevette un pugno al volto da S\u00e1nchez; Aston, voltato nonch\u00e9 ancora impegnato a discutere con Ferrini, non si accorse di nulla: l'italo-argentino cadde a terra con il naso fratturato e rimase in campo completamente stordito, in quanto le sostituzioni non erano ancora ammesse. Nel frattempo, la renitenza di Ferrini a lasciare il terreno di gioco rese necessario l'intervento dei Carabineros de Chile, la forza di gendarmeria cilena. La polizia dovette intervenire altre tre volte durante la partita. \nLa partita prosegu\u00ec in maniera molto frammentaria, con falli frequenti che davano ogni volta adito a proteste e discussioni tra giocatori e direttore di gara. Al 38' di gioco vi fu lo scontro peggiore della partita: S\u00e1nchez, che avanzava sulla fascia sinistra, fin\u00ec a terra su un regolare contrasto di David, come dimostrato dal fatto che il guardalinee messicano Fernando Buergo, distante poco pi\u00f9 di un metro, non segnal\u00f2 alcun fallo lasciando proseguire il gioco. Mentre il cileno era a terra, David rientr\u00f2 sulla palla e, sullo slancio, calci\u00f2 nuovamente l'avversario, provocando solo allora lo sbandieramento del guardalinee e la furia dello stesso S\u00e1nchez. Il cileno (figlio dell'ex campione di pugilato Juan S\u00e1nchez) si rialz\u00f2 repentinamente e sferr\u00f2 un pugno al volto di David, senza ricevere alcuna sanzione da parte dell'arbitro che fischi\u00f2 una punizione a favore del Cile. \nPochi minuti dopo David entr\u00f2 nuovamente su S\u00e1nchez, con un calcio volante in gioco pericoloso, colpendo il cileno alla spalla: in questo caso Aston vide lo scontro e cacci\u00f2 senza appello il giocatore italiano.\nL'Italia, in nove contro undici e con Maschio infortunato, difese lo 0-0 sino a 17 minuti dal termine, ma, infine, non riusc\u00ec a evitare la sconfitta. Cile-Italia fin\u00ec 2-0 con le reti di Ram\u00edrez al 74' e di Toro all'88'. Nelle partite successive il Cile fu sconfitto 2-0 dalla mentre l'Italia, nonostante il netto successo contro la Svizzera (3-0), venne eliminata proprio per via del risultato negativo nella partita di Santiago del Cile.\nEffetti successivi.\nLa partita fu fin dall'inizio considerata come una delle pi\u00f9 violente nella storia del calcio. Il commentatore inglese David Coleman, presentando la telecronaca registrata della partita nel Regno Unito, disse testualmente: \u00abBuon pomeriggio. L'incontro a cui state per assistere \u00e8 l'esibizione di calcio pi\u00f9 stupida, spaventosa, sgradevole e vergognosa, verosimilmente, nella storia di questo sport\u00bb. La telecronaca era registrata perch\u00e9, non esistendo ancora i satelliti televisivi, il filmato doveva essere trasportato per via aerea.\nL'arbitro inglese Ken Aston fu criticato da tutta l'opinione pubblica internazionale per gli errori e le mancanze durante l'incontro. Lo stesso Aston riconobbe \"a posteriori\" la propria brutta prestazione durante l'incontro, ma si scus\u00f2 dicendo: \u00abNon stavo arbitrando una partita di calcio, facevo il giudice in un conflitto militare\u00bb. Inoltre assicur\u00f2 che avrebbe voluto sospendere l'incontro, ma ebbe il timore che potesse esplodere un'insurrezione popolare.\nIn generale i giornali italiani criticarono l'arbitro e i cileni, a seguito delle multiple scorrettezze commesse dai sudamericani, rimaste impunite da parte del direttore di gara. Un quotidiano italiano titol\u00f2 \u00ab\"L'Italia perde contro Aston\"\u00bb accusando lo stesso arbitro di essere stato \u00abostile, provocatore e incompetente\u00bb. Conseguentemente a quella prestazione Aston non arbitr\u00f2 pi\u00f9 partite n\u00e9 in quella coppa del mondo (ufficialmente a causa di una lesione al tendine di Achille), n\u00e9 nelle successive edizioni. A Milano la polizia italiana dovette sorvegliare il consolato cileno per vari giorni.\nDopo questo campionato del mondo, il giocatore cileno Leonel S\u00e1nchez disput\u00f2 un provino a Milano con il , dove militava Mario David, lo stesso con cui aveva fatto a pugni sul campo di Santiago del Cile. In tale occasione i due si strinsero la mano e, di fronte alla stampa, si dichiararono \u00abgrandi amici\u00bb."}
{"id": "345023", "revid": "111373", "url": "https://it.wikipedia.org/wiki?curid=345023", "title": "B\u00fclach", "text": "B\u00fclach (toponimo tedesco) \u00e8 un comune svizzero di 19\u00a0611 abitanti del Canton Zurigo, nel distretto di B\u00fclach del quale \u00e8 capoluogo; ha lo status di citt\u00e0.\nStoria.\n. La zona era ricca di tali insediamenti, come ancora testimonia la villa rustica di Seeb, situata poco pi\u00f9 a sud di B\u00fclach. .\nDal suo territorio nel 1849 fu scorporata la localit\u00e0 di Bachenb\u00fclach, divenuta comune autonomo; nel 1919 ha inglobato la localit\u00e0 di Eschenmosen, fino ad allora frazione di Winkel.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nB\u00fclach \u00e8 servito dall'omonima stazione sulle linee Oerlikon-B\u00fclach e Winterthur-B\u00fclach-Koblenz e sulle linee S22, S41 e S5 della rete celere di Zurigo. B\u00fclach ha anche un collegamento autobus diretto all'aeroporto di Zurigo.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "345030", "revid": "392652", "url": "https://it.wikipedia.org/wiki?curid=345030", "title": "Porta Alchemica", "text": "La Porta Alchemica, detta anche Porta Magica o Porta Ermetica o Porta dei Cieli, \u00e8 un monumento edificato tra il 1655 e il 1681 da Massimiliano Savelli Palombara marchese di Pietraforte (1614-1685) nella sua residenza, villa Palombara, sita nella campagna orientale di Roma sul colle Esquilino, pi\u00f9 o meno in corrispondenza dell'odierna piazza Vittorio Emanuele II, nei cui giardini oggi \u00e8 stata collocata.\nLa Porta Alchemica \u00e8 l'unica sopravvissuta delle cinque porte di villa Palombara. Sull'arco della porta perduta sul lato opposto vi era un'iscrizione che permette di datarla al 1680; vi erano poi altre quattro iscrizioni perdute sui muri della palazzina all'interno della villa.\nGli alchimisti di Palazzo Riario.\nL'interesse del marchese Savelli di Palombara per l'alchimia nacque probabilmente per la sua frequentazione, sin dal 1656, della corte romana della regina Cristina di Svezia a Palazzo Riario (oggi Palazzo Corsini) sulle pendici del colle Gianicolo, oggi sede dell'Accademia Nazionale dei Lincei. Dopo che la regina si convert\u00ec al cattolicesimo, abdic\u00f2 al trono di Svezia e pass\u00f2 gran parte del resto della sua vita a Roma, dal 1655 fino alla sua morte avvenuta nel 1689.\nCristina di Svezia era un'appassionata cultrice di alchimia e di scienza (fu istruita da Cartesio) e possedeva un avanzato laboratorio gestito dall'alchimista Pietro Antonio Bandiera. In Palazzo Riario nacque un'accademia a cui si collegano i nomi di personaggi illustri del Seicento come il medico esoterista Giuseppe Francesco Borri, di nobile famiglia milanese, l'astronomo Giovanni Cassini, l'alchimista Francesco Maria Santinelli, l'erudito Athanasius Kircher. Il marchese Palombara dedic\u00f2 a Cristina di Svezia il suo poema rosicruciano \"La Bugia\" redatto nel 1656, e secondo una leggenda la stessa Porta Alchemica sarebbe stata edificata nel 1680 come celebrazione di una riuscita trasmutazione avvenuta nel laboratorio di Palazzo Riario.\nLa leggenda.\nSecondo la leggenda, trasmessaci nel 1802 dall'erudito Francesco Girolamo Cancellieri, un pellegrino chiamato \"stibeum\" (dal nome latino dell'antimonio) fu ospitato nella villa per una notte. Costui, identificabile con l'alchimista Francesco Giuseppe Borri, trascorse quella notte nei giardini della villa alla ricerca di una misteriosa erba capace di produrre l'oro. Il mattino seguente fu visto scomparire per sempre attraverso la porta, ma lasci\u00f2 dietro di s\u00e9 alcune pagliuzze d'oro, frutto di una riuscita trasmutazione alchemica, e una misteriosa carta piena di enigmi e simboli magici che doveva contenere il segreto della pietra filosofale.\nIl marchese cerc\u00f2 inutilmente di decifrare il contenuto del manoscritto con tutti i suoi simboli ed enigmi, finch\u00e9 decise di renderlo pubblico facendolo incidere sulle cinque porte di villa Palombara e sui muri della magione, nella speranza che un giorno qualcuno sarebbe riuscito a comprenderli. Forse l'enigmatica carta potrebbe riferirsi, per concordanze storiche e geografiche, attraverso il passaggio di mano fra alcuni appartenenti al circolo alchemico di villa Palombara, al misterioso manoscritto Voynich, che faceva parte della collezione di testi alchemici appartenuti al re Rodolfo II di Boemia e donati da Cristina di Svezia al suo libraio Isaac Vossius, finiti nelle mani dell'erudito Athanasius Kircher, uno degli insegnanti del Borri nella scuola gesuitica.\nLa storia.\nGiuseppe Francesco Borri fu accusato dalla Santa Inquisizione di eresia e veneficio nel 1659. Datosi alla fuga, dopo una vita avventurosa passata in varie citt\u00e0 d'Europa dove esercit\u00f2 la professione medica, fu arrestato e rest\u00f2 recluso a Roma nelle carceri di Castel Sant'Angelo tra il 1671 e il 1677. Quando gli fu concesso il regime della semilibert\u00e0 dal 1678, riprese a frequentare il suo vecchio amico Massimiliano Palombara (1614-1685) che lo ospit\u00f2 nella sua villa negli anni successivi fino alla sua morte avvenuta nel 1685. Tra gli anni 1678 e 1680 Borri e Palombara fecero le iscrizioni enigmatiche, e di certo si sa che almeno una scritta della villa (quella sopra l'arco della porta in via Merulana) risale al 1680.\nBorri fu di nuovo recluso a Castel Sant'Angelo dal 1691 dove sarebbe morto nel 1695; eppure a soli tre anni dopo risalirebbe la nascita presunta di uno dei pi\u00f9 misteriosi personaggi del Settecento: il Conte di San Germano, un leggendario alchimista che avrebbe trovato il segreto dell'elisir di lunga vita, e la cui esistenza si sovrappone in parte con quello del mago Cagliostro che a sua volta dichiarava di essere vissuto due secoli. Il confronto tra i ritratti di Francesco Giuseppe Borri e del Conte di San Germano, pur separati da almeno un secolo, mostrano, secondo alcuni, lineamenti compatibili con quelli della stessa persona.\nI simboli.\nI simboli incisi sulla Porta Alchemica possono essere rintracciati tra le illustrazioni dei libri di alchimia e filosofia esoterica che circolavano verso la seconda met\u00e0 del Seicento, e che presumibilmente erano in possesso del marchese Palombara.\nIn particolare il disegno sul frontone della Porta Alchemica, con i due triangoli sovrapposti e le iscrizioni in latino, compare quasi esattamente uguale sul frontespizio del libro allegorico/alchemico \"Aureum Seculum Redivivum\" di Henricus Madatanus (pseudonimo di Adrian von Mynsicht, 1603-1638). Il frontespizio dell'edizione originale del 1621 \u00e8 molto diverso: infatti il disegno a cui si ispir\u00f2 il Palombara compare esattamente solo nell'edizione postuma del 1677.\nSul frontone della Porta Alchemica \u00e8 rappresentato in una patacca il sigillo di Davide circoscritto da un cerchio con iscrizioni in latino, con la punta superiore occupata da una croce collegata ad un cerchio interno e la punta inferiore dell'esagramma occupata da un \"oculus\": il simbolo alchemico del Sole e dell'oro. Il fregio rappresenta un simbolo dei Rosacroce riportato in molti testi del Seicento e compare forse per la prima volta sul frontespizio del libro \"Aureum Seculum Redivivum\".\nIl triangolo con l\"oculus\" \u00e8 molto simile ad un analogo simbolo di una piramide con la punta occhiuta, che compare sulle banconote statunitensi da un dollaro, fra l'altro accompagnato da una scritta in latino \"Novus Ordo Seclorum\" che richiama la scritta sul frontone \"Aureum Seculum Redivivum\". La specifica piramide usata nel simbolo americano \u00e8 tratta dalla \"Pyramidographia\", un volume pubblicato nel 1646 a Londra da John Greaves (1602-1652) dopo un viaggio in Egitto, e pertanto \u00e8 ipotizzabile un'ispirazione comune dall'immagine in questo testo sia del frontespizio del libro \"Aureum Seculum Redivivum\", come anche del simbolo che compare sulla banconota statunitense. Tale simbologia fu adottata dagli Illuminati di Baviera, che nacquero circa cento anni dopo la pubblicazione del testo esoterico in Germania del 1677. Sia gli Illuminati sia la simbologia della banconota da un dollaro alimentano tutta una corrente di ipotesi sulla teoria del complotto.\nI simboli alchemici lungo gli stipiti della porta seguono, con qualche lieve difformit\u00e0, la sequenza dei pianeti associati ai corrispondenti metalli: Saturno-piombo, Giove-stagno, Marte-ferro, Venere-rame, Luna-argento, Mercurio-mercurio. Tale sequenza viene forse ripresa dal testo \"Commentatio de Pharmaco Catholico\" pubblicati nel \"Chymica Vannus\" del 1666. Ad ogni pianeta viene associato un motto ermetico, seguendo il percorso dal basso in alto a destra, per scendere dall'alto in basso a sinistra, secondo la direzione indicata dal motto in ebraico \"Ruach Elohim\". La porta si deve quindi leggere come il monumento che segna il passaggio storico del rovesciamento dei simboli del cristianesimo essoterico verso il nuovo modello spirituale che si stava sviluppando nel Seicento.\nNegli anni 80 lo stipite destro (per chi guarda) fu vandalicamente danneggiato con l'asportazione del simbolo cabalistico di Venere. Successivamente un restauro lo ripristin\u00f2.\nLe epigrafi.\nEpigrafi sull'architrave.\n\u05e8\u05d5\u05d7 \u05d0\u05dc\u05d4\u05d9\u05dd\nEpigrafi sulla soglia.\n\u00abSI SEDES NON IS\u00bb\nIl motto \u00e8 bifronte, ossia pu\u00f2 essere letto da sinistra a destra in due modi diversi: \u00ab'\u00bb e viceversa \u00ab'\u00bb.\nLa posizione originaria.\nOggi si pu\u00f2 ammirare la Porta Alchemica nell'angolo settentrionale dei giardini all'interno di piazza Vittorio Emanuele II. La sua posizione originaria si trovava a circa cinquanta metri verso l'incrocio di via Carlo Alberto con via di San Vito, lungo un muro perimetrale che fronteggiava la Strada Felice, con villa Palombara situata tra le antiche Strada Felice e Strada Gregoriana (l'attuale via Merulana). La Strada Felice era un rettilineo fatto costruire da papa Sisto V nel 1588, partiva da Trinit\u00e0 dei Monti passava per Santa Maria Maggiore e proseguiva fino a piazza Santa Croce in Gerusalemme.\nNel 1873 la Porta Magica fu smontata e ricostruita nel 1888 all'interno dei giardini di Piazza Vittorio, su un vecchio muro perimetrale della chiesa di Sant'Eusebio, e accanto furono aggiunte due statue del dio Bes, che si trovavano in origine nei giardini del Palazzo del Quirinale.\nNella cultura di massa.\nNel film \"L'anno mille\" diretto da Diego Febbraro, il monumento funge da portale tra il Medioevo e la Roma contemporanea.\nNei primi livelli del videogame \"\", la protagonista Lara Croft visita Roma alla ricerca della pietra filosofale; per trovarla deve cercare di aprire la Porta Magica.\nNel film \"Sono tornato\", Mussolini viene fatto comparire come caduto dall'alto, attraverso una nuvola di fumo, davanti a questa porta."}
{"id": "345032", "revid": "111373", "url": "https://it.wikipedia.org/wiki?curid=345032", "title": "Embrach", "text": "Embrach (toponimo tedesco; dal 1809 al 1931 ufficialmente Unterembrach) \u00e8 un comune svizzero di 9\u00a0189 abitanti del Canton Zurigo, nel distretto di B\u00fclach.\nStoria.\nDal suo territorio nel 1809 fu scorporata la localit\u00e0 di Oberembrach, divenuta comune autonomo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nEmbrach \u00e8 servito dalla stazione di Embrach-Rorbas sulla ferrovia Winterthur-B\u00fclach-Koblenz.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "345037", "revid": "14894", "url": "https://it.wikipedia.org/wiki?curid=345037", "title": "Modern Style", "text": ""}
{"id": "345039", "revid": "14894", "url": "https://it.wikipedia.org/wiki?curid=345039", "title": "Sezessionstil", "text": ""}
{"id": "345041", "revid": "14894", "url": "https://it.wikipedia.org/wiki?curid=345041", "title": "Stile floreale", "text": ""}
{"id": "345042", "revid": "14894", "url": "https://it.wikipedia.org/wiki?curid=345042", "title": "Arte modernista", "text": ""}
{"id": "345043", "revid": "14894", "url": "https://it.wikipedia.org/wiki?curid=345043", "title": "Stile j\u00f3ven", "text": ""}
{"id": "345044", "revid": "14894", "url": "https://it.wikipedia.org/wiki?curid=345044", "title": "Stile Horta", "text": ""}
{"id": "345045", "revid": "827882", "url": "https://it.wikipedia.org/wiki?curid=345045", "title": "Glasgow Style", "text": ""}
{"id": "345047", "revid": "14894", "url": "https://it.wikipedia.org/wiki?curid=345047", "title": "Style Guimard", "text": ""}
{"id": "345052", "revid": "74801", "url": "https://it.wikipedia.org/wiki?curid=345052", "title": "Seri", "text": "I Seri sono un'antica popolazione dell'Asia centrale e della Cina occidentale famosa nel mondo classico per essere la fonte di provenienza della seta.\nLa spedizione di Annio Plocamo.\n Plinio il Vecchio racconta della spedizione di Annio Plocamo a Taprobane (forse Ceylon, l'Indonesia o anche \"Tacloban\" nelle Filippine). Racconta che il padre di un certo \"Rachias\", un ambasciatore di Taprobane, si era recato nel paese dei Seri:\nChi sono i Seri di Plinio?\nSi capisce bene dalla descrizione che ci ha lasciato Plinio, che i Seri non possono essere i Cinesi, anche se spesso con questi vengono erroneamente identificati.\nDai classicisti spesso questo passo \u00e8 stato in passato ritenuto assurdo, ma in realt\u00e0 non si pu\u00f2 non ricordare che, al di l\u00e0 dei monti \"Emodi\" (cio\u00e8 l'Himalaya), nella regione della Cina occidentale nota come Uigur, erano ubicati ben due popoli indoeuropei ossia i Tocari e gli indo-iranici Saci e Sogdiani.\nL'identificazione dei Seri con un popolo indoeuropeo e non con i cinesi Han, diviene necessaria in considerazione del fatto che nell'Uigur sono state trovate parecchie decine di corpi mummificati con caratteristiche nord-europee (vedi Mummie del Tarim).\nDel resto nella regione, secondo le cronache cinesi, abitavano popoli quali i Wusun, la cui descrizione \u00e8 coincidente con quella lasciataci da Plinio.\nSembra dunque chiaro che nell'Impero Romano, con il nome \"Seri\" non si conobbero i Cinesi propriamente detti, bens\u00ec gli indoeuropei che ancora sopravvivevano nelle citt\u00e0-stato carovaniere delle oasi del deserto di Taklimakan lungo la Via della Seta.\nTocari o Iranici?\nPu\u00f2 essere utile ricordare che i Tocari si definivano Arsi, mentre in Cina ancora oggi esiste il popolo iranico dei Sarikoli, di cui \"Seri\" potrebbe essere la contrazione.\nLa \"Serindia\".\nIl nome \"Serindia\" deriva dalla combinazione delle parole \"Seri\" e \"India\" ed indica propriamente la parte dell'Asia nota anche come Sinkiang, Turkestan Cinese o Asia Superiore. Vedi la voce principale sotto Xinjiang.\nIn questa regione fior\u00ec un'importante produzione artistica, nota come \"arte serindiana\"."}
{"id": "345055", "revid": "339392", "url": "https://it.wikipedia.org/wiki?curid=345055", "title": "Taklimakan", "text": ""}
{"id": "345068", "revid": "1754196", "url": "https://it.wikipedia.org/wiki?curid=345068", "title": "Phasianus colchicus", "text": "Il fagiano comune (Phasianus colchicus ) \u00e8 un uccello Galliforme della famiglia dei Fasianidi, sottofamiglia Fasianini.\nIl nome deriva dal latino \"phasianus\", \"fagiano\". Le specie sono indicate nella denominazione scientifica col termine \"colchicus\" che significa \"della Colchide\" (moderna Georgia), un'area attorno al Mar Nero dove gli europei incontrarono per la prima volta i fagiani. Il genere \"Phasianus\" \u00e8 differito dal genere \"Gallus\" (dalla gallina domestica) circa 20.000.000 di anni fa.\nNativo dell'Asia e di alcune parti dell'Europa (area del Caucaso e dei Balcani), \u00e8 stato introdotto in maniera endemica nel mondo come uccello ideale per la caccia.\nDescrizione.\nSi tratta di un uccello di taglia medio-grande: lunghezza del maschio 70\u201380\u00a0cm, della femmina 60\u00a0cm; peso fino a . Le sue dimensioni sono pertanto paragonabili a quelle di un pollo domestico di media taglia.\nI colori del piumaggio dei maschi, specie nelle aree in cui la specie \u00e8 stata introdotta a scopo venatorio, presentano una spiccata variabilit\u00e0 individuale, dovuta all'introduzione contemporanea di individui di sottospecie diverse, alla liberazione dalla cattivit\u00e0 di individui portatori di mutazioni e all'incrocio con specie affini, come il Fagiano verde (\"Phasianus versicolor\"). Ci\u00f2 fa s\u00ec che non sia possibile ad oggi stilare un elenco delle sottospecie oggi esistenti, in quanto sono venuti meno i caratteri di isolamento geografico fondamentali ai fini della definizione del concetto stesso di sottospecie.\nCi\u00f2 nonostante, gli ornitologi tendono generalmente a includere la maggior parte degli individui di questa specie in due gruppi fondamentali: il gruppo \"torquatus\", originario della Cina e caratterizzato da un collarino bianco, e il gruppo \"colchicus\", derivante dalle popolazioni della Depressione Caspica e gi\u00e0 noto ai Romani che lo importarono in Europa circa 2000 anni fa.\n \nCaratteristica comune a quasi tutti i maschi sono il capo e il collo verde scuro iridescente, la zona intorno all'occhio e le guance nude e caruncolose, con bargigli pendenti, e i due \"cornetti\" auricolari a mo' di orecchie, sporgenti orizzontalmente sul retro del capo. Il piumaggio del resto del corpo combina generalmente varie tonalit\u00e0 cromatiche, dal giallo ocra splendente al bruno-rame, spesso con orlature e spigature nere su ogni penna, che conferiscono disegni caratteristici; il groppone, a seconda del gruppo di appartenenza, pu\u00f2 essere grigio-azzurrino (gruppo \"torquatus\") o marrone (gruppo \"colchicus\"). Le copritrici alari e le remiganti sono grigio-terra o isabella barrate di bruno-nero; le timoniere, di cui le centrali sono molto allungate e terminanti a punta, sono bruno-dorate con barre nere trasversali.\nAccanto a queste colorazioni tipiche, l'allevamento del fagiano comune a scopo ornamentale o venatorio ha portato alla diffusione in natura di mutazioni nate in cattivit\u00e0, quali quella isabellina (piumaggio tipico del maschio solo su testa e collo, con il resto del corpo grigio-isabella barrato di nero) o quella tenebrosa (variet\u00e0 melanica, interamente nera con iridescenze verdastre).\nIl piumaggio della femmina, analogamente a molte altre specie di Fasianini, \u00e8 molto criptico e consiste in una base grigio-terra uniforme con barrature e screziature brune e nerastre; \u00e8 indispensabile durante la cova per non essere notati dai predatori. La coda delle femmine \u00e8 inoltre pi\u00f9 corta di circa un terzo rispetto a quella dei maschi.\nLe zampe, grigie, sono pi\u00f9 lunghe rispetto a quelle del pollo e conferiscono all'animale la sua caratteristica andatura; sulla parte posteriore del tarso dei maschi \u00e8 presente uno sperone ben sviluppato.\nL'apertura alare misura circa 90\u00a0cm; le ali sono corte e arrotondate, poco adatte per lunghi spostamenti, e producono un caratteristico frullio durante il volo, che \u00e8 pesante, rettilineo e quasi sempre molto basso. Come per tutti i fasianidi, il volo non \u00e8 attivo e il fagiano, dopo aver spiccato un grosso balzo, si limita a planare lontano dal pericolo.\nSottospecie.\nVi sono circa 30 sottospecie di fagiani, raggruppabili in cinque o otto gruppi. Questi sono identificati tramite il piumaggio del maschio, per la presenza o l'assenza di un anello bianco attorno al collo o per la presenza di una striscia sopracciliare, per il colore della parte alta della coda o delle piume delle ali, o ancora per il colore della corona, del petto, del retro e delle piume laterali.\nUn'indagine biologica condotta ha rivelato che le prime sottospecie sono quelle \"elegans\" e che quindi il fagiano in generale sia originario delle foreste del sudest della Cina.\nMolte sottospecie sono in pericolo di ibridazione con altre specie introdotte. L'ultima popolazione di fagiano dal collo nero (\"P. c. colchicus\") in Europa sopravvive in Grecia, nel delta del fiume Nestos, dove nel 2012 era stata stimata una popolazione di 100-250 individui.\nLe sottospecie, da ovest ad est, sono raggruppate come segue:\nDistribuzione e habitat.\nIl biotopo originario della specie \u00e8 la campagna collinare dell'Asia centro-orientale; il fagiano comune ha dimostrato, tuttavia, una spiccata adattabilit\u00e0 e flessibilit\u00e0 ambientale, colonizzando disparati ambienti in tutti i luoghi in cui \u00e8 stato introdotto, dalle valli fluviali, ai campi coltivati, fino ai parchi ed ai giardini urbani di diverse citt\u00e0 italiane.\nQuesto uccello \u00e8 comunque molto legato, specie nelle aree dove \u00e8 stato introdotto, alle coltivazioni dell'uomo, nonch\u00e9 alla presenza di alberi o arbusti per l'appollo notturno.\nIn Italia il fagiano \u00e8 abbastanza comune nelle regioni settentrionali ed esclusivamente stanziale mentre scendendo verso la penisola, diventa sempre pi\u00f9 rada la sua presenza.\nBiologia.\nAlimentazione.\nLa maggior parte della dieta del fagiano comune si compone di semi di graminacee spontanee o coltivate e, in misura minore, di altro materiale vegetale. Frutti come i pomodori o i chicchi di mais immaturi vengono consumati in estate per ovviare con il succo e il lattice alla carenza d'acqua, pi\u00f9 che come nutrimento. Occasionalmente, i Fagiani possono integrare la loro dieta catturando insetti e altri invertebrati.\nVocalizzazioni.\nIl canto del maschio \u00e8 composto di due note alte e grattate, con l'accento sulla prima sillaba, pi\u00f9 lunga, emesse drizzando il busto e il collo e seguite da un breve frullo d'ali. Pu\u00f2 essere udito a oltre 1\u00a0km di distanza. Entrambi i sessi, se disturbati, si involano fragorosamente emettendo un rumoroso e continuo chiacchiericcio.\nRiproduzione.\nLa specie \u00e8 stazionaria, ovvero nidifica e si riproduce negli stessi luoghi in cui trascorre il resto dell'anno.\nLa stagione degli accoppiamenti cade in primavera; in questo periodo le vocalizzazioni dei maschi si fanno pi\u00f9 intense e insistenti. Il fagiano comune, come quasi tutti i Fasianini, \u00e8 poligamo, ovvero un singolo maschio si accoppia con pi\u00f9 femmine.\nIl nido consiste in una semplice depressione del terreno rozzamente imbottita e nascosta tra la sterpaglia; l'incubazione delle uova, di colore marrone-verdastro e in numero variabile tra 8 e 15, dura circa 28 giorni ed \u00e8 condotta esclusivamente dalla femmina. I pulli, che nascono gi\u00e0 ricoperti di un piumino dalle tonalit\u00e0 mimetiche, sono in grado di nutrirsi da soli e seguire la madre fin dal primo giorno di vita; dalla seconda settimana sono in grado di compiere brevi voli.\nTutte le variet\u00e0 di fagiano comune sono in grado di ibridarsi tra loro; l'incrocio con \"Phasianus versicolor\" produce una prole parimenti fertile, tanto che quest'ultima specie, originaria del Giappone, \u00e8 considerata da alcuni autori una semplice sottospecie di \"Phasianus colchicus\". Ibridi sterili possono nascere invece dall'incrocio con altri membri della stessa sottofamiglia, incluso il pollo domestico."}
{"id": "345069", "revid": "1602064", "url": "https://it.wikipedia.org/wiki?curid=345069", "title": "Mirage", "text": ""}
{"id": "345072", "revid": "729019", "url": "https://it.wikipedia.org/wiki?curid=345072", "title": "Lufingen", "text": "Lufingen (toponimo tedesco) \u00e8 un comune svizzero di 2\u00a0210 abitanti del Canton Zurigo, nel distretto di B\u00fclach.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella (fino al 1850 senza Augwil):\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "345076", "revid": "767487", "url": "https://it.wikipedia.org/wiki?curid=345076", "title": "Alfredo Comandini", "text": "Biografia.\nFormazione.\nQuando nasce (da Federico Comandini - e Clementina Bonini), Faenza fa parte dello Stato pontificio; suo padre, il cesenate Federico Comandini, in carcere per cospirazione, non pu\u00f2 vederlo subito. Alfredo vive l'infanzia a Cesena dove comincia a dedicarsi all'attivit\u00e0 politica. \u00c8 giovane segretario della Consociazione repubblicana sino al 1872, quando decide di trasferirsi a Roma per studiare Giurisprudenza.\nIl 2 agosto 1874 Comandini partecipa a una riunione repubblicana a Villa Ruffi, presso Rimini. Tra i convenuti vi sono Aurelio Saffi (gi\u00e0 triumviro della Repubblica Romana del 1849), e il futuro Presidente del Consiglio, Alessandro Fortis. La polizia fa irruzione, arrestando ventotto partecipanti. Comandini \u00e8 il pi\u00f9 giovane arrestato.\nIl 18 dicembre 1883 \u00e8 iniziato in Massoneria nella Loggia \"La Ragione\" di Milano e il 12 gennaio 1884 diviene Maestro massone.\nAttivit\u00e0 giornalistica.\nLa sua passione politica lo porta ad entrare nel mondo del giornalismo come corrispondente da Roma (1876). Nel 1879, a soli 26 anni, \u00e8 chiamato a dirigere a Vicenza \u00abIl Paese\u00bb; poi passa, sempre come direttore, all'\u00abAdige\u00bb di Verona (1880-1883).\nTrasferitosi a Milano, nel 1883 dirige \u00abLa Lombardia\u00bb, che riesce a trasformare da giornale ormai in declino in un organo di stampa vivace e combattivo. Otto anni dopo, il 1\u00ba settembre 1891, viene chiamato da Eugenio Torelli Viollier (fondatore e direttore del \u00abCorriere della Sera\u00bb) ad affiancarlo alla guida del quotidiano milanese come direttore politico. Viollier sta cercando da qualche tempo chi lo possa sostituire. Ma Comandini rimane per poco tempo alla guida del Corriere poich\u00e9 nel 1892 accetta la candidatura al Parlamento che gli viene offerta dal Circolo democratico costituzionale di Cesena. Comandini viene eletto e deve cos\u00ec lasciare il posto da direttore politico, in quanto Torelli Viollier non gli consente di mantenere entrambe le cariche. Accetta per\u00f2 di continuare a collaborare con il quotidiano milanese come commentatore politico da Roma.\nAlla Camera dei deputati, Comandini, diventato ormai moderato e costituzionale, siede nel gruppo di Sidney Sonnino. Il gabinetto Sonnino cade appena un anno dopo e Comandini non viene rieletto alle successive elezioni. Tenta, aiutato da Sonnino (che \u00e8 nuovo ministro del Tesoro), di dare vita a Milano ad un nuovo quotidiano, il \u00abCorriere del Mattino\u00bb, ma il tentativo si conclude con un insuccesso. Viene chiamato a dirigere \u00abLa Sera\u00bb. Nel 1898 cerca di dare vita ad un nuovo quotidiano, \u00abIl Piccolo indipendente\u00bb (di tendenza radicale), ma anche questa iniziativa non ha fortuna. Dopo due cocenti fallimenti cos\u00ec ravvicinati, Comandini decide di abbandonare il giornalismo attivo.\nStudioso e storico.\nAbbandonato il giornalismo militante, Comandini decide di dedicarsi alla stesura di monografie e saggi storici. Esordisce nel 1898 con una monografia sulle \"Cospirazioni di Romagna e Bologna\": una raccolta delle memorie del padre, Federico Comandini, e di altri patrioti. Due anni dopo, nel 1901 pubblica il primo volume della sua opera fondamentale, \"L'Italia nei cento anni del secolo XIX\".\nEntrato nella casa editrice Fratelli Treves, assume l'incarico di redattore capo dei \u00abLibri del Giorno\u00bb e della prestigiosa \u00abIllustrazione Italiana\u00bb (tra il 1905 e il 1916), sulle cui colonne scrive anche sotto lo pseudonimo \"Spectator\".\nMuore a Milano il 9 luglio 1923 dopo una lunga malattia; viene sepolto al Cimitero Maggiore di Milano.\nOpere.\nInchieste giornalistiche.\nDel Comandini giornalista rimangono: "}
{"id": "345078", "revid": "86599", "url": "https://it.wikipedia.org/wiki?curid=345078", "title": "Jean Chacornac", "text": "Studi\u00f2 all'Osservatorio di Marsiglia, dove collabor\u00f2 con Benjamin Valz, per poi diventare assistente astronomo presso l'Osservatorio di Parigi. Nel 1856 pubblic\u00f2 un celebre atlante delle eclissi; nella sua attivit\u00e0 si interess\u00f2 anche attivamente delle macchie solari.\nL'asteroide 1622 Chacornac ed il cratere Chacornac sulla superficie della Luna furono battezzati in suo onore.\nAsteroidi scoperti.\nChacornac scopr\u00ec 6 asteroidi:\nHa scoperto anche la cometa C/1852 K1 Chacornac."}
{"id": "345087", "revid": "14894", "url": "https://it.wikipedia.org/wiki?curid=345087", "title": "Stile Morris", "text": ""}
{"id": "345117", "revid": "119005613", "url": "https://it.wikipedia.org/wiki?curid=345117", "title": "Saba (gastronomia)", "text": "La saba, o sapa, \u00e8 un condimento tipico usato in Emilia, Romagna, Marche, Umbria, Abruzzo, Puglia e Sardegna. \n\u00c8 uno sciroppo concentrato d'uva che si ottiene dal mosto appena pronto, di uva bianca o rossa; \u00e8 anche detta infatti \"mosto cotto\", \"vino cotto\" o \"miele d'uva\". Il mosto viene versato in un paiolo di rame insieme ad alcune noci intere che, rivoltandosi nel lento bollire, aiutano il mosto a non attaccarsi al fondo del recipiente. La saba \u00e8 pronta quando si sar\u00e0 ridotta ad un terzo della sua quantit\u00e0 iniziale.\nRisulta molto dolce e si conserva bene proprio grazie al tenore zuccherino.\nIl nome.\nI termini \"saba\" e \"sapa\" derivano dal termine latino \"s\u00e0por\". \nUso in cucina.\nEra, assieme al miele e ad altri possibili succhi di frutta ridotti tramite cottura, il tipico dolcificante dei nostri antenati, quando lo zucchero di canna o di barbabietola era sconosciuto o molto costoso. Era utilizzata sia per i dolci casalinghi sia per dare pi\u00f9 sapore a piatti poveri come la polenta o per intingervi la piadina o . \nSembra anche che il mosto cotto potesse servire per \"governare vini deboli\", ovvero dare sapore, zucchero, colore a vini privi di queste caratteristiche. E l'utilizzo finale determinava anche l'uva da utilizzare, bianca, pi\u00f9 dolce, come condimento e insaporitore dei piatti, rossa pi\u00f9 scura di colore (in particolare l'ancellotta) per dare colore al vino.\nSquisita insieme ai formaggi stagionati e saporiti, si usa anche come condimento per l'insalata e come salsa per i gelati di crema e di panna. In estate, aggiunta all'acqua, diventa un'ottima bevanda dissetante. \nAggiunta ad un bicchiere di neve fresca forniva tradizionalmente una gradevole granita per i bambini.\nSi usa anche per inzuppare i \"sabadoni\", gustose raviole di mele e pere cotogne. Viene inoltre impiegata per mantenere morbido il tipico pane di Natale modenese.\nA Staffolo, Apiro e Cingoli, nel maceratese, viene usata per creare uno dei dolci caratteristici del periodo invernale: i \"cavallucci\", cornetti ripieni di sapa e frutta secca che si conservano per molto tempo. A Rosora, in provincia di Ancona, nella seconda met\u00e0 di ottobre viene svolta una festa tutta dedicata alla sapa.\nLa sapa, qui chiamata anche mosto cotto, viene utilizzata per la creazione di prodotti tipici. Ad esempio, a Terni \u00e8 un ingrediente importante del panpepato (un dolce natalizio), mentre ad Assisi viene usata come condimento per molte pietanze, come gli arrosti. \nLa saba, ricavata dal mosto, oppure dai frutti del fico d'India (Saba de figu morisca), o pi\u00f9 raramente di corbezzolo, viene frequentemente utilizzata nella preparazione dei dolci tipici. In Barbagia, Logudoro e Anglona la saba (o sapa) \u00e8 ricavata dal mosto, a Oristano invece maggiormente utilizzata la saba di fico d'India.\nLa saba, chiamata \"vincotto\", pu\u00f2 essere ricavata anche dai fichi che, raccolti appassiti direttamente dall'albero e mescolati a quelli maturi, sono fatti sbollentare fino a quando il liquido risulta ambrato. Il tutto viene messo in ampi canovacci a trama media e pressati per ricavare il liquido che viene ulteriormente addensato a fuoco lento. La saba trova ampio utilizzo anche nella pasticceria tradizionale pugliese, sia per intingervi cartellate e calzoncelli, sia come ingrediente per amalgamare sasanelli e mostacciuoli.\nPekmez turco.\nSimile ma ottenuto in modo diverso anche per il tipo di frutto usato \u00e8 il pekmez turco, in uso sin dai tempi dell'impero ottomano. Questo succo (di uva, di fichi o altro) bollito viene usato come sciroppo dolce, abbinato alla tahina a colazione o come ingrediente per diverse ricette in pasticceria."}
{"id": "345131", "revid": "767487", "url": "https://it.wikipedia.org/wiki?curid=345131", "title": "Lola Mont\u00e8s", "text": "Lola Mont\u00e8s \u00e8 un film del 1955 diretto da Max Oph\u00fcls, tratto da un romanzo di C\u00e9cil Saint-Laurent, basato sulla vita della danzatrice Lola Montez.\nTrama.\nA conclusione di una rumorosa parabola, minata nel fisico e nello spirito, Lola Mont\u00e8s, al secolo Maria Dolores Porriz y Mont\u00e8s, \u00e8 divenuta attrazione circense, in uno spettacolo gestito da un avido e spregiudicato impresario. In dodici quadri viventi, tra numeri equestri ed evoluzioni di equilibrismo, \u00e8 essa stessa a interpretare gli avvenimenti di cui fu protagonista, introdotti e accompagnati dalla voce narrante del presentatore-impresario.\nIl famelico pubblico viene cos\u00ec accompagnato attraverso i primi passi della vita della famosa danzatrice; dal rientro dalle Indie, a seguito della morte del padre, sino al primo disastroso matrimonio con un ufficiale scozzese, uomo violento e dedito al bere, sottratto alle attenzioni della madre, che avrebbe voluto darla in sposa a un ricco, quanto anziano, banchiere. Di qui, per le capitali di tutto il mondo, prende il via la sua carriera di mantenuta di teste coronate, artisti e uomini d'affari.\n\u00c8 in affettuosa intimit\u00e0 con Franz Liszt. A causa sua si sfiora una crisi diplomatica internazionale. Entra nelle grazie di Ludovico I di Baviera, divenendone la favorita. Il comportamento del sovrano, ritenuto offensivo della dignit\u00e0 dello Stato, \u00e8 all'origine di moti di piazza. Nottetempo, Lola fugge accompagnata da uno studente nazionalista, che le giura eterna fedelt\u00e0. Ma la donna ha ormai smesso di sognare e accetta la proposta, rivoltale tempo addietro dall'impresario circense.\nNonostante il parere contrario del medico, Lola conclude lo spettacolo, con un volo dall'alto, senza rete di protezione, per poi offrirsi, nel serraglio delle belve feroci, in pasto allo sguardo ravvicinato del pubblico, per la modica spesa di un dollaro.\nProduzione.\nLa realizzazione del film, concepito come uno dei pi\u00f9 ambiziosi progetti europei, con un budget di 1 milione e mezzo di dollari, un record, sino ad allora, per la Francia, fu segnata da continui contrasti dei produttori col regista. Oph\u00fcls, al suo ultimo film, prima che la morte lo cogliesse nel 1957 ad Amburgo, anche a seguito del logorio di questa battaglia, dovette accettare, la \u201cstar sexy\u201d del cinema francese Martine Carol, nel ruolo della protagonista e inoltre l'imposizione del formato CinemaScope e la realizzazione di una triplice versione del film: francese, tedesca e inglese (solo le prime due furono poi effettivamente portate a compimento).\nD'altro canto, il regista, cui nel contratto era riconosciuta totale autonomia creativa e che poteva avvalersi della collaborazione di un gruppo di fidati collaboratori, non intendeva rinunciare alle proprie scelte. Cos\u00ec, il CinemaScope, formato non gradito all'autore, alla sua prima esperienza con esso, venne spesso modificato con l'uso di mascherini o altri accorgimenti tecnici. I frequenti contrasti, le richieste, ritenute a volte stravaganti del regista, portarono a un gonfiamento dei costi, che costrinsero attori e maestranze a lavorare gratuitamente e che avrebbe portato al fallimento della produzione.\nPer motivi di commercializzazione, a Oph\u00fcls fu imposta una versione finale del film di 110 minuti, tagliata di 30 minuti rispetto a quella voluta dall'autore. Di ulteriori 20 minuti fu ridotta la versione italiana. Nel 2002 fu effettuato un accurato restauro della versione tedesca.\nCritica.\nSin dalla lettura del romanzo di C\u00e9cil Saint-Laurent, Oph\u00fcls aveva inteso sottolinearne gli aspetti legati al progressivo affermarsi della societ\u00e0 dello spettacolo, al prevalere delle leggi della pubblicit\u00e0 sulla vita; di spingere la superproduzione a lui affidata \u00abai limiti dell'autorappresentazione\u00bb A partire da questa esigenza critica aveva organizzato il soggetto, svuotandolo del suo contenuto drammatico, sia col non rispettare l'ordine cronologico della vicenda, sia restituendoci un ritratto, spento, inespressivo della protagonista, divenuta informe materia nelle mani del suo artista-impresario, interpretato da un vulcanico Peter Ustinov. Su queste scelte, all'origine dello scarso successo commerciale del film, si accese un confronto critico, nel quale, a favore del regista, si schierarono i giovani dei Cahiers, oltre a Rossellini e Tati.\nCome confid\u00f2 a Fran\u00e7ois Truffaut, in quel suo ultimo film Oph\u00fcls integr\u00f2 \u201ctutto ci\u00f2 che di inquieto, torbido, c'era nei giornali di quegli ultimi tre mesi: divorzi hollywoodiani, tentativo di suicidio di Judy Garland, l'avventura di Rita Hayworth, i circhi americani a tre piste, l'avvento del CinemaScope e del cinerama, il dilagare della pubblicit\u00e0, le iperboli della vita moderna\u201d."}
{"id": "345156", "revid": "104458", "url": "https://it.wikipedia.org/wiki?curid=345156", "title": "Wallisellen", "text": "Wallisellen (toponimo tedesco) \u00e8 un comune svizzero di 15\u00a0934 abitanti del Canton Zurigo, nel distretto di B\u00fclach; ha lo status di citt\u00e0.\nStoria.\nNel 1916 ha inglobato il comune soppresso di Rieden, istituito nel 1831 per scorporo dalla stessa Wallisellen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nWallisellen \u00e8 servito dall'omonima stazione sulle ferrovie Oerlikon-Winterthur e Wallisellen-Uster.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "345161", "revid": "767487", "url": "https://it.wikipedia.org/wiki?curid=345161", "title": "Clover (CLAMP)", "text": "Clover (CLOVER) \u00e8 un manga delle CLAMP pubblicato in originale dalla casa giapponese K\u014ddansha. Il manga, iniziato nel 1997, al momento conta di 4 volumi, ma \u00e8 stato interrotto e non si sa quando e se, verr\u00e0 ripreso. \u00c8 pubblicato in Italia da Star Comics.\nTrama.\nLa storia si dipana tra musica e misteri, intorno all'\"Clover Leaf Project\", un ambiguo progetto dove sono studiati individui dotati di particolari poteri, queste persone hanno come riconoscimento un tatuaggio a forma di trifoglio (\"clover\" appunto). A seconda dei loro poteri il loro trifoglio possiede una, due, tre o quattro foglie.\nI protagonisti dell'opera variano a seconda del volume: nei primi due sono Kazuhiko e Suu, nel terza \u00e8 Oluha e nel quarto il Tenente Gingetsu e Ran. Tutti i personaggi per\u00f2 compaiono in tutti i volumi come comprimari degli altri.\nIn un mondo fantastico governato da 5 maestri di magia, dove i mezzi di trasporto e le armi non hanno nulla a che vedere con quanto conosciamo, le CLAMP fanno largo uso di spazi bianchi e neri, che danno un senso di irrealt\u00e0 e accompagnano il vuoto interiore dei protagonisti in cerca di felicit\u00e0.\nMedia.\nVideo musicale.\nOltre al manga \u00e8 stato creato anche un video musicale animato."}
{"id": "345182", "revid": "767487", "url": "https://it.wikipedia.org/wiki?curid=345182", "title": "Ziyaridi", "text": "Il termine Ziyaridi si riferisce a una dinastia islamica che prende il nome dal suo fondatore M\u0101rdav\u012bj b. Ziy\u0101r il quale assunse il controllo dell'Iran settentrionale come vassallo dei Samanidi, e poi, resosi indipendente, scacci\u00f2 gli Abbasidi dall'Iran centrale nel 931 conquistando le citt\u00e0 di Hamadan, Kashan e Isfahan. Si attribu\u00ec da allora il titolo di \"Am\u012br\" (comandante) della Persia. \nDopo l'assassinio di M\u0101rdav\u012bj (935), il potere degli Ziyaridi croll\u00f2 rapidamente sebbene riuscissero, cambiando disinvoltamente le loro alleanze, a rimanere indipendenti. Con l'ascesa dei Ghaznavidi, comunque, gli Ziyaridi riconobbero la supremazia di quella dinastia ed iniziarono una politica di alleanze matrimoniali con essi. \nQuando i turchi Selgiuchidi presero il Mazandaran alla met\u00e0 dell'XI secolo, gli Ziyaridi si ritirarono nella regione montuosa a sud del Mar Caspio dove regnarono fino al 1090 circa.\nFurono protettori delle arti e degli studi: lo scienziato e geografo al-Biruni fu per molti anni alla corte di Qabus I ibn Vushmgir, e Keykavus, che regn\u00f2 dal 1049 al 1090, fu egli stesso autore di un manuale di galateo principesco, il \"Q\u0101b\u016bs-n\u0101meh\" (\"specchio dei pr\u00ecncipi\")."}
{"id": "345196", "revid": "77358", "url": "https://it.wikipedia.org/wiki?curid=345196", "title": "Universit\u00e0 Mediterranea", "text": ""}
{"id": "345203", "revid": "125447174", "url": "https://it.wikipedia.org/wiki?curid=345203", "title": "Fiorino", "text": "Il fiorino \u00e8 una moneta d'oro di circa 3,537 grammi a 24 carati coniata per la prima volta nel 1252 a Firenze, grazie al podest\u00e0 d'origine bresciana Filippo Ugoni. Il nome deriva dal fior di giglio rappresentato al dritto della moneta.\nNel XIII secolo e fino al rinascimento il fiorino, grazie alla crescente potenza bancaria di Firenze, divenne la moneta di scambio preferita in Europa, alla pari del Zecchino Veneziano.\nLe monete d'oro.\nIl fiorino (insieme ai quasi coetanei genovino e zecchino) fu una delle prime monete d'oro a venire coniata in Italia dopo la caduta dell'Impero Romano. L'utilizzo dell'oro nella monetazione europea fu resa possibile dalla ripresa dei commerci con il Nordafrica da cui arrivava la maggioranza dell'oro utilizzato per le monete e il commercio. Il fiorino era composto di oro puro 24 carati. L'elevatissimo potere d'acquisto della moneta imponeva l'uso di svariati sottomultipli, quali il fiorino d'argento (detto anche grosso o popolino, di valore variabile inizialmente pari ad 1/20 del fiorino d'oro, ma successivamente svalutato fino a toccare, durante la seconda met\u00e0 del XVI sec., il valore di 1/150 della moneta d'oro) ed il fiorino di rame, detto anche \"fiorino nero\" per il colore che assumeva col passare del tempo, del valore (almeno iniziale) di 1/240 del suo multiplo aureo, ossia 1/12 del fiorino d'argento. Tale suddivisione si rifaceva al sistema monetario introdotto da Carlo Magno (1 lira = 20 soldi = 240 denari) ed inizialmente un fiorino d'oro valeva appunto quanto una lira.\nIl rovescio presentava il patrono della citt\u00e0 San Giovanni in piedi. Inizialmente con questo nome era indicato il denaro d'argento battuto a Firenze tra l'XI ed il XII secolo.\nIl conio della moneta avveniva prima nei locali di Palazzo Vecchio, poi alla Torre della Zecca Vecchia. Si usavano dei magli azionati dalla forza dell'acqua (il torrente Scheraggio nella prima sede, l'Arno nella seconda) e poteva capitare che, quando il pesante maglio non era perfettamente calettato, nel cadere sul conio l'impressione non fosse sempre centrata esattamente, per cui restava un orliccio d'oro che poteva essere tagliato via, la cosiddetta \"cal\u00eca\" che abbassava il peso della moneta. Per evitare che le monete venissero \"caliate\" e il loro peso fosse costante e garantito, gli ufficiali dell'Arte verificavano il peso di ogni singolo fiorino, raccogliendo gli esemplari ripesati in piccole borse suggellate: erano quelli i \"fiorini di suggello\", cio\u00e8 garantiti tanto nella lega che nel peso. Le pene severissime contro i falsari, i controlli costanti e la stabilit\u00e0 della lega fecero del fiorino una delle monete auree pi\u00f9 stabili e apprezzate d'Europa tra Medioevo e Rinascimento. L'effigie del Battista era in un certo senso garante dell'autenticit\u00e0 e del valore della moneta, da cui deriv\u00f2 il modo di dire, ancora oggi popolare, di \"San Giovanni 'un vuole inganni\".\nPopolino.\nAccanto al fiorino d'oro, nel 1296 Firenze emise anche un popolino, cio\u00e8 un fiorino grosso d'argento. Era al titolo, elevatissimo per l'epoca, di 958 e 2/3 su 1000. Valeva 1/20 del fiorino d'oro, o 1 soldo. Esisteva anche un fiorino piccolo, un denaro da 1/12 di soldo.\nL'argento con questo titolo elevato fu detto \"argento popolino\" e questo titolo divenne obbligatorio in Firenze sia per le monete sia per i lavori di argenteria.\nMonete con il nome di Popolino furono emesse anche a Roma, con il valore di 1/12 del grosso, ed a Lucca, in mistura, nel 1369, dopo la fine del dominio pisano e la costituzione della Repubblica.\nFiorini di conio fiorentino.\nI fiorini d'oro di conio fiorentino sono monete identiche a quelle di Firenze. Furono emesse copiosamente a Napoli dal XIII al XV secolo, ma notizie della loro coniazione riguardano anche la zecca di Roma e qualche zecca minore dell'Italia meridionale. La Repubblica fiorentina, per statuto, puniva coloro che al di fuori di Firenze producevano questi fiorini in maniera vistosamente differente da quelli fiorentini .\nAltri fiorini.\nUn fiorino a imitazione fiorentina, denominato fiorino della regina, fu emesso a Napoli durante il regno della regina Giovanna I.\n\"Fiorino papale\" \u00e8 il nome dato al ducato di camera, coniato ad Avignone da Giovanni XXII.\nFiorini d'oro furono emessi da molte altre zecche italiane: fiorino di Lucca, Milano, papale, di Savoia. Anche molti stati europei emisero monete con caratteristiche simili.\nNel tardo Medioevo inizi\u00f2 a coniare fiorini anche il Regno d'Ungheria.\nIn questo paese il fiorino \u00e8 stato adottato come moneta nazionale, tanto che ancor oggi \u00e8 il nome della valuta locale: il forint ungherese.\nNel Sacro Romano Impero si diffuse nel Rinascimento una moneta d'argento del valore di un fiorino d'oro. Bench\u00e9 si trattasse di una moneta d'argento, mantenne il nome di Gulden (aureo).\nTale moneta ebbe molto successo e divenne la moneta ufficiale di tutti gli stati della Germania centro-meridionale, fra cui Francoforte, il Baden, il W\u00fcrttemberg, la Baviera e soprattutto l'Austria, nonch\u00e9 delle Provincie Unite.\nUn fiorino inglese d'oro o \"Double Leopard\" fu battuto, con poco successo, da Edoardo III verso il 1344, ma sostituito dopo pochi mesi dal Noble d'oro.\nMonetazione moderna e contemporanea.\nNel Granducato di Toscana il fiorino d'oro da 3,49 grammi d'oro a 1000/1000 con tipi molto simili era ancora battuto al tempo di Pietro Leopoldo di Lorena, di Ferdinando III di Toscana sia nel primo periodo (1790-1801) sia dopo il Congresso di Vienna e di Leopoldo II di Lorena.\nFiorini d'argento.\nUn fiorino d'argento (6,88 g a 916/1000) dal valore di 100 quattrini fu emesso da Leopoldo II di Lorena tra il 1826 ed il 1858 e dal Governo provvisorio della Toscana nel 1859 poco prima dell'annessione al Regno di Sardegna. Recavano il giglio di Firenze con sotto la scritta \u00ab\u00bb ed intorno \u00ab\u00bb.\nNel Lombardo-Veneto circolava un fiorino d'argento di stile austriaco da 60 soldi battuto fino al 1866.\nIl fiorino \u00e8 rimasto la moneta ufficiale degli stati della Germania centro-meridionale, fra cui Francoforte, il Baden, il W\u00fcrttemberg, la Baviera, fino all'Unit\u00e0 tedesca nel 1870.\nInoltre \u00e8 rimasto la moneta ufficiale dell'Impero austroungarico fino all'adozione della corona nel 1892.\nInfine \u00e8 rimasto la moneta olandese fino all'introduzione dell'euro nel 2002.\nIn Gran Bretagna furono emessi anche nel XIX secolo, dal 1848, una moneta da un fiorino d'argento dal valore di 2 scellini (florin) ed un doppio fiorino. Queste monete furono emesse per cercare di introdurre la decimalizzazione nella monetazione britannica. Nel 1968, in previsione della decimalizzazione prevista per il 1971, fu emessa una moneta da 10 pence, con lo stesso valore, dimensione e peso.\nOggi conservano il nome del fiorino il fiorino ungherese, il fiorino di Aruba ed il fiorino delle Antille olandesi."}
{"id": "345210", "revid": "1305772", "url": "https://it.wikipedia.org/wiki?curid=345210", "title": "Moria (videogioco)", "text": "Moria \u00e8 un videogioco roguelike del 1983 per VAX-11/780. \u00c8 stato sviluppato da Robert Alan Koeneke presso l'Universit\u00e0 dell'Oklahoma, ispirandosi a \"Rogue\", poich\u00e9 il minicomputer VAX dotato di VMS su cui lavorava era privo di giochi.\nIl videogioco introduce numerosi elementi tipici dei giochi di ruolo ed \u00e8 considerato fonte di ispirazione dei titoli \"Castle of the Winds\" e \"Diablo\".\nTrama.\nAmbientato nelle miniere di Moria de \"Il Signore degli Anelli\", l'obiettivo del gioco \u00e8 uccidere un Balrog.\nSviluppo.\nOriginariamente sviluppato in VMS BASIC, la versione 1.0 di \"Moria\" fu realizzata in VMS Pascal nell'estate del 1983. Nel 1985 vennero distribuiti i sorgenti del videogioco e Koeneke continu\u00f2 lo sviluppo fino al 1987 con la creazione di \"Moria\" 5.0, mai pubblicata e che avrebbe dovuto sostituire la versione 4.7. Nonostante l'interruzione dello sviluppo, numerosi programmatori erano interessati alla conversione in C del gioco.\nIn seguito all'abbandono del progetto, Jim E. Wilson sviluppo \"UMoria\", una conversione per Unix scritta in C. Da quest'ultimo progetto \u00e8 stato creato nel 1990 presso l'universit\u00e0 di Warwick il videogioco \"Angband\". Un altro clone di \"Moria\" sviluppato in C \u00e8 \"Imoria\", un progetto mantenuto da Steve Kertes.\nLicenza.\nLa licenza originale di \"Moria\" ne permetteva la modifica e la distribuzione ma non l'uso commerciale. \u00c8 stato quindi necessario creare un progetto transitorio, denominato \"free-moria\", con lo scopo di rintracciare gli autori della versione 5.5.2 di \"UMoria\" e convincerli ad accettare il cambio di licenza. Tutti i contributi sono stati resi disponibili sotto licenza GNU General Public License o sotto pubblico dominio. Dalla versione 5.6 le modifiche apportate da David Grabiner sono licenziate sotto GPLv3."}
{"id": "345220", "revid": "1573940", "url": "https://it.wikipedia.org/wiki?curid=345220", "title": "Palazzo Spinelli (Reggio Calabria)", "text": "Palazzo Spinelli \u00e8 un edificio stile \"liberty\" che sorge sul Lungomare di Reggio Calabria. \u00c8 stato sede del rettorato dell'Universit\u00e0 Mediterranea di Reggio Calabria.\nIl palazzo si colloca tra i due edifici di Villa Zerbi e Palazzo Giuffr\u00e8, nell'area delimitata dalle via Giulia, via Zecca e Corso Vittorio Emanuele III. Il progetto fu presentato all'esame della Commissione Edilizia nel luglio del 1920 a firma dell'ing. Pietro Spinelli (stesso proprietario), sebbene l'edificio fosse stato progettato dall'ing. Gino Zani.\nNel disegno dell'edificio, Zani riesce a sostituire l'imponenza dell'architettura usata per gli edifici pubblici, con l'eleganza dello stile e la finezza delle decorazioni: Casa Spinelli rappresenta infatti uno degli edifici pi\u00f9 originali di architettura \"liberty\" presente sul territorio reggino.\nDescrizione architettonica.\nIl palazzo si distingue per lo stile sobrio ed elegante: le finestre ad arco, le colonne, la balaustra, la veranda superiore con il giardino pensile, il grande portale d'ingresso ne fanno un simbolo della Reggio Bella e Gentile del passato. Casa Spinelli rappresenta, infatti, uno degli edifici pi\u00f9 originali di architettura liberty presente sul territorio reggino. Nel disegno dell'edificio, Zani riesce a sostituire l'imponenza dell'architettura usata per gli edifici pubblici, con l'eleganza dello stile e la finezza delle decorazioni. \nIl manufatto architettonico \u00e8 costituito da un seminterrato e da due piani fuori terra con un impianto planimetrico di forma rettangolare. L'ingresso affaccia su via Zecca, preceduto da un cortile con giardino e recinzione con elementi in ferro battuto artistico introduce un ampio atrio caratterizzato da pareti rivestite di tessuti e soffitto cassettonato in legno decorato con una scala in legno che conduce al piano superiore; vi \u00e8 poi la sala riunioni dove \u00e8 collocato un camino con arredi originari.\nProspetto principale su via Zecca.\nIl prospetto principale, su via Zecca, presenta nella parte centrale un corpo avanzato che comprende al piano terra l'ingresso con arco a tutto sesto con decorazioni a motivi floreali ed al piano superiore finestre sorrette da mensole e ornate di cornici.\nProspetti sul mare e sulla via Giulia.\nGli altri due prospetti si presentano al piano terra con un basamento nel quale sono collocate le finestre del piano seminterrato dotate di inferriate sul quale poggia il piano terra trattato a bugnato con finestre ad arco a tutto sesto e ad angolo tripartite con colonne, al piano superiore si articolano le aperture talune complete di balconi con balaustre a motivi geometrici con la caratteristica soluzione ad angolo di un'ampia veranda con giardino pensile usando nell'utilizzo del ferro battuto elementi in stile liberty; lungo tutte le facciate corre una cornice sormontata da balaustra lineare."}
{"id": "345231", "revid": "3732", "url": "https://it.wikipedia.org/wiki?curid=345231", "title": "Atletica leggera ai Giochi della XXV Olimpiade", "text": "Ai Giochi della XXV Olimpiade di Barcellona nel 1992 vennero assegnati 43 titoli in gare di atletica leggera, di cui 24 maschili e 19 femminili.\nPartecipazione.\nL'ex URSS partecipa per l'ultima volta con una squadra unificata (denominata ufficialmente \"\u00c9quipe unifi\u00e9e\", EUN). Torna ad essere una sola nazione la Germania. Le migliori prestazioni di Germania federale e Germania democratica diventano i record del Paese riunificato. Dopo 12 anni di assenza dal palcoscenico olimpico, Cuba ritorna ai Giochi.\nA Barcellona sono presenti nelle gare di atletica leggera 156 nazioni, il numero pi\u00f9 alto raggiunto finora.\nSono 7 i Paesi che partecipano per la prima volta:\nRisultati delle gare.\nLa prestazione pi\u00f9 eclatante \u00e8 quella di Kevin Young, che vince i 400 ostacoli con il superbo record mondiale di 46\"78 e distacca il secondo classificato di 9 decimi, anche questo un record.\nMedagliere.\nGli USA si confermano primi nel medagliere anche dopo il ritorno dei giganti EUN e Germania, vincendo ben 30 medaglie, di cui 12 d'oro.\nLe repubbliche ex-sovietiche conquistano insieme 21 medaglie. Delude invece la Germania riunificata, che ottiene 10 medaglie, un numero drasticamente inferiore alle 26 della sola DDR ai Giochi di Seul.\nIl Kenya conferma i buoni risultati dei Mondiali del 1991, andando sul podio nelle gare dai 3000 metri in su. Nelle siepi \u00e8 tripletta.\nI Paesi che salgono sul podio sono 35, superando di netto i 23 di Seul. Hanno partecipato alle gare atleti di 157 nazioni."}
{"id": "345232", "revid": "110157", "url": "https://it.wikipedia.org/wiki?curid=345232", "title": "N\u00fcrensdorf", "text": "N\u00fcrensdorf (toponimo tedesco) \u00e8 un comune svizzero di 5\u00a0600 abitanti del Canton Zurigo, nel distretto di B\u00fclach.\nStoria.\nLa localit\u00e0 di Baltenswil, gi\u00e0 frazione di N\u00fcrensdorf, nel 1931 \u00e8 stata assegnata a Bassersdorf.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella (dal 1941 senza Baltenswil):\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "345233", "revid": "879117", "url": "https://it.wikipedia.org/wiki?curid=345233", "title": "Pony car", "text": "Le pony car sono un tipo di automobili presente sul mercato statunitense di concezione sportiva ispirata alla Ford Mustang. Sono delle vetture potenti realizzate su telai di vetture compatte, sempre secondo gli standard statunitensi. Ci si riferisce a questa classe di vetture anche come \"baby muscle car\".\nStoria.\nLe prime \"Pony car\" cominciarono ad apparire alla met\u00e0 del 1964, come \"model year\" 1965, e furono la Ford Mustang e la Plymouth Barracuda. Proprio dalla Mustang, che prende nome da una razza di cavalli e che \u00e8 la prima vettura di questo tipo, deriv\u00f2 la denominazione della classe \"pony car\". Altre vetture si aggiunsero nel tempo tra cui la Pontiac Firebird, la AMC Javelin, la Chevrolet Camaro e la Dodge Challenger.\nDi queste la Mustang e la Challenger sono tuttora in produzione mentre la Firebird \u00e8 stata prodotta fino al 2002, anno nel quale anche la Camaro usc\u00ec di produzione per poi ricomparire sul mercato solamente nel 2009.\nDefinizione.\nLe \"pony car\" sono vetture pi\u00f9 gestibili, leggere e di minori dimensioni delle \"muscle car\" propriamente dette. Agli inizi della produzione, le case automobilistiche non montarono su queste vetture compatte i loro motori pi\u00f9 potenti, anche se in seguito furono modificate in modo tale che potessero ospitarli.\nAlcuni modelli, in particolare quelli con le prestazioni pi\u00f9 alte, furono anche impiegati nelle competizioni dove, sfruttando la maggiore agilit\u00e0, ottennero alcuni successi.\nLe prime versioni delle vetture di questa classe sono inoltre molto ricercate dai collezionisti."}
{"id": "345234", "revid": "1318658", "url": "https://it.wikipedia.org/wiki?curid=345234", "title": "Carica di un condensatore", "text": "La carica di un condensatore in un circuito elettrico \u00e8 il processo mediante il quale le cariche si accumulano sulle armature di questo componente in seguito all'applicazione di una differenza di potenziale.\nLa corrente elettrica e le leggi di Kirchhoff valgono esattamente solo quando le condizioni sono stazionarie, cio\u00e8 quando le grandezze in gioco non dipendono dal tempo. Necessariamente per\u00f2 queste condizioni sono ideali: fortunatamente le leggi che ci interessano valgono anche per quelle condizioni che vengono dette quasi-stazionarie, cio\u00e8 che variano cos\u00ec lentamente nel tempo che le leggi continuano a valere. Uno di questi casi notevoli \u00e8 la carica e la scarica di un condensatore.\nLa legge di carica del condensatore.\nSi consideri un circuito come quello in figura con il generatore di forza elettromotrice f che mantiene ai suoi capi una tensione formula_1, interruttore T inizialmente aperto, e condensatore inizialmente scarico. Non vi \u00e8 carica sul condensatore e quindi \u00e8 nulla la differenza di potenziale ai capi di \"C\" e tale rimane finch\u00e9 l'interruttore rimane aperto. Al tempo formula_2, le condizioni iniziali sono: formula_3 e formula_4; chiudiamo l'interruttore T. Nell'intervallo di tempo infinitesimo d\"t\", la carica d\"Q\" va dal generatore al condensatore, cio\u00e8 si genera corrente:\nPer la legge di Ohm ai capi della resistenza R si ha una differenza di potenziale::\ndove formula_1 \u00e8 la forza elettromotrice o tensione fornita dal generatore. Vediamo come variano nel tempo le grandezze in gioco. Innanzitutto possiamo trovare l'andamento della carica del condensatore, ricavando formula_8, riscriviamo la legge di Ohm:\nDobbiamo integrare quest'ultima equazione e per farlo dobbiamo effettuare un cambiamento di variabile, formula_10 cos\u00ec che formula_11:\nRisolviamo rispetto a \"x(t)\" e ritorniamo alla nostra funzione formula_13:\notteniamo l'equazione della carica di un condensatore:\ndove formula_16 \u00e8 un valore costante detta costante di tempo del circuito.\nRicaviamo di conseguenza l'equazione del potenziale in funzione del tempo:\nRicaviamo di conseguenza l'equazione della corrente in funzione del tempo:\nCome si vede dalla figura sui grafici del potenziale e della corrente, gli andamenti sono esponenziali crescenti per la carica (identico a quello del potenziale) e il potenziale. Ci\u00f2 sta a significare che il condensatore non si carica istantaneamente e completamente, ma si carica in un tempo teoricamente infinito, anche se in effetti l'andamento ci fa vedere come la carica si sviluppi in pochi costanti di tempo formula_19 e per il resto diventa trascurabile. Dall'equazione della corrente all'inverso si vede come decresce esponenzialmente a zero e cio\u00e8 all'inizio il condensatore si comporta come un corto circuito e al tempo infinito come un circuito aperto. Questa caratteristica si pu\u00f2 evidenziare anche a partire dall'impedenza stessa del condensatore applicando il teorema del valor iniziale e del valor finale.\nSe, una volta caricato il condensatore e passivizzato il generatore (sostituendolo con un corto circuito), chiudiamo l'interruttore si assiste invece al processo inverso di scarica del condensatore.\nIn regime di tensione/corrente alternata (AC) il condensatore si carica e si scarica continuamente assecondando le variazioni di tensione/corrente ai suoi capi ovvero con la stessa frequenza di oscillazione dell'eccitazione introducendo per\u00f2 uno sfasamento di 90\u00b0 della risposta del circuito rispetto all'eccitazione iniziale.\nBilancio energetico.\nL'energia potenziale accumulata dal condensatore \u00e8:\nper formula_21 si ha:\nmentre l'energia dissipata per effetto Joule \u00e8:\ne per formula_24 si ha inoltre:\nQuesto significa che l'energia fornita dal generatore in ogni istante \u00e8:\nper formula_21, l'energia totale fornita dal generatore \u00e8 la somma delle energie accumulata dal condensatore e dissipata per l'effetto Joule: "}
{"id": "345236", "revid": "599", "url": "https://it.wikipedia.org/wiki?curid=345236", "title": "Numeri surreali", "text": ""}
{"id": "345241", "revid": "122706526", "url": "https://it.wikipedia.org/wiki?curid=345241", "title": "Burgred di Mercia", "text": "Sal\u00ec al trono nell'852 e in questo stesso anno o in quello successivo chiam\u00f2 in suo aiuto Ethelwulf del Wessex per assoggettare il Galles del nord. La richiesta fu accolta e la campagna si concluse con successo. L'alleanza fu poi sancita dal matrimonio di Burgred con Aelthelswith, figlia di Ethelwulf. \nNell'868 il re merciano chiese aiuto ad Ethelred del Wessex ed a suo fratello Alfredo il Grande contro i Danesi, che si erano impossessati di Nottingham. Nell'874 fu detronizzato dai Danesi del Lindsey, i quali misero sul trono Ceolwulf II che fece atto di sottomissione.\nBurgred si rec\u00f2 a Roma, dove mor\u00ec e venne sepolto.\nNella cultura di massa.\nCompare nel videogioco \"\" come antagonista."}
{"id": "345242", "revid": "1409041", "url": "https://it.wikipedia.org/wiki?curid=345242", "title": "Battaglia degli Altipiani", "text": "La battaglia degli Altipiani fu lo scontro che, durante la prima guerra mondiale, ebbe luogo nella primavera del 1916 sugli altipiani di confine tra Veneto e Trentino tra l'Imperiale e regio esercito austroungarico e il Regio esercito italiano, comandati rispettivamente da Franz Conrad von H\u00f6tzendorf e Luigi Cadorna. La battaglia \u00e8 nota con il nome di Offensiva di primavera (in tedesco \"Fr\u00fchjahrsoffensive\") o anche Offensiva di Maggio o Offensiva del Sud Tirolo (in tedesco \"Maioffensive\" o \"S\u00fcdtiroloffensive\"). L'offensiva austriaca \u00e8 poi conosciuta impropriamente in Italia anche con il termine di Strafexpedition (in italiano \"Spedizione punitiva\"). Questa denominazione non trova alcun riscontro nella documentazione ufficiale austriaca del tempo ed \u00e8 considerato di origine popolare italiana per sottolineare la presunta volont\u00e0 dell'Austria di punire l'Italia per l'entrata in guerra a fianco dell'Intesa.\nQuesta fu anche l'unica offensiva austriaca sul fronte italiano tra l'entrata in guerra dell'Italia nel 1915 e l'offensiva di Caporetto dell'ottobre 1917. La battaglia dur\u00f2 dal 15 maggio 1916 al 27 luglio 1916. L'offensiva austriaca si esaur\u00ec il 16 giugno 1916; da quella data fino al 27 luglio ebbe invece luogo la controffensiva italiana.\nQuesta battaglia segn\u00f2 la volont\u00e0 austriaca di condurre un'offensiva su grande scala che avrebbe permesso all'esercito imperial-regio di invadere la pianura veneta e isolare il fronte dell'Isonzo dal resto della penisola italiana. Tuttavia, le difficolt\u00e0 logistiche dell'Austria-Ungheria e l'Offensiva Brusilov sul fronte orientale decretarono il fallimento dei piani austroungarici, con l'esercito imperiale che decise di ripiegare su posizioni facilmente difendibili. Si stima che, al termine della battaglia, le perdite italiane ammontarono a quasi 150.000 uomini e quelle austriache a circa 83.000 uomini.\nPremesse.\nIn seguito all'annessione del Veneto al Regno d'Italia, il Trentino (o Tirolo meridionale) rappresentava un pericoloso saliente in territorio italiano e una minaccia per eventuali operazioni militari sul fronte dell'Isonzo. Infatti, un'ipotetica offensiva austriaca dai confini meridionali del Trentino avrebbe potuto dilagare nella pianura veneta tagliando fuori dalle linee di rifornimento le armate italiane operanti nella Venezia-Giulia. Conscio di questo, vista la centralit\u00e0 che il fronte orientale rappresentava nei piani strategici a partire dall'inizio del XX secolo e data l'intrinseca difficolt\u00e0 di manovrare in territorio montano, sin dallo scoppio della Prima guerra mondiale lo Stato Maggiore italiano impost\u00f2 una guerra puramente difensiva sul fronte che andava dallo Stelvio al Cadore e che nel 1915 fu affidato alla 1\u00aa Armata. Al contrario, l'offensiva sarebbe stata riservata alla 3\u00aa Armata sul Carso supportata dalla 4\u00aa Armata nel Cadore. Inoltre, il saliente Trentino faceva s\u00ec che l'Austria disponesse del controllo di tutti gli accessi alla pianura veneto-friulana dal versante alpino. Oltre a ci\u00f2, tagliava a met\u00e0 le vie di comunicazione italiane tra i bacini dell'Adda, dell'Oglio e del Chiese e quelli del Brenta e del Piave, rendendo lunghe e disagevoli le comunicazioni lungo la direttrice est-ovest.\nConsapevole del vantaggio strategico offerto dal saliente Trentino, l'imperiale e regio capo di stato maggiore Franz Conrad von H\u00f6tzendorf gi\u00e0 da tempo propugnava l'idea di una guerra preventiva contro l'Italia tramite un'offensiva che partisse dagli altipiani di Folgaria-Lavarone-Luserna e avanzasse fino al mare tagliando fuori il Friuli e il fronte dell'Isonzo dal resto della penisola. A questo scopo, tra il 1907 e il 1915 aveva fatto costruire una formidabile linea fortificata imperniata su sette forti corazzati e che andava dal Dosso del Sommo al Pizzo di Levico. Questa linea difensiva seguiva i dettami della teoria del \"minimo sacrificio territoriale\" introdotta da Julius Vogl alla fine del XIX secolo. Tale teoria prevedeva che la difesa del territorio non dovesse avvenire su singole piazzeforti, come Trento o Fortezza, ma fosse compito di una linea di difesa di confine assorbire l'urto iniziale dell'offensiva nemica garantendosi alle spalle uno spazio di manovra adeguato per radunare truppe e rifornimenti in vista di una controffensiva.\nVersante italiano.\nFu proprio contro la linea fortificata degli altipiani che si infransero gli assalti italiani sul fronte Folgaria-Lavarone-Luserna tra il maggio e il settembre del 1915. Infatti, ignorando i continui ordini di Cadorna affinch\u00e9 si mantenesse un atteggiamento puramente difensivo e si rafforzassero le difese, il tenente generale Roberto Brusati, comandante della 1\u00aa Armata, si vot\u00f2 all'offensiva conducendo ripetuti attacchi contro i forti degli altipiani covando l'ambizione di superare questa linea fortificata per raggiungere la cintura della Fortezza di Trento. In questo modo sperava di spostare il centro di gravit\u00e0 dell'offensiva dalla fronte Giulia a quella trentina. Questi dispendiosi e continui attacchi frontali contro una linea fortificata, insieme ai tentativi di avanzata in Valsugana, come risultato altro non ebbero che il sacrificio di migliaia di uomini e lo schieramento delle fanterie italiane su posizioni deboli e difficilmente difendibili. Per questo, tutti i mesi di settembre e ottobre 1915 furono impiegati in attacchi senza successo volti a consolidare il fronte e ad attestarsi su posizioni pi\u00f9 vantaggiose soprattutto in Valsugana, con il solo risultato di logorare ulteriormente le truppe ormai sull'orlo dello sfinimento fisico, morale e materiale. Inoltre, la dottrina propugnata da Cadorna della difesa ad oltranza e il rifiuto di ripiegare dal terreno conquistato per ragioni strategiche, pena l'accusa di fallimento, spinsero Brusati a non considerare l'idea di arretrare su posizioni pi\u00f9 facilmente difendibili e/o realizzare una linea di difesa arretrata su cui spostarsi in caso di attacco, scegliendo invece di continuare ad attaccare su una linea pi\u00f9 estesa, poco profonda, insidiosa e senza adeguata protezione. Questo atteggiamento, che sarebbe stato mantenuto anche all'inizio del 1916, avrebbe avuto conseguenze pesantissime in occasione dell'offensiva austriaca. L'inadeguatezza e l'impreparazione delle linee di difesa della 1\u00aa armata vennero poi descritte con vena polemica dal tenente Attilio Frescura:\nE da Roberto Bencivegna:\nLo stesso Cadorna, ricordando un'ispezione al fronte della 1\u00aa Armata sugli altipiani a inizio maggio 1916, scrisse nelle sue memorie:\nVerificate quindi di persona le inadempienze di Brusati a quegli ordini che lo avrebbero obbligato a rimanere sulla difensiva, Cadorna decise il suo esonero dal comando l'8 maggio 1916 e la sua sostituzione con Guglielmo Pecori Giraldi.\nVersante austriaco.\nAllo scoppio dell ostilit\u00e0 con l'Italia, le truppe austriache cedettero progressivamente alcune porzioni di territorio mentre ripiegavano dietro la \"Tiroler Widerstandslinie,\" approntata tra 1914 e 1915 come linea di resistenza. Di conseguenza, le linee italiane avanzarono fino a trovarsi a ridosso di un complesso sistema di fortificazioni che si mostrava particolarmente formidabile proprio nel settore Folgaria-Lavarone-Luserna. Gli assalti italiani in quest'area furono accompagnati da pesantissimi bombardamenti di artiglieria. Si stima che tra il 24 e il 28 maggio 1915 sul solo Forte Luserna siano caduti 5000 proiettili e tra il maggio e l'agosto 1915 il Forte Verle sia stato oggetto di una serie di bombardamenti in cui complessivamente furono sparati pi\u00f9 di 9000 colpi. Tuttavia, i forti austriaci, dopo aver constatato gli effetti distruttivi del nuovo mortaio d'assedio \u0160koda da 305 mm, erano stati realizzati secondo le pi\u00f9 recenti tecniche costruttive in fatto di ingegneria militare e con un massiccio uso di calcestruzzo rinforzato da putrelle d'acciaio. Questo fece s\u00ec che potessero resistere ai colpi dell'artiglieria italiana, che nei primi mesi di guerra scarseggiava in fatto di parco d'assedio e non schierava cannoni con un calibro superiore a 280 mm, mantenendo solida la linea difensiva degli altipiani. Solo il Forte Luserna, essendo sull'orlo della distruzione, il 25 maggio iss\u00f2 bandiera bianca. Tuttavia, la mancanza di una pronta reazione italiana e l'immediata risposta austriaca fecero s\u00ec che il forte rimanesse saldamente in mani austriache. Una volta che gli assalti italiani cessarono, i forti vennero rimessi in piena efficienza e avrebbero sparato i primi colpi di artiglieria che avrebbero dato il via all'offensiva di primavera.\nI preparativi austro-ungarici.\nI preparativi per la battaglia iniziarono nel dicembre 1915, quando Conrad propose al suo omologo tedesco, il generale Erich von Falkenhayn, di impiegare truppe tedesche sul fronte italiano o almeno lo spostamento di un certo numero di divisioni tedesche in Galizia per permettere l'afflusso di pi\u00f9 unit\u00e0 austriache in Tirolo. Dopo aver ricevuto un diniego da parte del tedesco, gi\u00e0 impegnato nei preparativi per la Battaglia di Verdun, Conrad si decise ad operare autonomamente sancendo una prima rottura tra i comandi austriaco e tedesco. Visti i recenti successi austriaci in Montenegro, l'austriaco era infatti fiducioso di poter sconfiggere l'Italia anche senza l'aiuto tedesco.\nIl piano originario, messo a punto con la collaborazione dell'Arciduca Eugenio e dei comandanti d'armata in Trentino, prevedeva che l'11\u00aa armata del generale Dankl attaccasse con uno schieramento a freccia nel modo seguente: XX corpo d'armata al centro in direzione di Arsiero; l'VIII sulla destra verso il Coni Zugna-Passo della Borcola; III a sinistra in direzione Asiago. La data di inizio delle operazioni venne fissata per i primi di aprile. Nonostante ci\u00f2, i comandanti austriaci commisero diversi errori di valutazione. In primo luogo, Conrad ritenne che la relativa tranquillit\u00e0 del fronte orientale potesse lasciar presupporre che lo sarebbe rimasto ancora per qualche tempo e che quindi si potesse trasferire gran parte delle truppe migliori in Italia, soprattutto dopo che un'improvvisata offensiva russa era stata respinta nel gennaio 1916. In secondo luogo, per la buona riuscita dell'operazione non tennero conto n\u00e9 delle difficolt\u00e0 logistiche del far affluire un enorme mole di soldati e armamenti in un territorio montano, n\u00e9 del terreno impervio che avrebbe rallentato, se non ostacolato del tutto, i rifornimenti durante l'avanzata, n\u00e9 del meteo avverso.\nAprile si rivel\u00f2 infatti una data eccessivamente ottimistica per l'inizio dell'offensiva. Nei mesi precedenti, in Tirolo cominciarono ad affluire uomini, mezzi, armamenti e rifornimenti imponenti. Tuttavia non fu un'impresa facile per via della necessit\u00e0 di non destare sospetti nel nemico e per le difficolt\u00e0 di un sistema viario e ferroviario sottodimensionato ed esposto al maltempo. Maltempo che, tra marzo e aprile, costrinse a ridurre l'afflusso dei convogli ferroviari, ostacol\u00f2 il traffico stradale e fece avariare i rifornimenti e le derrate alimentari esposte alle intemperie. Queste difficolt\u00e0 spinsero infine Conrad a posticipare l'inizio dell'operazione al 15 maggio per permettere a migliaia di soldati ed operai militarizzati di sgomberare e ripristinare sentieri e mulattiere, di costruire magazzini e nuove teleferiche e approntare nuovi ricoveri per la truppa. Si stima che prima dell'offensiva sugli altipiani siano state trasportate 18.000 tonnellate di munizioni e materiale vario, 280 battaglioni (circa 300.000 uomini) e 1447 pezzi di artiglieria trasferiti da altri fronti, tra i quali alcuni pezzi navali da 38 cm e 42 cm .\nIl ritardo nell'inizio delle operazioni port\u00f2 a nuovi contrasti tra Conrad e il comando tedesco. Von Falkenhayn riteneva ormai vanificato l'effetto sorpresa e fece pressioni affinch\u00e9 l'offensiva non avesse luogo per concentrarsi sul solo fronte occidentale. Quest'ulteriore rottura con i tedeschi port\u00f2 ad una frammentazione dei comandi locali e ad una modifica dei piani austriaci che avrebbe allargato il fronte: l'11\u00aa armata avrebbe attaccato verso Schio e Vicenza attraverso la Vallarsa mentre la 3\u00aa armata di K\u00f6vess avrebbe attaccato verso Asiago e, attraverso la Valsugana, verso Bassano del Grappa.\nLa reazione italiana.\nVon Falkenhayn aveva ragione ma, fortunatamente per Conrad, lo Stato Maggiore italiano ignor\u00f2 tutti i segnali che esplicitavano le intenzioni austriache mantenendo paradossalmente l'effetto sorpresa. Sin dagli inizi del 1916, il servizio informazioni della 1\u00aa Armata inizi\u00f2 a raccogliere prove sempre pi\u00f9 concrete di un movimento anomalo di uomini e mezzi in Trentino. Il 1\u00ba aprile l'Ufficio informazioni della 1\u00aa Armata rilasci\u00f2 il bollettino n\u00b0 75 che concludeva con la deduzione che gli austriaci stessero preparando un'offensiva imminente tra Vallagarina e Valsugana. Nonostante ci\u00f2, gli ufficiali dello Stato Maggiore dell'esercito continuarono ad ignorare avvertimenti e richieste di rinforzi ritenendo inverosimili e inattendibili le informazioni raccolte fino a quel momento con il risultato che, a meno di una settimana dall'inizio dell'offensiva, Cadorna continuava a professare pubblicamente il fatto che non credesse alla possibilit\u00e0 di un'offensiva.\nNelle sue memorie, Cadorna si giustific\u00f2 sostenendo che le ragioni per cui non credeva alla possibilit\u00e0 di un'offensiva erano la consapevolezza dell'imminenza dell'Offensiva Brusilov a oriente, il fatto che sembrasse impossibile che gli austriaci potessero scegliere l'impervio territorio trentino come luogo di scontro e, infine, perch\u00e9 riteneva impossibile che Conrad potesse raggiungere i suoi obiettivi con le poche truppe schierate in Trentino. Naturalmente, oltre a risultare considerazioni scritte a posteriori, tutto questo non coincideva con le evidenze raccolte dal servizio informazioni e con quanto si avvertiva sul fronte della 1\u00aa Armata risultando nei fatti un grossolano errore di valutazione.\nLo scontro.\nAlle 6 del mattino del 15 maggio, quasi 1500 cannoni aprirono il fuoco sulle linee italiane e alle 9 inizi\u00f2 il bombardamento a tappeto seguito dall'avanzata delle prime linee che di fatto colse impreparati i comandi locali italiani. L'artiglieria italiana, inferiore di numero e di potenza, non fu in grado di reagire e rallentare l'avanzata avversaria con un fuoco di sbarramento: fu travolta dall'avanzata in quanto troppo vicina alle prime linee per assecondare la dottrina offensiva di Brusati. Le fanterie italiane, scioccate da una potenza di fuoco mai vista prima sul fronte italiano e impossibilitate a reagire, si arresero o si ritirarono disordinatamente su linee di difesa improvvisate che cadevano a poco a poco. I forti italiani in Veneto (Forte Campolongo, Forte Campomolon, Forte Verena, ecc...) furono annientati dai colpi dei mortai d'assedio. Tra il 15 e il 20 maggio si registrarono 15931 perdite italiane (850 morti, 4021 feriti, 11060 dispersi di cui 6800 prigionieri). Il 25 maggio le linee austriache raggiunsero il loro punto di massima penetrazione ad Arsiero e il 28 maggio reparti della 3\u00aa armata occuparono Asiago.\nSe da un lato gli austriaci misero in campo una superiorit\u00e0 assoluta di artiglieria e uomini, il comando supremo italiano cerc\u00f2 di trasferire il confronto sul piano della logistica e della superiorit\u00e0 numerica inviando quanti pi\u00f9 uomini nel minor tempo possibile verso il fronte. Gi\u00e0 dal 16 maggio cominciarono ad affluire rinforzi dalle divisioni schierate sulla fronte Giulia per costituire la neonata 5\u00aa armata, comandata da Pietro Frugoni, e in 11 giorni furono trasferiti sugli altipiani 100.000 uomini con un'imponente operazione logistica che coinvolse Veneto e Friuli. Appena giunti in Veneto, questi uomini vennero inviati al fronte senza alcuna preparazione, equipaggiamento da montagna, mappe del fronte, n\u00e9 ordini adeguati, spesso dopo marce di trasferimento in montagna lunghe ed estenuanti, privi di acqua e cibo. Intere brigate furono annientate.\nSe al centro dell'offensiva i progressi austriaci furono netti, le due ali incontrarono notevoli difficolt\u00e0, soprattutto in Vallarsa. L'VIII corpo d'armata, dopo aver riconquistato il Forte Pozzacchio e il Col Santo, venne arrestato sullo Zugna e a Passo Buole dove un piccolo distaccamento di fanti italiani riusc\u00ec a resistere ai ripetuti assalti nemici su un terreno particolarmente favorevole alla difesa. L'ulteriore arresto degli austriaci sul Pasubio priv\u00f2 l'offensiva di adeguato supporto sul fianco destro. Anche in Valsugana, dopo una rapida avanzata il fronte si stabilizz\u00f2 in prossimit\u00e0 di Ospedaletto. Queste difficolt\u00e0 contribuirono a rallentare notevolmente l'azione delle armate austriache. Anche la natura del terreno rese problematici i collegamenti e i rifornimenti tra le retrovie e le truppe di prima linea che preferivano aspettare che le artiglierie fossero messe in posizione prima di intraprendere nuove azioni. Infatti, per risparmiare uomini, l'arciduca Eugenio aveva emanato direttive secondo le quali fosse opportuno evitare azioni fulminee e pericolose fughe in avanti per attendere il posizionamento dell'artiglieria e garantirsi un appoggio dalle retrovie adeguato.\nIl prolungarsi dell'offensiva austriaca favor\u00ec quindi l'afflusso di rinforzi italiani in prima linea. Nonostante ci\u00f2, da fine maggio alla met\u00e0 giugno, gli austriaci compirono gli estremi tentativi di sfondamento sulle prealpi vicentine: gli imperiali attaccarono ancora molto duramente e reiteratamente, ma senza successo, il monte Zugna ed il passo Buole in Vallarsa; ed il monte Lemerle (a Cesuna - altopiano dei Sette Comuni), tentando anche di forzare lo sbarramento della val d'Astico e di insidiare l'ultima linea di difesa attestata sui monti della Val Leogra, prima della pianura. I monti Novegno, Ci\u00f2ve e Braz\u00f2me, nel territorio di Schio, furono il teatro sanguinoso degli ultimi cruenti assalti dell'Offensiva di Primavera.\nA partire dal 4 giugno, gli austriaci furono improvvisamente costretti a far fronte all'Offensiva Brusilov che travolse le loro prime linee in Bucovina avvantaggiandosi della penuria di uomini e mezzi che da quel fronte erano stati trasferiti in Italia per scatenare l'offensiva di primavera. Questo costrinse Conrad ad interrompere l'offensiva sugli altipiani il 16 giugno e a ritirare progressivamente il fronte sulla linea di \"Winterstellung\" mentre parte delle truppe impegnate in Italia venivano trasferite sul fronte orientale. In totale, tra il 15 maggio e il 15 giugno le perdite austro-ungariche assommarono a circa 5.000 morti, 23.000 feriti, 2.000 prigionieri. Quelle italiane a 6.000 morti, 20.000 feriti, 42.000 tra dispersi e prigionieri.\nControffensiva.\nIl rallentamento e la ritirata dell'avanzata austriaca, diede l'avvio alla controffensiva italiana utilizzando i 181.000 uomini della 5\u00aa armata appena giunti in Veneto da altri fronti. In particolare l'obiettivo era quello di riconquistare il terreno perduto sull'Altopiano dei Sette Comuni e sul Pasubio. Fu in questo contesto che gli irredentisti Cesare Battisti e Fabio Filzi furono catturati mentre guidavano i loro uomini del battaglione alpino Vicenza alla conquista del Monte Corno. L'attacco non ebbe successo e il battaglione fu quasi del tutto annientato. Tra i 400 prigionieri anche Battisti e Filzi che sarebbero stati arrestati e giustiziati a Trento per tradimento dopo un processo sommario il 12 luglio 1916. Nel maggio 1916 era gi\u00e0 stato catturato e condannato a morte l'irredentista roveretano Damiano Chiesa.\nSfortunatamente, la superiorit\u00e0 di uomini messi in campo da Cadorna fu quasi sempre vanificata da una mancanza di ordini chiari e precisi, di un supporto di artiglieria adeguato, dalla scarsa conoscenza del fronte da parte delle truppe e dalla mancanza di equipaggiamenti adeguati alla guerra in montagna. Il risultato fu la mancanza di un qualsiasi sfondamento deciso e il semplice avanzamento delle prime linee italiane di fronte alla nuova linea austriaca attestata su Zugna, Pasubio, monte Majo, val Posina, monte Cimone, val d'Astico, val d'Assa fino a Roana, monte Mosciagh, Monte Zebio, monte Colombara e Ortigara. Gran parte delle nuove linee, tranne rare eccezioni, erano solo a una manciata di chilometri dalla linea del fronte del 15 maggio. In molti casi, l'arretramento delle linee austriache avvenne senza che nessuno se ne accorgesse. Come ricorda Giulio Douhet:\nIl 27 luglio, Pecori Giraldi interruppe qualunque azione controffensiva, essendo evidente il bisogno di un riordinamento operativo e organizzativo delle linee italiane, ora pi\u00f9 estese richiedendo quindi un numero maggiore di uomini per essere presidiate rispetto alla situazione precedente al 15 maggio. La controffensiva cost\u00f2 al Regio Esercito 57.400 morti e feriti e 14.200 tra prigionieri e dispersi. Gli austriaci contarono 27.900 morti e feriti e 25.000 tra dispersi e prigionieri.\nConseguenze.\nLa Battaglia degli Altopiani mise in luce diversi limiti dei due eserciti in campo. Da un lato l'Austria-Ungheria mostrava una netta superiorit\u00e0 in fatto di artiglieria pesante. Allo stesso tempo per\u00f2 si mostrava carente in fatto di uomini e di pianificazione logistica. Il fatto di non godere di nessun appoggio da parte tedesca fece anche s\u00ec che il fronte orientale risultasse fortemente sguarnito di fronte all'offensiva Brusilov e che l'avanzata sugli Altopiani dovesse essere interrotta per trasferire d'urgenza pi\u00f9 divisioni dal fronte alpino a quello orientale. Sottovalutare la minaccia russa fu quindi un grande errore di valutazione. Questo grande dispendio di uomini e mezzi fece s\u00ec che gli austriaci non fossero pi\u00f9 in grado di sferrare autonomamente nuove offensive. Anche la presa di Gorizia fu sul punto di far collassare l'esercito imperial-regio.\nDa parte italiana, si palesarono tutti i limiti dei comandanti, sia dal punto di vista strategico che della preparazione difensiva del fronte alla vigilia dell'offensiva. Inoltre mostrarono di aver sottovalutato gli avversari. Allo stesso modo fu evidente l'inferiorit\u00e0 dell'artiglieria che non riusc\u00ec mai a supportare adeguatamente la fanteria. D'altra parte, il Regio Esercito riusc\u00ec a dimostrare una grande superiorit\u00e0 logistica che gli permise di movimentare enormi masse di truppe in poco tempo garantendosi anche una superiorit\u00e0 di uomini, anche se poi questi ultimi vennero spesso sacrificati in assalti poco coordinati e senza ordini chiari.\nInoltre le battaglie come questa iniziavano a far capire, come gi\u00e0 stava avvenendo per la battaglia di Verdun e per la Battaglia della Somme, che strategicamente si seguivano modelli superati e che i principi che regolavano un conflitto cos\u00ec strutturato avrebbero dovuto mutare. Insegnamenti che poi sarebbero stati applicati in occasione della Battaglia di Caporetto con l'infiltrazione tra le linee di piccole pattuglie invece di un violento assalto frontale.\nPoliticamente, i pi\u00f9 grandi sconvolgimenti si ebbero in Italia. Bench\u00e9 il disastro fosse stato quasi miracolosamente evitato, la \"Strafexpedition\" provoc\u00f2 una grave crisi politica. A livello popolare, aveva destato grande scalpore la morte o la cattura (e la conseguente esecuzione) di alcuni tra i pi\u00f9 illustri e conosciuti personaggi dell'irredentismo italiano, quali Fabio Filzi, Damiano Chiesa e Cesare Battisti. La vita e la morte di questi personaggi avrebbero guidato, in Italia, molte delle campagne d'arruolamento e molta parte della letteratura propagandistica del periodo.\nA livello istituzionale, il 25 maggio il consiglio dei ministri aveva deliberato che il generale Roberto Brusati fosse sollevato dal comando. Cadorna infatti non aveva comunicato al governo la destituzione di Brusati avvenuta due settimane prima. Brusati fu quindi oggetto di una campagna diffamatoria volta a screditarlo a seguito del collasso della sua ex-armata ma nel 1919 ottenne di essere riabilitato dal parlamento. Due settimane dopo, Il Presidente del Consiglio dei ministri Antonio Salandra fu sfiduciato dal parlamento. Prese il suo posto Paolo Boselli, decano della Camera, il quale aument\u00f2 il numero dei ministri per una manovra politica atta a soddisfare il maggior numero possibile di capigruppo e creare un governo quanto pi\u00f9 unito possibile; eppure, le capacit\u00e0 decisionali del Parlamento italiano ne risultarono ancor pi\u00f9 indebolite. Come Ministro degli affari esteri rimaneva Sidney Sonnino. L'entusiasmo seguito alla presa di Gorizia nel corso della Sesta battaglia dell'Isonzo port\u00f2 a una decisione che Salandra aveva accuratamente evitato: il 27 agosto venne consegnata agli ambasciatori dell'Impero Germanico la dichiarazione di guerra, che di fatto integrava nel conflitto mondiale quello che fino ad allora era rimasto un regolamento di conti con l'Austria-Ungheria."}
{"id": "345244", "revid": "486946", "url": "https://it.wikipedia.org/wiki?curid=345244", "title": "Battaglie dell'isonzo", "text": ""}
{"id": "345257", "revid": "41986", "url": "https://it.wikipedia.org/wiki?curid=345257", "title": "Serindia", "text": ""}
{"id": "345260", "revid": "18323", "url": "https://it.wikipedia.org/wiki?curid=345260", "title": "Grafico di Nyquist", "text": ""}
{"id": "345295", "revid": "93556", "url": "https://it.wikipedia.org/wiki?curid=345295", "title": "Lola Montez", "text": "Biografia.\nNacque a Grange, nella contea di Sligo: cos\u00ec come per molti altri aspetti della sua vita, sulla sua nascita esistono versioni differenti; l'affermazione (sostenuta fra l'altro anche dall\"'Encyclop\u00e6dia Britannica\") che ella nacque a Limerick, in Irlanda, nel 1818, Nel 1823 i Gilbert lasciarono l'Irlanda per l'India, ma poco dopo il loro arrivo il padre di Eliza mor\u00ec di colera. La madre si rispos\u00f2 l'anno seguente e rimand\u00f2 la ragazzina in Gran Bretagna perch\u00e9 venisse affidata ad alcuni parenti del patrigno.\nNel 1837 Eliza, allora sedicenne, scapp\u00f2 da casa con il luogotenente Thomas James. La coppia si spos\u00f2, ma cinque anni dopo i due si separarono. Eliza intraprese allora la carriera di ballerina; il suo debutto londinese nel giugno 1843 come \"Lola Montez, la ballerina spagnola\" fu rovinato quando venne riconosciuta come la signora James. Ma l'improvvisa notoriet\u00e0 che ne segu\u00ec non pregiudic\u00f2 la sua carriera ed ella divenne presto famosa a livello europeo sia per la particolare danza da lei creata, la \"danza della tarantola\", sia per la sua espressione \u00abQualsiasi cosa Lola voglia, la ottiene\u00bb. Fra i suoi numerosi amanti vi furono Franz Liszt ed Alexandre Dumas figlio. Liszt la introdusse nel circolo di George Sand, uno dei pi\u00f9 sofisticati della societ\u00e0 europea.\nNel 1846 Lola arriv\u00f2 a Monaco, dove ben presto fu notata dal re Ludovico I, che ne fece la sua amante. Egli la nomin\u00f2 contessa di Landsfeld il giorno del suo compleanno, il 25 agosto 1847. Gli eccessi di lei e la pesante influenza che cominciava ad avere sul sovrano causarono per\u00f2 il malcontento dei bavaresi, che l'anno seguente costrinsero Ludovico ad abdicare, mentre Lola dovette fuggire negli Stati Uniti. Dal 1851 al 1853 Lola si esib\u00ec come ballerina e attrice sulla costa orientale degli Stati Uniti, quindi si spost\u00f2 a San Francisco nel maggio 1853. Qui spos\u00f2 in luglio Patrick Hull e in agosto i due si trasferirono a Grass Valley, in California. Successivamente Lola and\u00f2 in Victoria, in Australia, per tentare di fare fortuna, intrattenendo i minatori ivi accorsi durante la corsa all'oro degli anni cinquanta dell\"800.\nLo storico Michael Cannon scrisse:\nLola rimase in Victoria circa quattro anni. A Castlemaine, nell'aprile 1856, le venne \"selvaggiamente\" richiesto un bis della sua \"danza del ragno\" da un pubblico di 400 minatori (compresi i membri del consiglio municipale, che avevano in precedenza aggiornato la loro seduta per assistere allo spettacolo), ma la Montez scaten\u00f2 l'ira dei presenti insultandoli a causa dei loro rumoreggiamenti. Si guadagn\u00f2 ulteriore notoriet\u00e0 a Ballarat quando, dopo aver letto la stroncatura di un suo spettacolo sul \"The Ballarat Times\", insegu\u00ec il redattore, Henry Seekamp, con una frusta. La \"Lola Montez Polka\", composta da Albert Denning, si ispira proprio a questo fatto.\nIn seguito si trasfer\u00ec a New York, dove il 30 giugno 1860 sub\u00ec un colpo apoplettico, rimanendo parzialmente paralizzata per qualche tempo. A met\u00e0 dicembre, sebbene camminasse claudicando leggermente, sembrava abbastanza ristabilita da uscire per una passeggiata nonostante il freddo, ma contrasse la polmonite, e dopo circa un mese di malattia mor\u00ec, non ancora quarantenne. \u00c8 sepolta nel Green-Wood Cemetery, a Brooklyn, New York."}
{"id": "345325", "revid": "80598", "url": "https://it.wikipedia.org/wiki?curid=345325", "title": "Teo Teocoli", "text": "Biografia.\nNasce a Taranto, dove il padre era stato trasferito per un breve periodo, da genitori reggini; poco dopo la sua nascita la famiglia ritorna a Reggio Calabria dove cresce nel quartiere di Sbarre, alle spalle dello Stadio Oreste Granillo, fino all'et\u00e0 di 5 anni, quando la famiglia si stabilisce definitivamente a Milano. Sposato dal 1989 con Elena Fachini, ha tre figlie: Anna Adele Letizia (nata nel 1989), Paola (1991) e Chiara (1992).\nEsordi.\nDa adolescente si esibisce come cantante di rock'n'roll in locali della sua citt\u00e0, come il Santa Tecla, con il suo complesso, I Demoniaci. Nel 1965 ottiene un contratto discografico con la Dischi Ricordi, con cui debutta nello stesso anno con \"Una mossa sbagliata\" con il quale partecipa alla \"Caravella dei successi\" di Bari nello stesso anno. Qui conosce Wilma Goich, con cui si fidanza. Nel 1966 entra a far parte dei \"Quelli\" (la futura Premiata Forneria Marconi), come voce solista, per poi uscirne nel 1967, dopo aver ottenuto un grande successo con \"Una bambolina che fa no no no\" ; accetta quindi l'offerta della casa discografica di Celentano formando un nuovo complesso, \"Teo e le vittime\", con cui incide alcuni 45 giri.\nNello stesso anno prende parte al Festival della Canzone Napoletana, proponendo la ballata \"Carulina nun parte cchi\u00f9\", eseguita in abbinamento con i Campanino; incide poi \"Le vitamine\". Entra poi a far parte, nel 1969, del cast italiano della commedia musicale Hair, insieme a Carlo De Mejo, Renato Zero, Loredana Bert\u00e8, Glen White e Ronnie Jones; l'anno successivo l'RCA Italiana pubblica l'album con le canzoni dello spettacolo.\nAnni settanta e ottanta: il successo.\nNel decennio successivo esordisce come cabarettista al \"Derby\" di Milano, assieme ad altri noti comici quali Massimo Boldi, Cochi Ponzoni e Renato Pozzetto, Giorgio Faletti, Mauro Di Francesco; qui ha modo di conoscere Enzo Jannacci, autore poi della canzone \"Il dritto\", ispirata alla sua storia (Teocoli abitava in una casa popolare al n. 3, e la descrizione del personaggio ricalca quello che lui era da giovane).\nEsordisce in televisione nel 1973 con una partecipazione di contorno nella trasmissione \"Il poeta e il contadino\" trasmesso da Rete 2, con Cochi e Renato, ma il successo arriver\u00e0 su Antennatre insieme a Massimo Boldi nel programma \"Non lo sapessi ma lo so\" nel 1982. Dopo \"Drive In\" e \"Una rotonda sul mare\", nel 1989 propone nella trasmissione \"Emilio\" il personaggio di \"Peo Pericoli\" (un grandissimo tifoso del Milan).\nNel 1991 con Gene Gnocchi partecipa a \"Il gioco dei 9\" ed \u00e8 tra i protagonisti della sit-com \"Vicini di casa\" su Italia 1. Dal 2 dicembre 1991 al 6 gennaio 1992 conduce \"Striscia la notizia\". Dal 9 febbraio al 3 maggio 1992 presenta su Italia 1 \"Scherzi a parte\" con Gene Gnocchi. Dalla stagione 1992/1993 presenta \"Mai dire gol\" fino al 1995 quando verr\u00e0 sostituito da Claudio Lippi. Nel 1996 conduce su Canale 5 il variet\u00e0 \"Il boom\" insieme a Gene Gnocchi e Simona Ventura. Ripropone i suoi personaggi sportivi in \"EuroPeo\", trasmesso su Italia 1 in occasione del Campionato europeo di calcio.\nNel 1997 passa in Rai e conduce su Rai 1 il variet\u00e0 \"Faccia tosta\" insieme a Wendy Windham. Nello stesso anno \u00e8 uno dei protagonisti di \"Fantastica italiana\". Dopo alcune partecipazioni alla trasmissione domenicale \"Quelli che il calcio\", di e con Fabio Fazio, ne diviene ospite fisso nelle stagioni 1998-1999 e 1999-2000 con esilaranti personaggi come l'imitazione di Cesare Maldini e di Peppino Prisco. Nel febbraio 1999 insieme a Fabio Fazio e Orietta Berti conduce \"Sanremo Notte\", l'appuntamento che accompagna la 49\u00aa edizione del Festival. Nell'ottobre 1999 \u00e8 ospite fisso di Adriano Celentano nella trasmissione \"Francamente me ne infischio\" e nello stesso anno riceve il Premio Regia Televisiva per \"il miglior personaggio maschile dell'anno\".\nSempre stato molto appassionato di sport, in particolare del calcio essendo un grande tifoso del Milan\nAnni 2000 e 2010.\nNel 2000 affianca Fabio Fazio e Luciano Pavarotti nella conduzione del 50\u00ba Festival di Sanremo. Tornato successivamente a Mediaset, partecipa al variet\u00e0 \"Italiani\". Conduce poi una sola puntata di \"Paperissima\" con Natalia Estrada a causa di dissapori con i colleghi. Conduce due edizioni di \"Scherzi a parte\" con Massimo Boldi, una insieme alla esordiente Michelle Hunziker e l'altra con Manuela Arcuri e Anna Maria Barbera; conduce lo show \"Il Teo - Sono tornato normale\" insieme ad Alba Parietti con poco successo; presenta insieme a Roberta Capua lo show estivo \"Sei un mito!\". Voluto dal direttore di Rai 1 Fabrizio Del Noce, passa in RAI per condurre \"Affari tuoi\" ma la Endemol, casa produttrice del programma, non crede che sia idoneo a tale trasmissione e gli preferisce Pupo.\nIn RAI partecipa alla trasmissione \"Che tempo che fa\" in onda il sabato sera su Rai 3, a \"Rockpolitik\" su Rai 1 e alla \"Domenica Sportiva\" su Rai 2 nella stagione 2006-2007 condotta da Jacopo Volpi e nelle stagioni 2007-2008, 2008-2009 e 2009-2010 condotte da Massimo De Luca. Nella primavera del 2007 un suo show su Rai 1 non vedr\u00e0 mai la luce e partecipa al programma condotto da Simona Ventura \"Colpo di genio\", che per\u00f2 non ottiene il successo sperato e viene chiuso dopo solo due puntate.\nNel 2008 ha presentato al Festival di Sanremo la sua canzone \"Carta d'identit\u00e0\" cantata con Tony Dallara, ma i due sono stati esclusi dalla commissione giudicatrice e hanno cantato la canzone nel mini-show di Fiorello \"Viva Radio Due minuti\". Nel giugno 2008 partecipa a \"Notti Europee\" presentato da Jacopo Volpi, in occasione del Campionato europeo di calcio 2008. Molto attivo anche a teatro, \u00e8 in tourn\u00e9e con \"Teo Teocoli show - Non ero previsto in palinsesto\". Dall'ottobre 2009 diventa testimonial e commentatore sportivo per l'azienda Betfair Italia. Nel Festival di Sanremo, Teocoli duetta con Alexia e Mario Lavezzi nel brano \"Biancaneve\".\nNel 2014 entra a far parte del cast di concorrenti nel talent show condotto da Milly Carlucci \"Ballando con le stelle\" in coppia con Natalia Titova, ma si ritira dopo tre puntate per problemi fisici. Dal 28 novembre 2015 torna in tv, su Rai 3, con il programma \"Teo in the box\", versione italiana del format \"Host in the box\" prodotto da Endemol. Il 31 dicembre 2016 conduce insieme ad Amadeus il programma \"L'anno che verr\u00e0\" su Rai 1 in diretta da Potenza. Torna ad esibirsi in prima serata nel novembre del 2021 partecipando a \"Zelig\" con il suo personaggio Felice Caccamo."}
{"id": "345334", "revid": "10929", "url": "https://it.wikipedia.org/wiki?curid=345334", "title": "Strafexpedition", "text": ""}
{"id": "345353", "revid": "36426", "url": "https://it.wikipedia.org/wiki?curid=345353", "title": "Valeria Bruni-Tedeschi", "text": ""}
{"id": "345362", "revid": "73139407", "url": "https://it.wikipedia.org/wiki?curid=345362", "title": "Eurolinguistica", "text": "L'eurolinguistica \u00e8 una disciplina linguistica abbastanza nuova. Si occupa delle lingue europee in tutti i loro aspetti: storia, sociologia, politica e sistemi delle lingue e comunicazione interculturale.\nPer la parola \"Europa\" esistono tre definizioni:\nIl termine \"eurolinguistica\" \u00e8 creato da Norbert Reiter nel 1991 (tedesco \"Eurolinguistik\"), per\u00f2 ci sono studi eurolinguistici gi\u00e0 dagli anni sessanta e settanta (per es. Lewy 1964, D\u00e9csy 1973, Haarmann 1975). Una bibliografia delle pubblicazioni eurolinguistiche si trova sul sito \"EuroLinguistiX\" (ed. Joachim Grzega). Due collezioni di dati linguistici, importanti per le ricerche eurolinguistiche, sono l\"'Atlas Linguarum Europae\" e il \"World Atlas of Linguistic Structures\" (Haspelmath et al. 2005). Nel 2006, Joachim Grzega pubblica un libro di base che presenta i tratti caratteristici delle lingue europee."}
{"id": "345368", "revid": "306856", "url": "https://it.wikipedia.org/wiki?curid=345368", "title": "Eine kleine Nachtmusik", "text": "La serenata in Sol maggiore K 525, universalmente nota come Eine kleine Nachtmusik (\"Piccola serenata notturna\"), \u00e8 un notturno per archi scritto dal compositore austriaco Wolfgang Amadeus Mozart nel 1787.\nSi tratta di uno dei notturni orchestrali pi\u00f9 celebri, di struttura relativamente semplice, ma ricca di idee portate avanti con grande leggerezza e continuit\u00e0, che Mozart termina di scrivere il 10 agosto 1787, poco prima di partire per Praga. Originariamente la serenata comprendeva due minuetti, di cui il primo (che \u00e8 andato perduto) si collocava tra l'allegro del primo movimento e la romanza. La composizione si presenta oggi con soli quattro movimenti e rientra in questo modo nel canone della sinfonia viennese. Mozart in questa serenata, il cui scopo \u00e8 di festeggiamento di qualche avvenimento e quindi gioioso, evita accuratamente le formule retoriche ricorrenti e mantiene un atteggiamento musicale molto raffinato e di grande chiarezza espositiva, quasi stilizzato.\nIl brano inizia con un allegro che presenta un tema semplice, ma di grande impatto. La romanza che segue \u00e8 un movimento molto tenero e in alcuni punti addirittura patetico. Il minuetto \u00e8 assolutamente coerente con gli altri movimenti e viene svolto in modo pacato, quasi un'ulteriore romanza. Infine il rond\u00f2 \u00e8 trattato da Mozart in forma non canonica (\u00e8 presente un ritornello, viene ripreso il tema principale).\nRiferimenti moderni.\nLa composizione \u00e8 stata oggetto di due parodie del compositore Peter Schickele: l'opera \"A Little Nightmare Music\" (sotto il suo pseudonimo P. D. Q. Bach) e \"Eine kleine Nichtmusik\" (pubblicata invece a suo nome, inclusa in \"Portrait of P. D. Q. Bach\").\nAll'inizio (8' e 20\") del film \"Amadeus\" di Milo\u0161 Forman l'anziano Salieri parla con il sacerdote e cerca invano di fargli riconoscere alcune sue composizioni, accenna poi l'inizio di \"Eine kleine Nachtmusik\" e il sacerdote lo riconosce subito, cominciando a canticchiare; Salieri ammette che non \u00e8 sua la composizione, bens\u00ec di Mozart."}
{"id": "345443", "revid": "1005847", "url": "https://it.wikipedia.org/wiki?curid=345443", "title": "Finlandia Orientale", "text": "La provincia della Finlandia orientale (in finlandese \"It\u00e4-Suomen l\u00e4\u00e4ni\", in svedese \"\u00d6stra Finlands l\u00e4n\") \u00e8 stata una delle sei grandi province della Finlandia. Confinava con le province della Finlandia Occidentale, Finlandia Meridionale, Oulu e con la Russia.\nLa provincia \u00e8 stata creata con la riforma amministrativa finlandese entrata in vigore il 1\u00ba gennaio 1998, come unione delle vecchie province di Mikkeli (\"Mikkelin l\u00e4\u00e4ni\"), di Kuopio (\"Kuopio l\u00e4\u00e4ni\") e della regione della Carelia Settentrionale. \u00c8 stata soppressa con le altre province nel 2009.\nRegioni.\nLa Finlandia orientale era costituita da tre regioni:\nLe tre regioni comprendono nel complesso 66 comuni."}
{"id": "345545", "revid": "22828", "url": "https://it.wikipedia.org/wiki?curid=345545", "title": "System palette", "text": ""}
{"id": "345587", "revid": "827882", "url": "https://it.wikipedia.org/wiki?curid=345587", "title": "Ugo Novelli", "text": "Inizi\u00f2 a studiare canto sotto la spinta del padre, appassionato di musica lirica, prima presso maestri privati e poi alla scuola del Teatro Comunale di Firenze.\nIl suo debutto avvenne nel 1936 con \"Lucia di Lammermoor\" con la compagnia del \"Carro di Tespi\", e nel 1937 vinse il Concorso Nazionale del Teatro Comunale di Firenze. La sua carriera si svolse fino al 1962 attraverso i pi\u00f9 prestigiosi teatri italiani come La Scala di Milano, il Comunale di Firenze, il Petruzzelli di Bari, il San Carlo di Napoli, l'Opera di Roma e anche all'estero, in Spagna, Germania, Paesi Bassi, Gran Bretagna, Francia, Belgio, Malta, Stati Uniti e Canada.\nIl suo repertorio comprese sia il melodramma classico italiano (\"Lucia di Lammermoor\", \"La boh\u00e8me\", \"Il barbiere di Siviglia\", \"Madama Butterfly\", \"Aida\", \"La forza del destino\", \"Il trovatore\", \"Rigoletto\", \"Ernani\", \"Mefistofele\" di Arrigo Boito, \"La fanciulla del West\") che straniero (\"Carmen\", \"Faust\", \"Mefistofele\" di Charles Gounod, \"Guerra e pace\" di Prokoviev). Nella sua carriera vi furono anche due \"prime\" assolute: \"Assassinio nella cattedrale\" di Ildebrando Pizzetti e \"Il buon soldato Svejk\" di Guido Turchi, oltre alla partecipazione alla stagione televisiva Rai del 1960 con \"Francesca da Rimini\" di Riccardo Zandonai.\nLa sua carriera si concluse con un concerto a Modena nel 1962; successivamente, Ugo Novelli si dedic\u00f2 all'insegnamento del canto fino alla sua improvvisa scomparsa, avvenuta a Firenze il 14 gennaio 1968."}
{"id": "345643", "revid": "2194471", "url": "https://it.wikipedia.org/wiki?curid=345643", "title": "Finlandia Occidentale", "text": "La provincia della Finlandia Occidentale (in finlandese \"L\u00e4nsi-Suomen l\u00e4\u00e4ni\", in svedese \"V\u00e4stra Finlands l\u00e4n\") \u00e8 stata una delle sei grandi province della Finlandia. Il territorio che comprendeva confinava con le province della Finlandia Orientale, Finlandia Meridionale, Oulu e si affaccia sul Golfo di Botnia.\nCon la riforma amministrativa del 1997 nella Finlandia occidentale sono confluite le vecchie province di \"Turun ja Porin l\u00e4\u00e4ni\", \"Vaasan l\u00e4\u00e4ni\", \"Keski-Suomen l\u00e4\u00e4ni\" e la parte settentrionale del \"H\u00e4meen l\u00e4\u00e4ni\". \u00c8 stata soppressa con le altre province nel 2009.\nRegioni.\nLa Finlandia occidentale era costituita da sette regioni (tra parentesi rispettivamente il nome in finlandese e svedese):"}
{"id": "345654", "revid": "2011108", "url": "https://it.wikipedia.org/wiki?curid=345654", "title": "Annales Cambriae", "text": "Gli Annales Cambriae, pi\u00f9 comunemente conosciuti come Annali del Galles, sono una cronaca degli eventi pi\u00f9 significativi del periodo che va dal 447 al 954.\nLa datazione \u00e8 incerta: si pensa al 970. \u00c8, per\u00f2, ampiamente accettato il fatto che il primo anno oggetto di trattazione (indicato come \"anno 1\") sia il 447. Tuttavia, certe fonti sostengono che molti passi siano stati interpolati in seguito, con l'aggiunta di particolari, nomi e cos\u00ec via. La cronaca registra eventi accaduti nel Galles, ma accenna anche a quelli verificatisi in Irlanda, in Cornovaglia e in Inghilterra e, a volte, anche quelli d'oltremanica. \nContenuto.\nVi si fa menzione anche di Re Art\u00f9, di Mordred e di Merlino. Ci\u00f2 \u00e8 sembrata a tanti la prova dell'esistenza storica di questi personaggi, anche considerando che tutti gli altri personaggi menzionati nella cronaca sono realmente esistiti.\nArt\u00f9, Mordred e Merlino vengono menzionati nei seguenti anni:"}
{"id": "345667", "revid": "18323", "url": "https://it.wikipedia.org/wiki?curid=345667", "title": "Grafico di nyquist", "text": ""}
{"id": "345684", "revid": "88740", "url": "https://it.wikipedia.org/wiki?curid=345684", "title": "Eutanasia di un amore", "text": "Eutanasia di un amore \u00e8 un romanzo di Giorgio Saviane.\n\u00c8 stato vincitore del Premio Bancarella nel 1977 e l'anno successivo l'attore e regista Enrico Maria Salerno ne ha ricavato un film con il medesimo titolo interpretato da Tony Musante, Ornella Muti, Monica Guerritore e Mario Scaccia, e con musiche di Daniele Patucchi.\nTrama.\nSiamo a Firenze: Paolo, professore universitario quarantenne, viene lasciato dalla giovane amante Sena, sua ex allieva, al termine d'una relazione decennale. Disperato per la perdita di quello che per lui \u00e8 il principio femminile della madre, Paolo raggiunge Versailles, dove Sena \u00e8 fuggita, solo per scoprire la sua nuova relazione con un giovane di nome Domenico.\nIn preda a una vera e propria crisi psicosomatica, un invecchiamento precoce, Paolo torna a Firenze, dove per\u00f2 Sena lo raggiunge. Sembra che sia tutto di nuovo a posto tra i due, che compiono un lungo viaggio nel Mar Mediterraneo (Ischia, Follonica, Isola d'Elba, Montecristo), sperimentando anche un naufragio.Durante il viaggio, per\u00f2, Sena rivela a Paolo, non senza un po' di rancore, d'averlo lasciato perch\u00e9 lui l'aveva obbligata ad abortire. Sena ora desidera un altro figlio, ma Paolo rifiuta la paternit\u00e0 e nell'isola di Montecristo ha un breve idillio con la giovane Silva.Alla fine Paolo, un po' alla volta, sar\u00e0 portato a soffocare il suo amore, mentre Sena torner\u00e0 con Domenico."}
{"id": "345691", "revid": "1305772", "url": "https://it.wikipedia.org/wiki?curid=345691", "title": "Santa Maria della Consolazione", "text": ""}
{"id": "345738", "revid": "111373", "url": "https://it.wikipedia.org/wiki?curid=345738", "title": "Eglisau", "text": "Eglisau (toponimo tedesco) \u00e8 un comune svizzero di 5\u00a0167 abitanti del Canton Zurigo, nel distretto di B\u00fclach; ha lo status di citt\u00e0. Dal 2016 il borgo, grazie alla sua particolare bellezza architettonica, la sua storia e la posizione privilegiata in cui si trova \u00e8 entrato a far parte dell'associazione \"I borghi pi\u00f9 belli della Svizzera\".\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nEglisau \u00e8 servito dall'omonima stazione sulla ferrovia Winterthur-B\u00fclach-Koblenz e sulla ferrovia Eglisau-Neuhausen.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "345742", "revid": "287204", "url": "https://it.wikipedia.org/wiki?curid=345742", "title": "Lambi", "text": "Lambi () \u00e8 un ex comune della Grecia nella periferia di Creta (unit\u00e0 periferica di Retimo) con 6.133 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Agios Vasileios.\nGeografia fisica.\nIl comune \u00e8 limitato a Nord dai monti Kedros o Kentros di (1771 m) e Csir\u00f2 (904 m)\ne a sud dal mare libico. Al Comune appartengono anche alcuni isolotti disabitati noti con il nome di Paximadia. \u00c8 un territorio prevalentemente montuoso e collinare con grandi distese di oliveti e brevi torrenti. L'economia locale \u00e8 fondata sull'agricoltura e sulla pastorizia e su attivit\u00e0 ad essa connesse. Le localit\u00e0 balneari della costa ricevono un modesto flusso turistico.\nAccesso.\nLa principale via di accesso \u00e8 la Retimo - Aya Galini. Da qui \u00e8 possibile proseguire per il comune di Timbaki.\nCentri principali.\nSpili.\nSpili \u00e8 la sede del municipio. Ha 800 abitanti ed \u00e8 a 30\u00a0km da Retimo.\nAghia Galini.\nAghia Galini \u00e8 un modesto e tranquillo centro balneare di 1041 abitanti sormontato dal massiccio del Monte Ida."}
{"id": "345755", "revid": "287204", "url": "https://it.wikipedia.org/wiki?curid=345755", "title": "Uomo di Grimaldi", "text": ""}
{"id": "345758", "revid": "729019", "url": "https://it.wikipedia.org/wiki?curid=345758", "title": "Battaglia di Hatfield Chase", "text": "La battaglia di Hatfield Chase fu combattuta il 12 o 14 ottobre del 632 o 633 a nord di Doncaster, nello Yorkshire del sud, tra Edwin, re di Deira e Bernicia e \"bretwalda\", o sovrano supremo, e quelle congiunte del reame gallese di Gwynedd (guidate da Cadwallon ap Cadfan) e della Mercia (condotte da Penda).\nEdwin fu ucciso e il suo esercito sconfitto. Poich\u00e9 si era convertito al cristianesimo nel 627, mentre gli attaccanti erano rimasti pagani, subito dopo la sua morte fu considerato santo e martire Anche il figlio Osfrith trov\u00f2 la morte durante lo scontro, mentre l'altro figlio, Eadfrith, fu catturato da Penda e successivamente eliminato.\nL'attacco a Edwin e la sua sconfitta furono dovuti probabilmente alla minaccia che la sua potenza rappresentava per gli altri sovrani della regione. Pochi anni prima il re Cadwallon era stato assediato e sconfitto da Edwin, che aveva aggiunto ai propri domini l'Anglesey. Penda cercava di consolidare il proprio potere sulla Mercia: secondo il Venerabile Beda riusc\u00ec infatti a salire sul trono proprio in seguito alla vittoria ottenuta. All'alleanza potrebbe aver partecipato anche la casa reale di Bernicia, che in seguito alla sconfitta e uccisione del re Aethelfrith aveva perduto i propri domini a vantaggio di Edwin: il figlio di Aethelfrith, Eanfrith, ottenne infatti il trono di Bernicia dopo la battaglia, mentre il cugino di Edwin, Osric, ebbe il trono di Deira.\nL'alleanza tuttavia non si mantenne a lungo e l'anno successivo Cadwallon uccise Eanfrith e fu a sua volta sconfitto e ucciso dal fratello di questi, Oswald, che riusc\u00ec quindi a riunire nuovamente nelle sue mani Bernicia e Deira, dando definitivamente origine al potente regno di Northumbria e divenne a sua volta \"bretwalda\"."}
{"id": "345762", "revid": "111373", "url": "https://it.wikipedia.org/wiki?curid=345762", "title": "H\u00fcntwangen", "text": "H\u00fcntwangen (toponimo tedesco) \u00e8 un comune svizzero di 1\u00a0025 abitanti del Canton Zurigo, nel distretto di B\u00fclach.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nH\u00fcntwangen \u00e8 servito dalla stazione di H\u00fcntwangen-Wil sulla ferrovia Eglisau-Neuhausen.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "345764", "revid": "212348", "url": "https://it.wikipedia.org/wiki?curid=345764", "title": "Provincia della Lapponia", "text": "La provincia della Lapponia (\"Lapin l\u00e4\u00e4ni\" in finlandese, \"Lapplands l\u00e4n\" in svedese) \u00e8 stata dal 1997 al 2009 una delle sei grandi province della Finlandia.\nGeografia fisica.\nConfinava a sud con la provincia di Oulu, a ovest si affacciava sul Golfo di Botnia e con la contea svedese di Norrbotten, a nord confinava con la contea norvegese di Finnmark ed a est con l'oblast russo di Murmansk.\nLa provincia della Lapponia era la pi\u00f9 grande della Finlandia, costituendo il 30% della superficie totale della nazione, pi\u00f9 grande del Belgio, Paesi Bassi e Lussemburgo (Benelux) insieme. La provincia aveva comunque una bassa densit\u00e0 di popolazione, comprendendo circa 190.000 abitanti (2 persone/chilometro quadrato). \u00c8 composta da sei distretti (Kemi-Tornio, Rovaniemi, valle del Tornio, Lapponia montana, Lapponia settentrionale e Lapponia orientale) e quattro citt\u00e0 (Tornio, Kemi, Rovaniemi e Kemij\u00e4rvi).\nAmbiente flora e fauna.\nLa Lapponia \u00e8 caratterizzata dalla presenza della taiga (la foresta boreale di conifere) e della tundra artica.\nIl paesaggio della provincia \u00e8 caratterizzato dalla presenza di numerose colline alberate denominate tunturi.\nGli animali tipici sono le renne, gli orsi, i lupi ed i ghiottoni.\nAmministrazione.\nLa provincia della Lapponia era costituita da una sola regione, chiamata Lapin maakunta."}
{"id": "345778", "revid": "47767", "url": "https://it.wikipedia.org/wiki?curid=345778", "title": "M\u00fcller Thurgau", "text": ""}
{"id": "345796", "revid": "110157", "url": "https://it.wikipedia.org/wiki?curid=345796", "title": "Wasterkingen", "text": "Wasterkingen (toponimo tedesco) \u00e8 un comune svizzero di 562 abitanti del Canton Zurigo, nel distretto di B\u00fclach.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "345798", "revid": "466539", "url": "https://it.wikipedia.org/wiki?curid=345798", "title": "Band of Brothers - Fratelli al fronte", "text": "Band of Brothers - Fratelli al fronte (\"Band of Brothers\") \u00e8 una miniserie televisiva statunitense in 10 puntate prodotta da Steven Spielberg e Tom Hanks con la partecipazione della rete HBO nel 2001.\nLa miniserie \u00e8 stata ispirata dal libro del 1992 \"Banda di fratelli\" (\"Band of Brothers: E Company, 506th Regiment, 101st Airborne from Normandy to Hitler's Eagle's Nest\"), scritto dallo storico Stephen Ambrose, che ha anche partecipato alla produzione in qualit\u00e0 di consulente.\nTrama.\nAmbientata durante la seconda guerra mondiale (precisamente dal 1942 al 1945), la miniserie segue le vicende della Compagnia Easy del 2\u00ba Battaglione, 506\u00ba Reggimento di Fanteria Paracadutista, 101\u00aa Divisione Aviotrasportata dell'esercito degli Stati Uniti, partendo dal loro addestramento a Camp Toccoa, passando per la loro assegnazione al fronte europeo e seguendo i combattimenti fino alla fine della guerra.\nProduzione.\nLa miniserie \u00e8 tratta dalla omonima pubblicazione di Stephen Ambrose, autore anche di \"D-Day\", il libro che ha fornito lo spunto per la realizzazione del film \"Salvate il soldato Ryan\", di cui Ambrose \u00e8 stato anche consulente storico. La scomparsa nel 2002 dello scrittore ha messo fine al trinomio Spielberg-Hanks-Ambrose che, visto gli ottimi lavori realizzati in sinergia, prometteva un terzo capitolo degno dei due precedenti.\nIl titolo della miniserie, e del libro dalla quale \u00e8 tratta, \u00e8 preso da un passo dell\"Enrico V\" di William Shakespeare (\"atto IV, scena 3\"). La miniserie \u00e8 stata interamente girata in Gran Bretagna e si stima che sia costata 125 milioni di dollari.\nAccuratezza storica.\nIn alcune puntate (3\u00aa, 4\u00aa e 6\u00aa) si vedono entrare in azione diversi tipi di mezzi corazzati tedeschi, ma non si tratta di mezzi autentici, molto difficili da reperire: si tratta del risultato di un grosso lavoro di trasformazione, attuato dai tecnici della produzione su veicoli di pi\u00f9 facile reperibilit\u00e0.\nIl Panzer VI Tiger I \u00e8 stato realizzato su un T-34/85 sovietico (si tratta probabilmente dello stesso usato in \"Salvate il soldato Ryan\"), il semovente Sturmgesch\u00fctz III \u00e8 stato ricavato modificando un FV-432 APC inglese, il cacciacarri Jagdpanzer V Jagdpanther \u00e8 stato ricavato da un T-54/55 sovietico; il semicingolato Sd.Kfz. 251 \u00e8 un OT-810 cecoslovacco, molto simile al modello tedesco, a cui sono state dipinte le croci di ferro sulle fiancate.\nNel terzo episodio della serie il soldato Albert Blithe \u00e8 gravemente ferito e al termine dell'episodio viene detto che mor\u00ec nel 1948, non riprendendosi mai n\u00e9 fisicamente n\u00e9 psicologicamente dalle sue ferite. In realt\u00e0 il sergente combatt\u00e9 anche in Olanda e a Bastogne, sopravvisse alla guerra e continu\u00f2 la carriera militare. Mor\u00ec in Germania Ovest per un'ulcera perforante nel 1967.\nDistribuzione.\nLa miniserie \u00e8 andata in onda sul canale statunitense HBO dal 9 settembre al 4 novembre 2001. In Italia \u00e8 stata trasmessa in chiaro da Rete 4 dal 16 gennaio al 14 febbraio 2003, e successivamente dal canale satellitare Duel TV a partire dal 22 aprile 2004. Nel 2013 viene messa in onda da Rai Movie in seconda serata domenicale e nel 2019 sulle reti di Sky Atlantic.\nInserto speciale: \"We Stand Alone Together\".\nOgni puntata inizia con un commento dei veterani della seconda guerra mondiale, tratto da \"We Stand Alone Together\", un documentario diretto da Mark Cowen con interviste ai reduci della compagnia Easy. Nel sesto DVD della miniserie HBO si trovano inoltre inserti speciali sul making of di \"Band of Brothers\" e un diario video di Ron Livingston (Lewis Nixon) sull'addestramento degli attori.\nRiconoscimenti.\nHa ricevuto 19 nomination agli Emmy Award e ne ha vinti 6. Inoltre ha vinto un Golden Globe come miglior mini-serie o film per la televisione (2002) e un premio dell'American Film Institute."}
{"id": "345799", "revid": "2021092", "url": "https://it.wikipedia.org/wiki?curid=345799", "title": "Guariento di Arpo", "text": "Essendo piuttosto scarsa la documentazione scritta su questo artista padovano del Trecento, i suoi dati biografici vanno accolti con molta cautela: cos\u00ec, data e luogo di nascita sono solo indiziari, mentre la data di morte va intesa nel senso di un \"terminus ante quem\". Per certo si sa che Arpo non \u00e8 un toponimo, bens\u00ec il nome del padre, e che il pittore fu attivo a Padova al servizio dei signori della citt\u00e0, i Da Carrara, e a Venezia, dal 1338 al 1367.\nA Padova.\nLa sua presenza \u00e8 documentata a Padova, nella chiesa degli Eremitani a partire dal 1338. Prima del 1332 si data l'unica opera firmata del Guariento, una \"Croce\" stazionale, ora al Museo civico di Bassano, proveniente dalla chiesa di san Francesco. Il \"Polittico dell'Incoronazione\", proveniente dal duomo di Piove di Sacco, \u00e8 datato 1344. Gi\u00e0 in queste prime opere la probabile formazione giottesca del Guariento manifesta una diversa eleganza gotica, mentre il colore assume timbri raffinati e preziosi. Del 1351 sono le decorazioni a fresco per le tombe di Ubertino e Jacopo I Da Carrara, originariamente nell'abside della chiesa di Sant'Agostino e ora, in pochi frammenti superstiti, agli Eremitani; l'adesione al bizantinismo di Paolo Veneziano si palesa nella ricca decorazione e nella tipologia dei volti, ma la ricerca del realismo resta evidente nella struttura spaziale del trono e nella volont\u00e0 ritrattistica. Verso il 1357 si data la decorazione della cappella privata della Reggia Carrarese, di cui si conserva un affresco nella pinacoteca Malaspina. Presso la Loggia dei Carraresi restano gli affreschi con le storie veterotestamentarie, dipinte su due fasce e senza soluzione di continuit\u00e0, caratterizzate da una fresca vena narrativa, mentre le tavole dipinte del soffitto (\"Madonna col Bambino, San Matteo e Gerarchie angeliche, \"57x80 cm) sono in gran parte conservate nel Museo d'arte medievale e moderna di Padova. Vi sono rappresentati i nove cori angelici, nella classica suddivisione in tre gerarchie elaborata dallo Pseudo-Dionigi l'Areopagita nel \"De coelesti hierarchia\", con angeli che proteggono pellegrini e marinai, giudicano le anime dei morti o conculcano e incatenano i demoni.\nNella realizzazione di queste opere egli segu\u00ec l'angelologia medievale, con figure sinuose e longilinee, di linearismo tipicamente gotico soprattutto nei sontuosi panneggi falcati, nelle quali infuse una plasticit\u00e0 di derivazione giottesca. Evidente \u00e8 anche il retaggio bizantineggiante, ancora molto vivo nell'area di influenza veneziana: caratteristiche dell'iconografia bizantina sono, per esempio, l'aspetto ieratico dei personaggi, le loro acconciature calligrafiche, la vacua fissit\u00e0 degli sguardi, le ali \"fiammeggianti\" o, nelle rappresentazioni dell\"Arcangelo Michele\" qui riprodotte, la preferenza per gli abiti da dignitario di corte con in mano la bilancia per pesare le anime (la cosiddetta \"psicostasia\"), rispetto a quella occidentale di condottiero delle schiere angeliche contro quelle degli angeli ribelli.\nDella prima met\u00e0 del settimo decennio \u00e8 la decorazione del presbiterio e dell'abside della chiesa degli Eremitani, con le \"Storie dei Santi Giacomo Minore, Filippo e Agostino\". Nel catino absidale dipinse il \"Paradiso\" e nello zoccolo, in finto marmo monocromo, i \"Sette pianeti e le relative et\u00e0 dell'uomo\" e le \"Storie della Passione di Cristo\". Le scene narrative sulle pareti del presbiterio sono affrontate con immediatezza quasi popolaresca e con precisione prospettica nei paesaggi e nelle architetture; nello zoccolo Guariento torna al gotico, ma accentuando gli aspetti drammatici nel modo di trattare la linea e il colore.\nA Venezia e Bolzano.\nA Venezia nel 1361 dipinse le \"Virt\u00f9\" a monocromo nell'abside della basilica dei Santi Giovanni e Paolo, originariamente collegate alla tomba del doge Dolfin. Nel 1365, sotto il dogato di Marco Corner, gli fu commissionato un grande affresco per la Sala del Maggior Consiglio all'interno del Palazzo Ducale, dove realizz\u00f2 una monumentale \"Incoronazione della Vergine davanti alle gerarchie celesti\", comunemente conosciuta con il nome di \"Paradiso\" e gravemente danneggiata nell'incendio del 1577.\nFu attivo anche a Bolzano, dove affresc\u00f2 nella Chiesa dei Domenicani la cappella di San Nicola, oggi distrutta."}
{"id": "345805", "revid": "123700276", "url": "https://it.wikipedia.org/wiki?curid=345805", "title": "Football Club Dilettanti Rhodense", "text": "Il Football Club Dilettanti Rhodense (brevemente e comunemente Rhodense) \u00e8 una societ\u00e0 calcistica italiana con sede a Rho, nella citt\u00e0 metropolitana di Milano. \nFondata nel 1913 come \"Foot-Ball Club Rho\", vanta quale maggiore successo alcune partecipazioni ai campionati di Serie C1 e Serie C2 tra gli anni 1970 e 1980. Ricostituita nel 1990 (a seguito di una bancarotta) come \"Rhodense Nuova Football Club\", non \u00e8 da allora pi\u00f9 riuscita a risalire nel professionismo.\nNella stagione 2021-2022 milita nel girone A di Eccellenza Lombardia, quinto livello del campionato italiano di calcio.\nStoria.\nLa societ\u00e0 nasce nel 1913 col nome di \"Foot-Ball Club Rho\", mutato poco dopo in \"Associazione Calcio Rhodense\". L'iniziativa si debbe al sacerdote Felice Ercoli, membro della comunit\u00e0 cittadina degli Oblati.\nDopo oltre settant'anni trascorsi nel dilettantismo, la Rhodense approda ai campionati professionistici durante gli anni ottanta. In quel decennio, la Rhodense ha disputato il campionato di Serie C1 nella stagione 1981-1982 (dopo aver vinto il campionato di C2 l'anno precedente) sotto la guida tecnica di Romano Gattoni e con Efisio Borsani presidente. La squadra ha militato in Serie C2 per un totale di 5 anni, nei campionati 1979-1980 e 1980-1981 e dal 1982-1983 al 1984-1985.\nDopo una grave crisi finanziaria che la fece precipitare nei dilettanti di Prima Categoria dopo 4 retrocessioni consecutive, la Rhodense cessa l'attivit\u00e0 sportiva fino al 1990, anno in cui un gruppo di imprenditori locali fonda la \"Rhodense Nuova F.C.\". Nella stagione 1992-1993 la Rhodense Nuova diviene \"F.C. Rhodense\". Ripartendo dal campionato di Terza Categoria in pochi anni riesce a guadagnare la Promozione (1995-1996) e con la vittoria nella stagione 2000-2001 approda, per la prima volta con la nuova gestione, in Eccellenza Lombardia, dove gioca fino al 2006, quando retrocede nuovamente.\nDopo 10 stagioni in Promozione, al termine del campionato 2015-2016 torna in Eccellenza ma l'anno successivo perde lo spareggio play-out e retrocede. Prova l'immediata risalita ma non vi riesce per un soffio, rimandando comunque il ritorno in Eccellenza alla stagione 2018-2019.\nColori e simboli.\nLa divisa interna della Rhodense \u00e8 di norma in tinta unita arancione, abbinata a calzoncini neri.\nStrutture.\nLa prima squadra disputa le proprie gare interne allo stadio Luigi Panico di via Cadorna; le giovanili hanno invece la loro sede al campo sportivo di via Verga."}
{"id": "345820", "revid": "550776", "url": "https://it.wikipedia.org/wiki?curid=345820", "title": "Uomo di Chancelade", "text": "L'Uomo di Chancelade \u00e8 rappresentato dallo scheletro di un uomo di 55-65 anni.\nLo scheletro fu trovato a Chancelade, in Francia, sepolto in posizione forzatamente flessa, come fanno oggi i Boscimani ed alcune trib\u00f9 australiane. datata 12000-17000 a.C."}
{"id": "345836", "revid": "486946", "url": "https://it.wikipedia.org/wiki?curid=345836", "title": "Khoonda", "text": ""}
{"id": "345837", "revid": "767487", "url": "https://it.wikipedia.org/wiki?curid=345837", "title": "Gravimetria", "text": "La gravimetria \u00e8 la branca della geofisica che si occupa dello studio e della misura del campo gravitazionale. Tale misura pu\u00f2 essere volta anche a determinare indirettamente le caratteristiche della materia che a tale campo ha dato origine, e quindi, ad esempio, a determinare la distribuzione delle masse al di sotto della superficie planetaria, o le anomalie di quota di quest'ultima.\nUnit\u00e0 di misura.\nIl campo gravitazionale \u00e8 misurato in unit\u00e0 di accelerazione. L'unit\u00e0 di misura dell'accelerazione, nel sistema internazionale \u00e8 il metro al secondo quadrato, abbreviato come formula_1.\nL'unit\u00e0 di misura corrispondente nel sistema cgs \u00e8 il gal, o \"galileo\" (simbolo: \"Gal\"), pari ad un centimetro al secondo quadrato. Talvolta le misure vengono inoltre espresse in unit\u00e0 di formula_2, pari all'accelerazione di gravit\u00e0 standard sulla superficie terrestre (convenzionalmente pari a formula_3).\nMetodi di misura.\nUn generico strumento in grado di misurare l'accelerazione gravitazionale \u00e8 detto gravimetro. Poich\u00e9 la relativit\u00e0 generale afferma che l'accelerazione gravitazionale \u00e8 indistinguibile da una qualunque altra accelerazione, il gravimetro pu\u00f2 essere considerato un particolare tipo di accelerometro.\nAd esempio, una bilancia a molla pu\u00f2 essere considerata un gravimetro se la massa che vi si colloca \u00e8 nota \"a priori\" e si utilizza la misura di peso fornita per risalire all'accelerazione gravitazionale locale.\nPer misure pi\u00f9 precise, quali quelle richieste per individuare variazioni di densit\u00e0 nelle rocce che formano la crosta terrestre (la cui precisione \u00e8 dell'ordine dei microgal), sono necessari gravimetri pi\u00f9 sofisticati. Ne esistono di vario tipo, tra cui alcuni che sono sostanzialmente delle versioni pi\u00f9 raffinate della bilancia a molla descritta in precedenza.\nStoria del gravimetro.\nIl gravimetro moderno fu inventato da Lucien LaCoste e da Arnold Romberg nel 1936. I due in seguito lo perfezionarono, lavorando anche alla realizzazione di modelli di gravimetro utilizzabili a bordo di navi, modelli resistenti al calore (da impiegarsi per esempio in trivellazioni profonde) e modelli leggeri, portatili. L'impianto del loro progetto rimane in uso ancora oggi, con migliorie nell'acquisizione e nell'analisi dei dati.\nFattori di qualit\u00e0.\nOltre alla precisione un'altra importante propriet\u00e0 del gravimetro \u00e8 la stabilit\u00e0, che permette di controllare i cambiamenti del campo gravitazionale, i quali possono essere dovuti a spostamenti di masse all'interno della Terra o a movimenti verticali della crosta terrestre cui l'osservatore e il gravimetro sono solidali, con conseguente variazione dell'intensit\u00e0 del campo gravitazionale dovuta alla variata distanza dal centro del pianeta (si ricordi che il campo gravitazionale varia di circa 0.3 mGal al metro d'altezza). Lo studio di tali variazioni del campo gravitazionale fa parte del campo della geodinamica.\nTutti i gravimetri moderni utilizzano le cosiddette molle a lunghezza nulla basate su tecnologia al quarzo per reggere la massa di prova e misurarne le accelerazioni. Tali molle non seguono la legge di Hooke che prevede proporzionalit\u00e0 tra l'elongazione e la forza esercitata: esse invece esercitano una forza proporzionale alla propria lunghezza complessiva.\nGrazie a questa tecnologia si possono costruire oscillatori verticali con un periodo dell'ordine del migliaio di secondi, con il risultato di disaccoppiare la massa di test dalle oscillazioni dovute alle vibrazioni locali e al rumore meccanico ottenendo cos\u00ec un aumento notevole nella sensibilit\u00e0 del gravimetro.\nL'impiego del quarzo garantisce di minimizzare le interferenze dovute alla presenza di campi elettrici o magnetici. Inoltre la massa di prova \u00e8 in genere posta in un contenitore sigillato per isolarla dagli effetti dovuti ai cambiamenti di pressione atmosferica e al vento.\nEsistono gravimetri progettati per essere montati su veicoli, inclusi aerei e navi. Tali gravimetri speciali sono in grado di tenere conto del moto del veicolo tramite opportuni sensori e di sottrarne l'accelerazione dalle misure. Spesso tale accelerazione \u00e8 centinaia o migliaia di volte superiore alla risoluzione dello strumento.\nApplicazioni delle prospezioni gravimetriche.\nLe misure gravimetriche di precisione sono oggi largamente utilizzate, in geofisica, per misurare l'anomalia gravitazionale.\nNella prospezione gravimetrica vengono misurate le variazioni delle componenti verticali della gravit\u00e0 che ci sono tra diversi punti del terreno. Questo genere di indagine del suolo trova applicazione:"}
{"id": "345838", "revid": "111373", "url": "https://it.wikipedia.org/wiki?curid=345838", "title": "Wil (Zurigo)", "text": "Wil (toponimo tedesco) \u00e8 un comune svizzero di 1\u00a0372 abitanti del Canton Zurigo, nel distretto di B\u00fclach.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nWil \u00e8 servito dalla stazione di H\u00fcntwangen-Wil sulla ferrovia Eglisau-Neuhausen.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "345840", "revid": "1577172", "url": "https://it.wikipedia.org/wiki?curid=345840", "title": "Sport Club Marsala 1912", "text": "Lo Sport Club Marsala 1912, comunemente noto come Marsala Calcio o semplicemente Marsala, \u00e8 una societ\u00e0 calcistica italiana con sede nella citt\u00e0 di Marsala. Gioca le sue gare interne allo Stadio Antonino Lombardo Angotta.\nHa vissuto il suo periodo di maggiore popolarit\u00e0 tra gli anni cinquanta e gli anni novanta, nei quali prese parte a numerosi campionati di Serie C. Tornato tra i professionisti nel 1995, riconquist\u00f2 la Serie C1 nel 1998.\nFondata nel 1912, \u00e8 stata rifondata nel 2006 in seguito al fallimento del 2000, conseguentemente al quale il sodalizio rimase inattivo per sei anni. Il 6 settembre 2006 l'allora presidente Salvatore Giacalone, a capo di una nuova societ\u00e0, acquist\u00f2 lo storico marchio, ripartendo dal campionato regionale di Seconda Categoria. La societ\u00e0 per\u00f2, fall\u00ec nuovamente, durante il 2017, rinascendo nel 2018.\nStoria.\nDalle origini fino agli anni sessanta.\nNel 1870 un commerciante inglese di nome John Woodhouse, proveniente da Liverpool, trovatosi a Marsala e venuto a conoscenza dell'alta alcolicit\u00e0 dei vini prodotti dalle uve inzolia e catarratto e, vedendo che per il gusto s'avvicinavano molto ai famosi vini della Spagna e del Portogallo, provvide alla loro lavorazione e diede vita all'industria del vino cui diede il nome della citt\u00e0: Marsala. Gli inglesi portarono quindi il calcio a Marsala. Anche se mancano documenti, appare comunque pi\u00f9 che attendibile la data del 1912 cui si fa ascendere la fondazione della prima societ\u00e0 calcistica marsalese, quasi certamente \"Marsala Football Club\", secondo la moda inglese. Come inglese ne era anche il presidente, Sir Enrico Clark, amministratore dello stabilimento vinicolo Ingham, a Lilibeo.\nIn questi primi 24 mesi di attivit\u00e0, lo Sport Club Marsala ebbe come presidente Enrico Clark, mentre allenatore e direttore tecnico fu un altro inglese, Raffaele White. La squadra aveva ancora tre cittadini d'oltre manica, il portiere Felice Andersson, il centro-mediano Gerardo Thompson ed il mediano Fitzgerald. Oltre al campo del Piazzale dei Mille, i primi anni di vita si svolsero in un terreno da gioco che sorgeva appena fuori dal quartiere Porta Nuova. A pochi metri da dove, qualche decennio dopo, sarebbe sorto lo \"Stadio della Vittoria\", con capienza di circa 4.000 spettatori, che chiuse cinquanta. Il Marsala arriva per la prima volta nel terzo livello calcistico italiano nel 1942-43, anno in cui arriva 6\u00ba nel girone N di Serie C.\nNel 1954 la squadra venne rilevata da Antonino Lombardo Angotta, facoltoso uomo politico e sociale marsalese. Lombardo Angotta presiedette la societ\u00e0 per dieci anni, facendo costruire (inaugurato nel 1956 in occasione di Marsala-Reggina) lo Stadio municipale che oggi porta il suo nome e il cavalcavia per raggiungerlo. Nei dieci anni di presidenza di Lombardo Angotta, il Marsala sfior\u00f2 la promozione in Serie B nel 1959-60, secondo dietro al Foggia. Nella met\u00e0 degli anni sessanta la squadra pass\u00f2 al presidente Aurelio D'Asta, che la riport\u00f2 in Serie C dopo la retrocessione del 1965. Il Marsala torna in Serie C (terza serie unificata) nel 1968 ai danni dell'Acireale, in uno spareggio giocatosi a Palermo il 2 giugno.\nGli anni settanta e ottanta.\nFinite le ere Lombardo Angotta e D'Asta, il Marsala torn\u00f2 nelle mani degli imprenditori vinicoli. Silvano Lombardo, titolare della omonima azienda produttrice del vino marsala, rilev\u00f2 la societ\u00e0.\nNel 1977-78, la squadra giovanile del Marsala ha conquistato il \"Torneo Dante Beretti\" riservato alle formazioni di Serie C, battendo in finale la SPAL per 3-0. Nel 1978, a causa della ripartizione della Serie C unica in C1 e C2, il Marsala, classificatosi solo al 16\u00ba posto, fu retrocesso in Serie C2.\nLa decade si apre con l'annata 1980-81, quando il Marsala si classific\u00f2 quarto.\nNel 1984 la societ\u00e0, affront\u00f2 una difficile crisi societaria, retrocedendo per tre stagioni consecutive, passando cos\u00ec dalla Serie C2 al campionato di 1\u00aa Categoria. DAl campionato 1986-87 viene rilevata dall'Architetto Giacomarro, conquistando la promozione.\nLo stadio Antonino Lombardo Angotta \u00e8 in ristrutturazione e la squadra gioca le partite interne al Campo \"Ciavolo\", oggi abbandonato. Il testa a testa con il Castellammare Calcio culmina in uno spareggio, disputatosi sul campo neutro di Castelvetrano il 24 maggio 1987. Il Marsala, con una rete dal limite dell'area di rigore, realizzata dall'instancabile centrocampista Salvatore Guaiana batte 1-0 il Castellammare e ritorna in Promozione. Nel 1987-88 si classifica 4\u00ba nel campionato di Promozione Siciliana, dove gioca la stracittadina con il Pro Marsala, societ\u00e0 calcistica fino a poco tempo prima conosciuta come PLO (Polisportiva Lilybeum Olimpia) Pizzo. In virt\u00f9 del 4\u00ba posto, della fusione con il Pro Marsala per la mole di spettatori presenti allo stadio e in trasferta, la lega decide di ammettere il sodalizio siciliano in Serie D dopo una stagione di Promozione Siciliana.\nLa stagione 1988-89, in serie D, \u00e8 segnata dalle reti di Mario Guidotti, attaccante di Viareggio. Guidotti, tra il 1988 e il 1994, in tre stagioni e mezza di militanza nel Marsala, conter\u00e0 41 reti.\nAnni novanta.\nNella stagione 1991-92 il Marsala riusc\u00ec ad ottenere un terzo posto.\nNel 1994-95, la squadra, intanto passata sotto l'amministrazione dell'avvocato Diego Maggio, dirigente, dal 2018 in pensione, della ex Provincia Regionale di Trapani (nonch\u00e9 ex giocatore e in seguito allenatore del Marsala Volley 1919), squadra con la quale ottenne nel campionato 1994/'95 a promozione in serie C2), venne affidata a Mario Buccilli, ciociaro di Sora storico seguace di Zden\u011bk Zeman, di cui fu suo secondo al Fenerbah\u00e7e. Buccilli era stato un difensore in Serie B, dove aveva giocato con Sambenedettese, Avellino e Rimini. La squadra ritorna in Serie C2 dopo 11 anni (ultima volta nel 1984).\nLa squadra ritorna ai Lombardo degli anni settanta, nella persona di Marika Lombardo, coniuge di Domenico Giacomarro, ex calciatore di serie A nell'Hellas Verona.\nNel 1995-96, Buccilli dopo la riconferma, venne esonerato e la squadra venne affidata a Giuseppe Raffaele. Il Marsala 1912 raggiunse la salvezza ai \"play out\". La stagione 1995-96 \u00e8 segnata dai gol di Giovanni Sorce, ex Parma e Licata. Lo stesso Sorce infatti, torner\u00e0 due anni pi\u00f9 tardi a Marsala, per vincere il campionato e conquistare una promozione in Serie C1.\nNella stagione 1996-1997, sulla panchina del Marsala siede Giorgio Taormina, ex calciatore di Serie B. La squadra colleziona risultati negativi non riuscendo ad uscire dalla crisi, cos\u00ec Taormina viene esonerato e sostituito da Antonucci, anch'egli poi esonerato per richiamare Taormina. Nella finestra di mercato di gennaio, Domenico Giacomarro lascia addirittura il Marsala per passare all'Altamura Calcio, squadra pugliese antagonista nella lotta serrata per la salvezza. Taormina viene esonerato nuovamente, per dar spazio a Massimo Morgia. Morgia ridisegna la squadra col suo 3-4-3, inserisce il centrocampista Mauro Picconi (ex Ternana e Lucchese in B, a Marsala per tre anni, in cui nell'ultimo, il 1999, da capitano) e il difensore Flavio Chiti, ex Foggia in Serie A.\nLa squadra si presenta ai play out contro l'Altamura dell'ex Giacomarro. il Marsala rimane in Serie C-2.\nNell'estate del 1997, la squadra venne affidata al presidente Leonardo Mannone e al riconfermato allenatore Massimo Morgia. La squadra al debutto in casa batte il Sora di Michele Marcolini per 2-0. Il Marsala vinse il campionato con una giornata d'anticipo.\nNella partita contro il , il Marsala perse per 0-3.\nSuccessivamente il Marsala conquist\u00f2 la matematica promozione in Serie C1. Nei play off, il elimin\u00f2 il nelle semifinali, e il Benevento Calcio in finale, conquistando la C1 e facendo compagnia al Marsala nel salto di categoria.\nDurante la stagione 1997-98, fu organizzato il Trofeo \"Marsala Citt\u00e0 del Vino\". Si tratt\u00f2 di un triangolare disputato dalla compagine siciliana contro e Amburgo. La prima partita, Marsala-Feyenoord, vide il Marsala vittorioso per 1-0 con gol di Emanuele Germano. La seconda partita, Amburgo-Feyenoord, termin\u00f2 1-1. Nella terza partita, Marsala-Amburgo fin\u00ec ai rigori con i tedeschi vittoriosi; decisivo, sia a calciare che a parare, il portiere Hans-J\u00f6rg Butt.\nNell'estate del 1998, per festeggiare la vittoria del campionato di Serie C2, si gioc\u00f2 un'amichevole contro il Napoli Calcio, capitanato da Francesco Baldini e Igor Protti, che militava in Serie A. Il Marsala vinse per 1-0, grazie ad un gol di Francesco Marino.\nNella stagione 1998-1999 Morgia chiede due acquisti per andare tentare la promozione in Serie B.\nLa societ\u00e0 non accetta. L'allenatore toscano passa al portandosi in rosanero i difensori Simone Fortini e Francesco Tondo, il centrocampista Mauro Picconi, gli attaccanti Erbini e Giovanni Sorce, il preparatore atletico Vincenzo Teresa e il Direttore Generale Antonio Schio. Tommaso Napoli va alla Nocerina.\nViene ingaggiato il nuovo direttore sportivo, Michele Pirro. La squadra venne affidata ad Agatino Cuttone.\nNonostante dopo due giornate la squadra si trovasse al primo posto a punteggio pieno, deluse molto nel girone d'andata, cos\u00ec l'allenatore Agatino Cuttone venne esonerato.\nNel girone di ritorno la squadra, venne guidata da Luigi Carducci in panchina. Il girone di ritorno \u00e8 caratterizzato dalle reti del bomber Calvaresi e di Patrice Evra. Nonostante le tante vittorie e un duello con l'Ancona, la squadra non riesce per\u00f2 ad evitare i \"play-out\", steccando lo scontro diretto in casa con l'Avellino, appaiato a pari punti ma in vantaggio negli scontri diretti. I play out vengono giocati con la Battipagliese. La squadra vince all'andata (vittoria in Campania 0-1) e pareggia al ritorno (1-1).\nLa squadra 1999-2000 si appresta a disputare il campionato di Serie C1. La squadra venne affidata ad Angelo Orazi che non riusc\u00ec a salvarla. L'ultimo posto a pari merito con l'Atletico Catania sanc\u00ec la retrocessione in Serie C2, essendo il Marsala in svantaggio negli scontri diretti.\nAnni duemila.\nIn estate un fallimento port\u00f2 la societ\u00e0 ad una radiazione. Al fallimento del Marsala \u00e8 stata dedicata una puntata della trasmissione di Raitre \"Sfide\". Leonardo Mannone, presidente del Marsala, fu letteralmente truffato dalla camorra dei Casalesi che dovevano intascare una ingente somma di denaro proveniente dall'Ungheria. In quegli anni, un'operazione simile si poteva compiere soltanto come finanziamento a scopo benefico, cio\u00e8 beneficenza, oppure tramite il contratto d'acquisto di una societ\u00e0 sportiva. I casalesi si avvalsero della figura di Giorgio Chinaglia, come garanzia e, una volta d'accordo su tutto, fu organizzata una conferenza stampa di presentazione della nuova societ\u00e0 nella quale erano presenti Stefano Desideri, ex centrocampista di Roma e , che avrebbe dovuto essere il nuovo allenatore, e Odoacre Chierico che avrebbe ricoperto il ruolo di direttore generale. Una volta firmato il preliminare d'acquisto, gli acquirenti presero il denaro dall'Ungheria e scomparirono nel nulla e Mannone non riusc\u00ec ad adempiere gli impegni presi. Nonostante le cessioni record di Patrice Evra e Paolo Cozzi al Monza per 1,2 miliardi di lire, la societ\u00e0, nonostante non avesse i conti in rosso, fu costretta a dichiarare fallimento e il Marsala dovette cos\u00ec abbandonare la serie C1 per andare a giocare nell'Eccellenza Siciliana.\nNel 2000, dopo aver acquisito il titolo del \"Don Bosco Partinico\", squadra di Eccellenza, il club \u00e8 ritornato in Serie D sotto il nome di \"Associazione Sportiva Marsala 2000\", militandovi per tre stagioni salvo poi retrocedere e fallire nuovamente nel 2005. Il 6 settembre 2006 lo Sport Club Marsala 1912 \u00e8 rinato grazie ad un gruppo di imprenditori che ne hanno acquistato il marchio: la squadra \u00e8 stata quindi inserita nei quadri del campionato siciliano di Seconda Categoria. La squadra si \u00e8 aggiudicata la promozione diverse giornate prima della fine del torneo, conquistando cos\u00ec la promozione in Prima Categoria.\nLa citt\u00e0 di Marsala ha presentato per qualche anno, anche altre due squadre: l'U.S.D. Petrosino Marsala, nata come \"espansione\" della societ\u00e0 calcistica della citt\u00e0 di Petrosino, e la Societ\u00e0 Calcio Marsala A.S.D., nuova denominazione di una squadra locale conosciuta fino al 2006 come \"Bosco 1970\".\nNel giugno 2007, il Marsala A.S.D. e il Marsala 1912 stavano per raggiungere un accordo per la fusione tra i due sodalizi, ma cos\u00ec non fu. Lo Sport Club Marsala 1912 diede vita ad una fusione con un'altra societ\u00e0 locale: l\"'U.S. Kennedy Birgi 1967\", appena promosso nel campionato di Promozione. Sar\u00e0 questo il campionato disputato dallo Sport Club Marsala 1912 nel corso della stagione 2007-08, che lo vedr\u00e0 salvo dopo lo spareggio di Bagheria contro la Sancataldese, terminato 1-1, in virt\u00f9 della migliore classifica degli azzurri rispetto agli avversari. L'anno successivo il Marsala ottiene la promozione in Eccellenza attraverso i \"play-off\", vinti contro lo Sporting Arenella, visto che nella stagione regolare era stato raggiunto il terzo posto. Il Marsala vinse 2-1.\nAnni duemiladieci.\nLa stagione 2009-10 vede il Marsala 1912 neopromosso in Eccellenza. La squadra \u00e8 affidata a Salvatore Brucculeri, reduce da un campionato di Eccellenza vinto con il Mazara. La squadra inizialmente vince qualche partita. L'ingaggio del portiere Pietro Iacono, ex , su tutti.\nLa squadra comincia una rimonta nei confronti della capolista Favara, arrivando allo scontro diretto fuori casa e pareggiandolo per 0-0. Con una giornata d'anticipo, il Marsala batte l'Akragas e ritorna in Serie D.\nIl 18 maggio 2010 avviene la fusione con la Societ\u00e0 Calcio Marsala A.S.D., dopo che i dirigenti della stessa hanno ceduto il titolo di Eccellenza all', entrando a far parte della societ\u00e0. Si arriva all'esonero dell'allenatore Gerardi, che provoca una spaccatura tra le due frange di societ\u00e0 operanti. Ad operare per il Marsala rimane solo la fetta di societ\u00e0 del Marsala 1912, quella che aveva vinto il campionato. La guida tecnica viene affidata a Nicol\u00f2 Sciacca, ex centrocampista di Serie A, che riesce a salvare la squadra dopo i play out con il Modica.\nLa stagione 2011-12, quella in cui la societ\u00e0 marsalese ha festeggiato il suo centenario, \u00e8 travagliata per i problemi economici societari. Il 50% della societ\u00e0 \u00e8 ancora out. La squadra \u00e8 affidata al riconfermato Nicol\u00f2 Sciacca. A fine girone d'andata, il Marsala \u00e8 in testa alla classifica, gioca e vince per 2-0 la partita col Cosenza. Il Marsala torna a fine stagione in Eccellenza.\nNel 2012-13 il Marsala si gioca la permanenza in Eccellenza contro la Parmonval, allo stadio Antonino Lombardo Angotta in gara secca. Il Marsala vince 2-1.\nNel 2014-15 il Marsala vince per la prima volta i due principali trofei regionali: la Coppa Italia Dilettanti contro il Giarre Calcio, e il 15 marzo 2015, con tre giornate di anticipo, vince il campionato e viene promosso in Serie D. Seguono due retrocessioni consecutive che portano, al termine del campionato di Eccellenza 2016-2017, il Marsala in Promozione.\nIl 3 luglio 2017 il sodalizio passa dalle mani del \"Gruppo Gerardi\" a quelle di Luigi Vinci, che diventa nuovo amministratore unico. Pochi giorni dopo, lo stesso Vinci, entra a far parte della neonata \"A.S.D. Marsala Calcio\" di Giuseppe Milazzo, in seguito all'acquisizione del Riviera Marmi Custonaci, militante in Eccellenza, ed al conseguente cambio di denominazione e spostamento della sede operativa a Marsala. Lo S.C. Marsala 1912 non viene dunque iscritto in Promozione e il nuovo sodalizio, con co-presidenti Luigi Vinci e Giuseppe Milazzo, manifesta le intenzioni di disputare un campionato di vertice e di acquistare, in un futuro prossimo, lo storico marchio dello Sport Club Marsala 1912, in modo da acquisirne la tradizione sportiva; operazione che si rivela complicata a causa dell'ostruzionismo dei soci di minoranza dello S.C. Marsala 1912, riluttanti ad avallare la liquidazione del club.\nNell'estate 2018, il Paceco 1976 (club retrocesso dalla Serie D), vende il proprio ramo d'azienda allo Sport Club Marsala 1912, detentore del marchio storico e della tradizione sportiva ultracentenaria della citt\u00e0 lilibetana, rimasto inattivo nella stagione 2017-2018, di cui Luigi Vinci \u00e8 socio di maggioranza.\nIl 25 luglio, la Federazione assegna la matricola allo \"Sport Club Marsala 1912 S.r.l.s.\", che dunque rinasce e si iscrive al campionato regionale di Eccellenza. Il nuovo tecnico \u00e8 Massimiliano Mazzara, al quale subentra dopo la quarta giornata l'ex azzurro Giovanni Iacono.\nColori e simboli.\nSimboli ufficiali.\nInno.\nL'inno ufficiale dello Sport Club Marsala 1912 \u00e8 stato scritto e musicato dal cantautore marsalese Marco Messineo nel 2009 e s'intitola \"Marsala siamo noi 1912\".\nStrutture.\nStadio.\nLo Sport Club Marsala 1912 gioca le sue gare interne allo Stadio Antonino Lombardo Angotta, con capienza 13.500 posti, costruito nel 1956 proprio dal presidente Lombardo Angotta, presidente per dieci anni, che negli anni sessanta port\u00f2 il club lilibetano quasi in serie B. La prima gara che il club gioc\u00f2 nel nuovo stadio fu Marsala-, terminata con il punteggio di 1-1, con gol per il Marsala di Roberto Lerici.\nIl primo campo di calcio su cui si giocarono le prime sfide cittadine e i primi derby con il Trapani pare sia stato quello ubicato sul Piazzale dei Mille, pressappoco dove adesso sorge la palazzina della Dogana. Oltre al campo del Piazzale dei Mille, fu teatro delle prime sfide un rettangolo di gioco che sorgeva fuori Porta Nuova, un centinaio di metri distante dal luogo dove poi sarebbe sorto lo \"Stadio della Vittoria\". A questi, si deve aggiungere un altro campetto sito dentro il comprensorio degli stabilimenti Ingham.\nNel 1922 era stato allestito a Porta Nuova, poco oltre l'attuale Cinema Impero, un terreno di gioco accettabilmente spianato e livellato, in regola con le blande disposizioni federali di allora, chiamato \"Stadio della Vittoria\", che rimase in funzione fino alla met\u00e0 degli anni cinquanta. Nel 1956 fu ultimato l'odierno stadio, il Municipale, grazie all'opera del presidente di allora Antonino Lombardo Angotta, a cui lo stadio \u00e8 stato intitolato nel 2002 dopo la sua morte.\nDurante i lavori di ristrutturazione dello stadio Angotta, nel 1986, il Marsala disput\u00f2 le gare interne presso il campo sportivo di Ciavolo, una borgata dell'entroterra marsalese.\nAllenatori e presidenti.\nTra gli allenatori che il Marsala ha avuto, che hanno giocato ed allenato in serie A, c'\u00e8 da menzionare Ettore Trevisan che ha anche allenato la nazionale haitiana, ottenendo la qualificazione ai Mondiali di calcio del 1974.\nStatistiche e record.\nStatistiche individuali.\nIl record di presenze \u00e8 tenuto da Gaspare Umile, con 235 partite.\nSoltanto per una volta un calciatore del Marsala ha vinto il titolo di capocannoniere (nei campionati professionistici): nel 1980-81 in serie C/2 gir. D con Franco Marescalco (18 reti), mentre nel 1968-69 in serie C gir. C Tiziano Frieri arriv\u00f2 secondo nella classifica dei bomber (16 reti).\nDi seguito la lista dei recordman lilybetani.\nTifoseria.\nStoria.\nIl primo gruppo del tifo organizzato \u00e8 nato nel 1972 ad opera del capo tifoso Vincenzo Rubino. Intorno alla met\u00e0 degli anni settanta, nasce il Commandos Azzurro e il gruppo Fedelissimi.\nCon il trasferimento della sede in zona Porticella nel 1980, il I club Azzurri - Marsala fu intitolato a Rocco Curatolo scomparso a causa di un male incurabile.\nLe prime forme di tifo organizzato nascono alla fine degli anni settanta con i gruppi \"Supporters\" e \"Fighters\". Negli '80 la citt\u00e0 vive un'impennata del tifo organizzato, grazie al raggiungimento della serie A-2 di Basket (gruppo trainante al Palazzetto i \"Loosers\"). Contemporaneamente, nel calcio, si formano prima gli \"Head Hunters\", poi \"Nasty Boys\", che terranno in mano il tifo organizzato nella citt\u00e0 per diversi anni, precisamente fino al 1996, anno della scissione del gruppo tra vecchi e giovani, divisi in \"Vecchia Guardia\" (gi\u00e0 presenti da anni, diventa un vero e proprio gruppo) e \"Giovent\u00f9 Biancazzurra\".\nNel 1997 alla \"Giovent\u00f9 Biancazzurra\" e alla \"Vecchia Guardia\" si aggiunge un nuovo club del tifo organizzato composto in prevalenza da giovani, nasce cos\u00ec la Falange Biancazzurra, che partecipa a tutte le trasferte del vittorioso campionato di Serie C2 1997-98.\nDurante il campionato 1997-98 nascono il Gruppo Supportes e Gli Skizzati di Porta Nuova. L'eccessiva frammentazione del tifo organizzato locale ha determinato successivamente l'unificazione di tutte le sigle nel Collettivo Lilybetano (tranne gli Skizzati). Il gruppo, accostato da una piccola frangia dei Supporters e da un nuovo gruppo, le Brigate, segue l'A.S. Marsala 2000, ex Don Bosco Partinico, fino al nuovo fallimento. Seguono anni di silenzio dovuti all'assenza di una squadra che portasse il simbolo storico. Nel 2006, anno di rinascita dello Sport Club Marsala 1912, il Gruppo Supporters torna a seguire la rinata formazione lilibetana, rifondando il movimento Ultras nella citt\u00e0. Il principale gruppo di tifo organizzato fino al 2019 \u00e8 stato quello posto nella Curva Nord, denominato Lilibetani 397 a.C. Tuttavia, nei primi giorni del 2019, il gruppo Lilibetani 397 a.C. annunciava il suo scioglimento a causa del furto dello striscione subito ad opera degli ultras dell'Acireale. \nA seguito dello scioglimento dei \"Lilibetani 397 a.C.\", nel 2019 sono nati altri gruppi: Aggregate, vecchie maniere, Capo Boeo, Nucleo Ribelle e Street Boys. Questi ultimi due, sono gli unici gruppi a essere rimasti attivi, unendosi formalmente sotto la sigla \"Figli di Marsala\". \nAltre sigle comparse dagli anni settanta ad oggi: \"Blue Rebels, Fighters, Supporters, Alcool Group, Furiosi, Ultras 94, Collettivo Via Istria Anti C.U.C.N., Bad Boys, Brigate, Banda Arco, Via Mazzini.\"\nGemellaggi e rivalit\u00e0.\nUna rivalit\u00e0 esiste fra i club dei due maggiori centri della provincia di Trapani. Il primo incontro in assoluto \u00e8 del 7 gennaio 1912, fra l'\"U.S.Trapanese\" e la \"Lillibeum Marsala\", giocato al campo di via Spalti a Trapani e terminato con la vittoria dei trapanesi per 4-1.\nI primi incontri ufficiali risalgono invece al campionato di Terza Divisione 1930-1931, e si conclusero 1-1 a Trapani e 2-1 per i lilibetani a Marsala.\nSi fa risalire al 7 gennaio del 1912 il primo derby:"}
{"id": "345845", "revid": "486946", "url": "https://it.wikipedia.org/wiki?curid=345845", "title": "Marsala Calcio", "text": ""}
{"id": "345852", "revid": "486946", "url": "https://it.wikipedia.org/wiki?curid=345852", "title": "Sport Club Marsala", "text": ""}
{"id": "345863", "revid": "124123", "url": "https://it.wikipedia.org/wiki?curid=345863", "title": "Rolando Panerai", "text": "In una carriera che copre pi\u00f9 di settant'anni fin dal debutto avvenuto nel 1946, interpret\u00f2 sia il repertorio classico del XIX secolo che lavori di artisti post-verdiani fino al proporre anche opere di compositori contemporanei; attivo anche nella regia teatrale, le sue pi\u00f9 recenti produzioni risalgono al 2019 per il teatro Carlo Felice di Genova.\nBiografia.\nInizi\u00f2 lo studio del canto a Firenze, prima presso insegnanti privati e poi presso il centro di avviamento lirico del Teatro comunale; successivamente vinse il primo concorso nazionale del Teatro lirico sperimentale di Spoleto, debuttando al Teatro Nuovo del centro umbro nel \"Don Pasquale\" di Donizetti.\nLa sua carriera l'ha visto esibirsi nei maggiori teatri del mondo, tra i pi\u00f9 importanti dei quali la Scala di Milano, il Covent Garden di Londra, il Metropolitan di New York, la Staatsoper di Vienna, il Liceu di Barcellona, l'Op\u00e9ra di Parigi, oltre che nei Festival di Salisburgo, Edimburgo ed Aix-en-Provence: a fronte di un vasto repertorio classico, non ha disdegnato altres\u00ec di affrontare produzioni dei compositori post-verdiani e contemporanei, come conferma per esempio l'interpretazione in \"Partita a pugni\" del giovane (all'epoca) Vieri Tosatti al Festival internazionale di musica contemporanea a latere della Biennale di Venezia del 1953.\nFu, anche, pioniere della lirica in televisione: figura, infatti, nel \"cast\" della prima opera trasmessa sul piccolo schermo dalla Rai il 23 aprile 1954, il \"Barbiere di Siviglia\" di Rossini; quarantasei anni pi\u00f9 tardi, nel 2000, si esib\u00ec in \"La traviata a Paris\", opera-film trasmesso in diretta mondovisione in pi\u00f9 di cento Paesi.\nIl suo repertorio di circa 150 titoli comprende, tra le altre, interpretazioni nelle verdiane \"Rigoletto\", \"Falstaff\", \"Il trovatore\", \"La traviata\" e \"Don Carlo\" e quelle di Figaro sia nelle omonime \"Nozze\" mozartiane che nel rossiniano \"Barbiere di Siviglia\".\nDi rilievo altres\u00ec le partecipazioni a prime teatrali assolute tra le quali il postumo \"Angelo di fuoco\" (1955) di Prokof'ev, \"Il calzare d'argento\" (1961) di Pizzetti, \"Il buon soldato Svejk\" (1962) di Turchi e, ancora, un'altra opera postuma, \"L'ombra dell'asino\" (1967) di Richard Strauss.\nNel 1972 debutt\u00f2 nella regia teatrale, dirigendo a Genova \"Il campanello\" di Donizetti: a tal proposito Panerai sottoline\u00f2 la relativa casualit\u00e0 dell'inizio di tale attivit\u00e0, in quanto a fronte della proposta di essere pagato solo met\u00e0 del compenso usuale vista la brevit\u00e0 del lavoro, ne sollecit\u00f2 anche la regia per riscuotere il compenso intero.\nNonostante l'attivit\u00e0 di regista e l'et\u00e0, non abbandon\u00f2 mai completamente il canto: nel 2004 celebr\u00f2 il suo ottantesimo compleanno interpretando Don Alfonso nel mozartiano \"Cos\u00ec fan tutte\" a Firenze e, ancora, in occasione di una riproposizione genovese (2011) del \"Campanello\" e di \"Gianni Schicchi\", si esib\u00ec a 87 anni nelle prime rappresentazioni di tali opere.\nNell'ottobre 2014, in occasione del suo novantesimo compleanno, il Maggio Musicale Fiorentino organizz\u00f2 in suo onore una serata con arie da lui interpretate in carriera tratte da opere di Rossini, Massenet, Verdi, Donizetti e Puccini.\nPi\u00f9 recentemente, nell'aprile 2019 ha diretto un ennesimo allestimento del \"Gianni Schicchi\" al Carlo Felice di Genova.\nAttivo fino ai suoi ultimi giorni di vita, \u00e8 morto a 95 anni il 22 ottobre 2019 a Settignano, frazione fiorentina dove risiedeva."}
{"id": "345874", "revid": "111373", "url": "https://it.wikipedia.org/wiki?curid=345874", "title": "Rafz", "text": "Rafz (toponimo tedesco) \u00e8 un comune svizzero di 4\u00a0400 abitanti del Canton Zurigo, nel distretto di B\u00fclach.\nGeografia fisica.\nRafz si trova nella regione del Rafzerfeld.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nRafz \u00e8 servito dall'omonima stazione sulla ferrovia Eglisau-Neuhausen e sulla lina S9 della rete celere di Zurigo.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "345885", "revid": "468411", "url": "https://it.wikipedia.org/wiki?curid=345885", "title": "Finikas", "text": "Finikas () \u00e8 un ex comune della Grecia nella periferia di Creta (unit\u00e0 periferica di Rethymno) con 3.946 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Rethymno.\n\u00e8 un comune appartenente alla prefettura di Rethymno, una delle quattro in cui \u00e8 divisa amministrativamente l'isola di Agios Vasileios.\nCentri abitati.\nPlakias.\nPlakias \u00e8 la sede degli uffici comunali. \u00c8 un centro balneare abbastanza sviluppato grazie alle innumerevoli spiagge dei dintorni. Nelle sue vicinanze si trovano le due gole di Kotsifou e Kourtalioti\nLuoghi storici.\nMonastero di Preveli.\nIl monastero di Preveli si trova 37\u00a0km a sud da Iraklio su un imponente promontorio dell'isolata costa meridionale. \u00c8 fatto di due edifici distinti: Kato Preveli con la chiesa di San Giovanni Prodromo oggi abbandonato e due km pi\u00f9 a sud Piso Monasteri con una chiesa dedicata a San Giovanni Teologo. Entrambi gli edifici non sono originali ma conservano alcune reliquie interessanti nel piccolo museo. Data la sua posizione isolata il monastero ha svolto un ruolo importante nel movimento di resistenza cretese contro i numerosi invasori che si sono avvicendati sul suo suolo, soprattutto durante l'ultima guerra mondiale, nel periodo in cui la Creta era occupata dalle truppe tedesche."}
{"id": "345919", "revid": "30149", "url": "https://it.wikipedia.org/wiki?curid=345919", "title": "La rabbia e l'orgoglio", "text": "La rabbia e l'orgoglio \u00e8 il primo libro de \"La Trilogia di Oriana Fallaci\" (gli altri due sono \"La forza della ragione\" e \"Oriana Fallaci intervista s\u00e9 stessa - L'Apocalisse\"). Il libro \u00e8 la versione estesa dell'articolo apparso sul quotidiano \"Il Corriere della Sera\" il 29 settembre 2001 in seguito all'attacco alle Torri Gemelle dell'11 settembre 2001.\nIl libro ha avuto straordinario successo in tutto il mondo vendendo milioni di copie (arrivando alla ventottesima ristampa) e segnando il ritorno di Oriana Fallaci sulla scena internazionale dopo un silenzio lungo dieci anni. La scrittrice stava preparando il romanzo \"Un cappello pieno di ciliege\" (poi pubblicato postumo), quando l'allora direttore del \"Corriere della Sera\" Ferruccio De Bortoli la convinse a pubblicare i suoi pensieri riguardo ai temi legati all'11 settembre: gli Stati Uniti, l'Italia, l'Europa e l'Islam.\nContenuto del libro.\nPer la Fallaci sarebbe in atto un processo di decadenza della civilt\u00e0 occidentale, soprattutto europea. Nel libro, la scrittrice fiorentina accusa duramente la classe politica italiana e pi\u00f9 in generale occidentale, gli intellettuali e anche la Chiesa cattolica di alimentare o tollerare tale decadenza.\nUna citazione illustre estrapolata dal libro \u00e8: \"Vi sono dei momenti, nella Vita, in cui tacere diventa una colpa e parlare diventa un obbligo. Un dovere civile, una sfida morale, un imperativo categorico al quale non ci si pu\u00f2 sottrarre\". Con questa espressione la scrittrice sottolinea l'impossibilit\u00e0 di mantenere quel silenzio che si era precedentemente auto-imposta come unica soluzione per lenire la sua ardente rabbia di fronte ad un'Italia che l'aveva delusa.\nLo schianto degli aerei contro le torri \u00e8 dalla Fallaci comparato ad un coltello che si infilza in un panetto di burro.\nIl libro si conclude con un'espressione dal tono perentorio: \"Stop. Quello che avevo da dire l'ho detto. La rabbia e l'orgoglio me l'hanno ordinato. La coscienza pulita e l'et\u00e0 me l'hanno consentito. Ora basta. Punto e Basta.\"\nStesura.\nL'opera \u00e8 in realt\u00e0 una raccolta di appunti, la cui stesura \u00e8 avvenuta in seguito all'attacco alle Torri Gemelle."}
{"id": "345921", "revid": "123732849", "url": "https://it.wikipedia.org/wiki?curid=345921", "title": "Scilluc", "text": "Gli Shilluk sono una popolazione del Sudan meridionale e del Sudan meridionale. Si riferiscono a s\u00e9 stessi come Chollo.\nOccupano la zona dal bacino del Sobat al Nilo bianco, regione che ha come centro la citt\u00e0 di Malakal, e vivono di agricoltura e allevamento. Vengono inoltre praticate la caccia e la pesca.\nParlano una lingua appartenente alla famiglia nilo-sahariana.\nNel 2002 la popolazione stimata era di circa 600.000 individui. Rappresentano il terzo gruppo etnico del Sudan.\nVivono in grandi villaggi di capanne coniche ed entrambi i sessi si dividono il lavoro agricolo. La struttura sociale tradizionale \u00e8 organizzata in clan familiari, raggruppati in trib\u00f9 tra loro confederate. Un re ereditario e divino (\"reth\"), scelto tra i figli del re precedente, rappresenta l'eroe Nyikang, grande cacciatore e primo re, e simboleggia l'intero popolo, mentre i villaggi sono retti da capi eletti. Nella loro religione hanno un dio supremo e praticano il culto degli spiriti degli antenati. Attualmente tuttavia la maggior parte della popolazione ha adottato il Cristianesimo. \nLa regione in cui vivono \u00e8 oggetto di un conflitto armato iniziato nel 2003 tra lo SPLA (\"\"Sudanese \nPeople's Liberation Army\"\") e il governo. Una parte della popolazione \u00e8 stata costretta ad abbandonare i propri villaggi e a rifugiarsi in citt\u00e0, a detrimento della propria autosufficienza alimentare."}
{"id": "345922", "revid": "1702319", "url": "https://it.wikipedia.org/wiki?curid=345922", "title": "Molassana", "text": "Molassana (\"Mo\u00e2s\u00e0nn-a\", pronuncia in genovese ) \u00e8 un quartiere genovese della val Bisagno.\nFu comune autonomo fino al 1926, quando insieme ad altri diciotto comuni del genovesato fu inglobato nel comune di Genova per costituire la cosiddetta Grande Genova, di cui divenne una \"circoscrizione\". Nella nuova ripartizione in vigore dal 2005 fa parte del Municipio IV Valbisagno, insieme ai quartieri di Struppa e Staglieno.\nGeografia fisica.\nL'ex circoscrizione di Molassana, estesa per , di cui 5,12 urbanizzati, \u00e8 formata dalle \"unit\u00e0 urbanistiche di \"Molassana\", \"Montesignano\" e \"Sant'Eusebio\", che insieme hanno una popolazione di 24.868 abitanti (dato aggiornato al 31 dicembre 2016). La zona di Montesignano, che comprende anche San Gottardo, con 13.108 abitanti, risulta la pi\u00f9 popolata; l'area di Molassana ha 9.169 residenti e Sant'Eusebio 2.591.\nTerritorio.\nMolassana confina a levante con il comune di Montoggio e il quartiere di Struppa, a sud con Marassi, a sud-ovest con Staglieno, a nord-ovest con il comune di Sant'Olcese e per un breve tratto con il quartiere polceverasco di Rivarolo.\nIl territorio dell\u2019ex circoscrizione occupa una porzione della media val Bisagno, estendendosi sulla destra orografica fino al crinale che culmina nel monte Alpe e che delimita la val Bisagno dalla val Polcevera ed a quello sulla sinistra che divide la val Bisagno dalla valle Sturla. La principale valle laterale \u00e8 quella del Geirato, affluente di destra del Bisagno, che nasce dal monte Alpe e confluisce nel Bisagno proprio nel centro di Molassana, situato nel fondovalle.\nAll'interno dell'unit\u00e0 urbanistica di Molassana sono comprese diverse frazioni sparse nella valle del torrente Geirato, affluente del Bisagno, mentre Montesignano e Sant'Eusebio, un tempo frazioni del comune di Bavari, si trovano sul lato sinistro della val Bisagno.\nL'area centrale di Molassana comprende una parte bassa lungo la riva del torrente, con quartieri prevalentemente popolari ed una parte collinare che costituisce il nucleo pi\u00f9 antico del paese, nei pressi della chiesa di S. Maria Assunta. Alla tardiva urbanizzazione Molassana deve la sua particolare conformazione, ancora oggi composta da borghi di aspetto rurale accostate a moderni palazzoni di edilizia popolare. Una periferia residenziale, sia pure popolare, ma che conserva ancora aspetti di ruralit\u00e0 nelle zone collinari.\nLa parte bassa, in origine un piccolo borgo, anticamente chiamato Olmo, attorno ad una cappella dedicata a San Rocco (ora sede del Gruppo Scout \"Genova 20\"), era una stazione di sosta sulla strada per Piacenza, situata alla confluenza del rio Geirato nel torrente Bisagno. Oggi, ingranditasi con lo sviluppo edilizio del dopoguerra, \u00e8 il centro del quartiere. La copertura del Geirato nel suo tratto finale che ha creato una grande e animata piazza, poco pi\u00f9 a monte della quale, in via Sertoli, nell'area popolarmente chiamata \"Arizona\" (i numerosi carri che trasportavano le masserizie dei nuovi residenti ispirarono questo nome appreso dai film western), si trovano alcuni grandi caseggiati di edilizia popolare, realizzati negli anni trenta e destinati inizialmente agli abitanti del centro storico di Genova, i cui originari rioni venivano demoliti, nella zona di piazza Ponticello (vedi Piano di Sant'Andrea).\nProprio al centro del quartiere ha operato per oltre cinquant'anni lo storico colorificio Boero, che nel 2007 ha comunicato la propria decisione di trasferire dal 2010 gli impianti produttivi a Tortona; a seguito di questa decisione \u00e8 stato avviato un progetto di riconversione dell'area. Il progetto, presentato nel 2007 dalla propriet\u00e0 Boero ed in fase di realizzazione (2017), prevede la realizzazione di edifici residenziali, un supermercato, esercizi commerciali, un'area verde con spazi pedonali, parcheggi e servizi pubblici, tra i quali un auditorium e una biblioteca.\nLe colline alle spalle del quartiere offrono la possibilit\u00e0 di compiere diversi percorsi escursionistici: risalendo la valle del Geirato si pu\u00f2 salire al valico di Creto e al monte Alpe, oppure al Prato Casarile o raggiungere i ruderi del Castelluzzo. Uno dei percorsi pi\u00f9 interessanti \u00e8 il sentiero in pietra di Luserna dell'Acquedotto storico che qui compie gran parte del suo percorso.\nOrigini del nome.\nIl nome della localit\u00e0 deriva da \"Mollicciana\", vulgata per \"terra mollis\", per indicare il terreno umido e paludoso, talvolta franoso ma anche molto fertile, della valle del Geirato.\nIl toponimo \"Mollicciana\" compare in documenti medioevali e a quell'epoca era riferito anche alla porzione pi\u00f9 a monte della val Bisagno, che in seguito avrebbe preso la denominazione di Struppa.\nStoria.\nLa zona di Molassana per secoli ha costituito un'unica entit\u00e0 amministrativa con la vicina Struppa.\nIntorno all'anno 1000 i borghi rurali allora compresi nelle due circoscrizioni facevano parte di una vasta tenuta vescovile, in pratica un vero e proprio feudo ecclesiastico, chiamata \"Isola del Vescovo\"; questa tenuta, unico possedimento vescovile nell'entroterra di Genova, a partire dal XIII secolo pass\u00f2 in gran parte alla potente famiglia dei Fieschi, contrastati dalla Repubblica di Genova che intendeva limitare la loro influenza.\nNel XV secolo Molassana e Struppa divennero entit\u00e0 amministrative distinte, per ritrovarsi poi entrambe inglobate nel comune di Genova nel 1926. A Molassana rimase la conca formata dalla valle del Geirato, con i suoi piccoli borghi, centri di via sulla strada per Creto e la Valle Scrivia da una parte e la Crociera di Pino e la Val Polcevera dall'altra.\nCapoluogo divenne il nucleo di case vicino alla chiesa di Santa Maria Assunta, citata nel registro arcivescovile del 1143, ma certamente pi\u00f9 antica, nella quale erano conservate lapidi sepolcrali di epoca imperiale.\nMolassana per la sua posizione fu per secoli un importante nodo viario, in cui convergevano le strade provenienti da Genova, dal levante (attraverso Bavari), dalla valle Scrivia (attraverso il valico di Creto), dalla Val Polcevera (attraverso la Crociera di Pino), dall'alta val Bisagno e dalla Val Trebbia.\nAll'inizio dell'Ottocento l'antica rete viaria divenne insufficiente per le nuove esigenze portate dalla nascente industrializzazione: a partire dal periodo napoleonico, e soprattutto dopo l'annessione della Repubblica Ligure al regno sabaudo fu avviata la costruzione di nuove strade. Nel 1809 inizi\u00f2 la costruzione della strada nazionale da Genova a Piacenza, completata solo nel 1870.\nLa localit\u00e0 Olmo, nella piana alla confluenza del Geirato nel Bisagno, che si trovava sul percorso della nuova arteria, inizi\u00f2 a svilupparsi intorno alla stazione di posta, divenendo in breve il centro pi\u00f9 popoloso del comune e luogo d'incontro degli abitanti dei vari borghi collinari, finendo con il superare per importanza gli altri due nuclei storici, quello intorno alla chiesa dell'Assunta e quello di Pino, circostanza sancita dallo spostamento a valle della casa comunale.\nUn episodio di cronaca della fine del Settecento racconta di un'incursione compiuta a Molassana durante una festa religiosa dalla banda del brigante Giuseppe Musso, soprannominato \"o Diao\" (il Diavolo). I banditi derubarono di denaro e gioielli i partecipanti ad una processione. L'episodio ebbe localmente grande risonanza e rimase per molti anni nella memoria degli abitanti della zona..\nNel 1926, il comune di Molassana, insieme ad altri 18 comuni del genovesato \u00e8 stato accorpato al comune di Genova per costituire la cosiddetta Grande Genova.\nNel dopoguerra l'imponente espansione edilizia e l'insediamento di strutture commerciali e produttive hanno definitivamente cambiato il volto del quartiere, in particolare nelle aree di fondovalle.\nFrazioni e localit\u00e0.\nMontesignano.\nMontesignano \u00e8 un quartiere situato in collina sulla sponda sinistra del Bisagno, fino al 1926 frazione del comune di Bavari e successivamente aggregato alla circoscrizione di Molassana. L'impetuosa crescita edilizia del secondo dopoguerra, con la costruzione di numerose case di edilizia popolare, ha portato la popolazione di questo centro a superare quella di Molassana.\nLa localit\u00e0, che comprende anche le frazioni di Terpi e Mermi, oggi inglobate in un unico agglomerato urbano, \u00e8 citata per la prima volta in un documento del 1061 come Monte Asenino e nel 1142 come Monteasciano, ma non \u00e8 nota l'origine di questi antichi toponimi, dai quali deriva l'attuale.\nNel XVIII secolo nella zona furono costruite numerose ville di famiglie patrizie genovesi, tra le quali degno di nota il palazzo Durazzo, intorno al quale sopravvivono alcune di queste antiche residenze.\nLa zona fu coinvolta dagli eventi bellici del 1746-1747 (guerra di successione austriaca) e nell'anno l800 durante l'assedio di Genova, quando volontari della val Bisagno affiancarono i soldati francesi del generale Massena nella difesa della collina di Montesignano e del ponte Carrega, importante collegamento tra le due sponde del Bisagno.\nIl \"ponte delle Carraie\" (in genovese \"ponte de Carr\u00e6\", in italiano divenuto impropriamente \"ponte Carrega\") era stato costruito negli ultimi decenni del Settecento, su richiesta degli abitanti, per collegare Montesignano con la sponda destra del Bisagno, in luogo del guado utilizzato fino ad allora. Il ponte, idoneo al transito di carri con carichi pesanti, da cui il nome, restaurato nel 1907, oggi \u00e8 utilizzato come passerella pedonale; si presenta pi\u00f9 corto rispetto all'epoca della sua costruzione perch\u00e9 la moderna viabilit\u00e0 di sponda e l'espansione edilizia nel fondovalle hanno ristretto l'alveo del torrente, rendendo necessario demolire alcune arcate.\nSant'Eusebio.\nSant'Eusebio \u00e8 un centro residenziale collinare (222 m s.l.m.) sul versante sinistro della val Bisagno, pi\u00f9 in alto di Montesignano. Come Montesignano fino al 1926 era una frazione del comune di Bavari.\nAntico centro di via sulla strada dalla val Bisagno al levante genovese, un tempo chiamato \u201cLuco\u201d, nell'XI secolo vi si stanziarono i benedettini dopo aver lasciato al clero ordinario l'antica l'abbazia di San Siro. Le prime notizie della chiesa di Sant'Eusebio risalgono al XIII secolo; gi\u00e0 parrocchia autonoma, all'inizio del XV secolo divenne una dipendenza di San Michele di Montesignano, e solo quattro secoli pi\u00f9 tardi, nel 1929, fu nuovamente eretta in parrocchia.\nFino a pochi decenni fa era un paese agricolo, localit\u00e0 di villeggiatura delle famiglie genovesi. Vi sorgono molte vilette costruite nell'Ottocento e la prima met\u00e0 del Novecento e molte trattorie, ancora oggi frequentate dai genovesi.\nAnche Sant'Eusebio dopo la seconda guerra mondiale ha visto una notevole espansione edilizia, in parte formata da grandi caseggiati di edilizia popolare, che hanno reso necessaria l'apertura di nuove strade di collegamento con il fondovalle, in sostituzione delle vecchie mulattiere.\nSan Gottardo.\nSan Gottardo, oggi compreso nell\"'unit\u00e0 urbanistica\" \"Montesignano\", ha fatto parte di Staglieno dal XV secolo fino alla prima met\u00e0 del Novecento, quando fu aggregato alla circoscrizione di Molassana. Si presenta come un quartiere moderno posto lungo la ex Strada statale 45, nel punto dove ha inizio la strada che sale al valico di Trensasco, un tempo importante collegamento con la via del sale e la val Polcevera.\nNonostante l'aspetto moderno (la maggior parte degli edifici \u00e8 stata costruita nell'ultimo secolo) San Gottardo ha origini antiche; un tempo era chiamato San Martino de' Corsi e se ne ha notizia a partire dal 1138, quando vi sorgeva una chiesa con annesso ospitale per pellegrini lungo la via di Trensasco. Compreso nel Medioevo nel territorio di Molassana fu aggregato a Staglieno dopo che l'epidemia di peste del 1473 aveva causato uno spopolamento della zona. A causa di questo evento ed anche per la contemporanea apertura di nuove vie tra Genova e la pianura Padana, San Martino de' Corsi perse d'importanza.\nIn seguito, quando il paese torn\u00f2 a popolarsi, non pi\u00f9 sulla collina ma nel fondovalle, l'antico toponimo fu sostituito dal nome del santo al quale era stata nel frattempo dedicata la piccola chiesa.\nCarpi.\nCarpi (o pi\u00f9 precisamente \"i Carpi\", secondo l'uso locale che ne declina il toponimo al plurale) sono un piccolo borgo in collina sulla sponda destra del torrente Geirato, che prende il nome da una famiglia locale. Nei tempi passati adiacente alla cappella c'era \"l osteria della Bianca\" conosciuta per fave e salame domenicali con il vino dei Carpi odoroso di zolfo e ritrovo di appassionati canterini Genovesi. Vi si arriva con una carrozzabile che ha inizio nel fondovalle del Geirato, ma anche a piedi attraverso le antiche \u201ccreuze\u201d che portavano verso Pino Soprano e la Val Polcevera.\n\u00c8 un abitato compatto formato da antiche case oggi completamente rinnovate. La piccola cappella dedicata ai santi Rocco e Nicol\u00f2 \u00e8 stata restaurata nel 2006.\nNei pressi del borgo orti, alberi da frutto e filari di vite; un tempo veniva prodotto, sia pure in modeste quantit\u00e0, un rinomato il vino bianco.\nCartagenova.\nCartagenova, la pi\u00f9 popolata tra le frazioni di Molassana nella valle del Geirato, \u00e8 situata a 244 m s.l.m., sulla collina in sponda sinistra del torrente.\nAnticamente chiamata Cartagena (toponimo di probabile origine etnica, in genovese \"Cartazena\", poi tradotto in italiano come Cartagenova), \u00e8 raggiungibile dal centro di Molassana percorrendo via S. Felice.\nIl paese ha l'aspetto di un borgo compatto, con abitazioni vicinissime tra loro, piazzette e antichi trogoli ed un tempo era al centro di una fitta rete di stradine che collegavano il fondovalle del Geirato con la via per Creto e Montoggio.\nCartagenova comprende il piccolo borgo di Tre Coste, poco a valle dell'abitato ma raggiungibile solo a piedi.\nGeirato.\nIl borgo, che prende il nome dal torrente che sfocia nel Bisagno nel centro di Molassana, si trova in collina sulla sponda sinistra della valle ed \u00e8 raggiungibile solo a piedi: la carrozzabile che risale la valle del Geirato termina dopo due chilometri davanti al ponte-canale secentesco del civico acquedotto ed occorre proseguire a piedi, sia pure per un breve tratto.\nIl borgo \u00e8 formato da piccole case a schiera; vi si trova una cappella dedicata a San Bernardo, aperta solo in occasione della festa patronale.\nPino Sottano.\nPino Sottano, poco sopra il centro di Molassana, lungo la strada che collega la Val Bisagno con la Val Polcevera, si presenta oggi come una moderna zona residenziale, con eleganti condomini e villette a schiera. Il nucleo storico del paese, raccolto attorno al palazzo fatto costruire nel XVII secolo dalla famiglia Durazzo, oggi casa di riposo, si raggiunge percorrendo un viale che si distacca dalla carrozzabile.\nUn tempo l'unico collegamento con il fondovalle era la mulattiera che aveva inizio sulla sponda destra del Geirato.\nLa villa Durazzo \u00e8 ornata di affreschi di Domenico Parodi e Bartolomeo Guidobono.\nPino Soprano.\nLa carrozzabile da Molassana, dopo aver superato Pino Sottano, risale la collina diretta a Pino Soprano (314 m s.l.m.) e al valico della Crociera di Pino (340 m s.l.m.), dove oggi una galleria porta a Torrazza e Casanova, nel comune di Sant'Olcese, in Val Polcevera.\nQuesta via era molto importante nei tempi antichi, perch\u00e9 fungeva da collegamento tra la val Bisagno e la via del sale che passava da Torrazza, proveniente dal porto di Genova e diretta verso il Piemonte.\n\u00c8 presente una stazione della ferrovia Genova-Casella, la zona \u00e8 anche servita dalla linea 481 dell'AMT.\nSan Giacomo.\nSan Giacomo \u00e8 un borgo sparso in collina sulla sponda destra del torrente Geirato, lungo la mulattiera che saliva al valico di Pino.\nIl nucleo principale del paese \u00e8 raccolto attorno alla chiesa di San Giacomo Maggiore, antico oratorio fondato nel 1347 poi trasformato in chiesa, dal cui piazzale si ha un'ampia vista sulla valle del Geirato. Sul piazzale \u00e8 collocato un busto in marmo di papa Giovanni XXIII, scolpito riadattando un monumento a Costanzo Ciano abbattuto dopo la caduta del fascismo.\nMonumenti e luoghi d'interesse.\nAcquedotto storico.\nL'area di Molassana \u00e8 da tempi remoti legata, sul piano storico, alla citt\u00e0 ed al suo porto. Il quartiere \u00e8 infatti attraversato dall'antico acquedotto che riforniva Genova, prelevando l'acqua del Bisagno poco a monte di Prato, nella localit\u00e0 detta appunto \u201cLa Presa\u201d (nel comune di Bargagli). L'acquedotto storico (che localmente era chiamato \u201co cond\u00fbtu\u201d) ricalca in gran parte il percorso di quello che fin dai tempi dell'antica Roma portava l'acqua in citt\u00e0 da questo comprensorio, attingendo a sorgenti nella zona al confine tra le aree di Molassana e Struppa.\nNella zona di Molassana si trovano alcune strutture di questo acquedotto: quella pi\u00f9 imponente e meglio conservata \u00e8 il ponte-sifone sul torrente Geirato, ben visibile dal centro di Molassana, che con le sue 23 arcate in pietra per una lunghezza complessiva di 648 m trasportava l'acqua da Molassana alta a Pino Sottano. La costruzione del ponte (il primo ponte-sifone della storia, per il cui progetto gli ingegneri genovesi ebbero contatti anche con Galileo Galilei) fu decisa nel 1660 ma attuata oltre un secolo pi\u00f9 tardi (tra il 1772 e il 1777) su progetto dell'architetto Claudio Storace, per abbreviare il percorso dell'acquedotto, che in origine si addentrava nella valle del Geirato con un percorso lungo e tortuoso in un'area soggetta a frane, fatto che rendeva molto onerosa la manutenzione.\nInizialmente sul ponte furono collocati dei tubi in ferro che per\u00f2 non sopportarono la pressione.\nSi pens\u00f2 allora di sostituirli con dei tubi in marmo, trasformando nel contempo il ponte-sifone in ponte-canale, ma i nuovi tubi non furono mai installati e rimasero abbandonati nel greto del torrente. Nel 1831 furono invece installati nuovi tubi in ghisa, ancora oggi ben visibili sul ponte.\nNegli anni duemila il ponte (cos\u00ec come la vicina \u201cCasa dei filtri\u201d, che aveva la funzione di consentire l'accesso all'interno del condotto per ispezioni) \u00e8 stato ristrutturato nell'ambito del recupero dell'Acquedotto storico, un vero capolavoro di ingegneria antica.\nUn'altra struttura ancora ben conservata \u00e8 il ponte-canale seicentesco (lungo 69 m) nella parte alta del Geirato, a circa 2\u00a0km da Molassana, che faceva parte del tratto di acquedotto abbandonato con la costruzione del nuovo ponte. Il vecchio tratto dell'acquedotto nell'alta valle del Geirato \u00e8 invece in parte scomparso per l'espansione edilizia e le frane o nascosto dalla fitta vegetazione.\nCastelluzzo.\nDa menzionare, tra i monumenti di interesse storici, vi sono i ruderi del \u201cCastelluzzo\u201d, situato a 307 metri di quota su uno sperone roccioso affacciato sulla val Bisagno e su parte della valle del Geirato, un baluardo difensivo tra i pi\u00f9 antichi del genovesato, non compreso nel circuito dei forti di Genova ma risalente alla fine del X secolo. Questa struttura difensiva alto-medioevale aveva la funzione di presidiare contro le scorrerie dei Saraceni la tenuta vescovile e le strade che attraversavano la val Bisagno. Il Castelluzzo era formato da una torre quadrata, da una torre centrale semicircolare e da una cinta di mura.\nPoco al di sotto del Castelluzzo, a 270 m s.l.m., si trova una piccola area, chiamata \"Terre rosse\", caratterizzata da un affioramento di \"Argilliti di Montoggio\" rossastre prive di vegetazione, le quali creano un ambiente suggestivo, anche per il contrasto con il verde circostante.\nSempre in zona Molassana \"alta\", nel bosco sopra a Via Olivo vi \u00e8 una piccola grotta scavata nella roccia, utilizzata durante la guerra come rifugio antiaereo. La galleria \u00e8 lunga circa 50 metri, alta 2 metri, larga 2 metri, \u00e8 dotata di tre ingressi, solo uno dei quali risulta agevolmente libero dalla boscaglia. Nella grotta vive una delle specie di geotritone.\nPrato Casarile.\nA nord della dorsale su cui sorge Cartagenova si trova Prato Casarile (250 m s.l.m.), nell'alta valle del Geirato, ai piedi del monte Alpe (800 m s.l.m., il rilievo pi\u00f9 alto della zona di Molassana). L'area \u00e8 costituita da un ampio prato pianeggiante (circa 18.000 m2), risultato di un'antica frana che circa duemila anni fa sbarr\u00f2 la valle del Geirato formando un lago. Con il tempo il lago si colm\u00f2 e l'area divenne un prato. A causa del terreno permeabile le acque del Torrente Geirato, poco a valle delle cascate, si infiltrano scorrendo sotto al prato, per riemergere a valle del castagneto. In caso di forti piogge la permeabilit\u00e0 del terreno non riesce a far fronte al cospicuo apporto d'acqua lasciando scorrere in superficie il torrente ed allagando temporaneamente l'area.\nGiardini pubblici \"Giorgio Falco\".\nI giardini pubblici intitolati a Giorgio Falco si trovano nei pressi del centro di Molassana, sulla sinistra orografica del torrente Geirato, tra largo Paolo Boccardo e Via Sertoli e sono luogo di aggregazione per la cittadinanza. I giardini, in cui si tengono spesso manifestazioni di quartiere, come mercati all'aperto e attivit\u00e0 rivolte ai pi\u00f9 piccoli, hanno sviluppo longitudinale e sono caratterizzati dalla presenza di diversi tipi di piante liguri, tra cui grandi tigli, pini marittimi, alloro, tassi. Nei pressi dell'ingresso sud, sono visibili due tubi di marmo che facevano parte dell'acquedotto storico di Genova; vi \u00e8 collocato anche il monumento ai Partigiani caduti nella Resistenza. In collaborazione con il Municipio IV - Media Val Bisagno, dal 2010 i Giardini \"G. Falco\" sono curati e seguiti dal Gruppo Scout AGESCI \"Genova XX\", che li utilizza come laboratorio di quartiere all'aperto per proporre ai propri ragazzi attivit\u00e0 di cittadinanza attiva nel quartiere, curando le piante e un'aiuola botanica delle piante aromatiche. Una bacheca posizionata nei pressi delle scale che conducono alla Chiesa di S. Rocco \u00e8 custodita dagli scout che la utilizzano per pubblicizzare manifestazioni ed eventi e per promuovere lo scautismo.\nGiardini pubblici \"Maurizio Orengo\".\nI giardini pubblici \"Maurizio Orengo\" si trovano in Via Bernardini e sono intitolati al fondatore del gruppo scout di Molassana (Genova XX), a poche decine di metri dalla Cappelletta dell'Olmo. Essenzialmente, sono la copertura di un garage seminterrato, sul quale sono stati ricavati spazi all'aperto per la cittadinanza, con giochi per bambini, aiuole, panchine e un piccolo fabbricato che ospita la sede molassanese del CAI - Ule.\nArchitetture religiose.\nNell'ex circoscrizione di Molassana si trovano sette chiese cattoliche parrocchiali, tutte di antiche origini; quattro di queste appartengono al vicariato \"Medio - Alto Bisagno\" dell'arcidiocesi di Genova e tre (Sant'Eusebio, Montesignano e San Gottardo) al vicariato \"Marassi \u2013 Staglieno\".\nChiesa di Santa Maria Assunta.\nLe prime notizie storiche riguardo alla chiesa di Molassana, dedicata a Nostra Signora Assunta risalgono al 1143, quando fu citata nel \u201cregistro arcivescovile\u201d come dipendente dalla pieve di S. Siro di Struppa ma si ritiene che in quel luogo esistesse una cappella, poi demolita, gi\u00e0 prima dell'XI secolo. Non \u00e8 noto quando la chiesa dell'Assunta sia stata eretta in parrocchia (si ha notizia di un rettore nel 1268, ma solo in un documento del 1481 \u00e8 attestata come sede parrocchiale); i registri parrocchiali iniziano dal 1602. Ristrutturata nel XVII secolo, sub\u00ec furti e gravi danni durante gli eventi bellici del 1746-1747. Nel 1880 fu restaurato l'antico campanile.\nLa chiesa ha un'unica navata con sette altari; tra le varie opere d'arte che vi sono conservate una statua lignea della Madonna del Rosario, della scuola del Maragliano e un dipinto raffigurante il Battesimo di Cristo attribuito ad Antonio Maria Vassallo. Nella chiesa si trovavano un tempo alcune antichit\u00e0 di epoca romana: una testa in marmo dell'imperatore Vitellio, e i resti di un sarcofago romano con le figure in bassorilievo della dea Minerva e di un fauno, oggi conservate rispettivamente nel Museo di archeologia ligure di Pegli e nel museo di Palazzo Bianco a Genova. Il sagrato della chiesa \u00e8 decorato con un caratteristico \u201crisseu\u201d di ciottoli di mare.\nChiesa di San Rocco di Molassana.\nDal XVII secolo a Molassana bassa esisteva una cappella dedicata a San Rocco, rifatta e ampliata nel 1937 ed eretta in parrocchia dal card. Giuseppe Siri nel 1963. Per l'aumento di popolazione del quartiere negli anni sessanta fu decisa la costruzione di una vera e propria chiesa accanto all'antica cappella. La nuova chiesa, costruita in cemento armato su progetto dell'architetto Giorgio Gnudi, fu consacrata dal card. Siri il 4 marzo 1967.\nChiesa di San Giacomo Maggiore.\nIn origine nella frazione di San Giacomo vi era un oratorio, costruito nel 1347 come sede di una delle pi\u00f9 antiche confraternite della val Bisagno. Incendiato dagli Austriaci nel 1747 fu ricostruito pochi anni dopo. Nel 1903 fu restaurata la facciata e ampliato il piazzale, dove negli anni sessanta fu collocato il busto di papa Giovanni XXIII. Con un primo decreto del cardinal Siri nel 1954 la chiesa fu costituita in vicaria autonoma; con un successivo decreto del 23 febbraio 1960 fu eretta in parrocchia, con decorrenza dal 19 marzo dello stesso anno.\nUn mosaico sulla facciata raffigura San Giacomo con pellegrina, bastone e conchiglia, segni distintivi dei pellegrini che si recavano a Santiago di Compostela e che in questo luogo ricevevano ospitalit\u00e0 durante il loro viaggio. Il portico a destra della chiesa, oggi ingresso della sacrestia, era quello dell'antico ospitale. All'interno della chiesa \u00e8 conservata una cassa processionale raffigurante \u201cSan Giacomo che sconfigge i Mori\u201d.\nChiesa di San Pietro di Pino.\nIl primo documento che fa riferimento all'esistenza di una chiesa a Pino risale al 1183. La chiesa, con il titolo di San Giovanni del Castello, \u00e8 espressamente nominata in un altro documento del 1201, come dipendenza della chiesa di Sant'Olcese. Nel 1514 acquis\u00ec il titolo di San Pietro; non \u00e8 noto quando divenne parrocchia autonoma, ma questo avvenne probabilmente alla met\u00e0 del XVI secoloLa chiesa, consacrata nel 1641, fu gravemente danneggiata e depredata dalle truppe austriache durante la guerra del 1746-1747. Restaurata, fu nuovamente consacrata dall'arcivescovo Giovanni Lercari il 19 ottobre 1772. Nuovi restauri furono effettuati alla facciata nel 1886, mentre recentemente sono stati effettuati lavori di consolidamento delle fondamenta.\nChiesa di Sant'Eusebio.\nLa chiesa di S. Eusebio, nel quartiere omonimo, a differenza delle altre chiese di Molassana fa parte, insieme a quella di Montesignano, del vicariato Marassi - Staglieno dell'arcidiocesi di Genova. Come la maggior parte delle chiese genovesi, \u00e8 nominata per la prima volta nel 1143 come cappella di Sant'Eusebio de Luco, dipendente dalla pieve di San Siro \"de Molaciana\". Alla cappella era annesso ospizio per i pellegrini.\nDivenuta in seguito parrocchia autonoma nel XV secolo (1401 secondo alcune fonti, 1481 secondo altre) divenne una dipendenza della chiesa di San Michele Arcangelo di Montesignano. Solo nel 1929 fu nuovamente eretta in parrocchia, con un decreto del card. Dalmazio Minoretti.\nChiesa di San Gottardo.\nNell'attuale quartiere di San Gottardo esisteva anticamente una chiesa intitolata a S. Martino, detta San Martino de' Corsi, citata per la prima volta nel registro arcivescovile del 1143.\nSecondo gli storici dell'Ottocento Angelo e Marcello Remondini la scomparsa chiesa di San Martino, con annesso ospitale, sorgeva pi\u00f9 in alto dell'attuale quartiere, sulla via per il valico di Trensasco, nella localit\u00e0 Creuxu (da cui il toponimo \u201cCorsi\u201d), mentre pi\u00f9 a valle esisteva una modesta cappella intitolata a San Gottardo. Secondo Giovanni Carraro, sacerdote e storico, esisteva invece una sola chiesa, corrispondente all'attuale cappella, che intorno al Cinquecento avrebbe cambiato l'intitolazione da San Martino a San Gottardo, cosa assai insolita nel genovesato; l'intitolazione al santo bavarese testimonia probabilmente il transito di pellegrini provenienti dal nord Europa.\nQuesta cappella, dipendente da San Bartolomeo di Staglieno e la cui presenza \u00e8 attestata dal 1580, fu eretta in parrocchia il 15 luglio 1891 con decreto dell'arcivescovo Salvatore Magnasco.\nNegli anni sessanta del Novecento, per l'aumento della popolazione del quartiere, fu decisa la costruzione di una nuova chiesa. La prima pietra di questa nuova chiesa, che sorge accanto alla precedente cappella, fu posata il 26 marzo 1961 alla presenza del card. Giuseppe Siri. Due anni pi\u00f9 tardi, il 18 marzo 1963, lo stesso card. Siri inaugur\u00f2 la nuova chiesa. Nella chiesa si trova una statua in marmo raffigurante S. Gottardo, che in precedenza si trovava nella Cattedrale di San Lorenzo.\nInfrastrutture e trasporti.\nStrade.\nMolassana si trova lungo la Strada statale 45 di Val Trebbia, che collega Genova a Piacenza attraverso il Passo della Scoffera. Questa strada, lunga e tortuosa, nel tratto ligure collega con Genova i comuni di Bargagli, Davagna, Torriglia e i centri dell'alta Val Trebbia e attraverso il tunnel Bargagli-Ferriere, con l'alta Val Fontanabuona. Oggi una strada urbana a scorrimento veloce, costruita negli anni ottanta, percorre la sponda sinistra del Bisagno, evitando l'attraversamento del centro abitato di Molassana; questa strada di scorrimento \u00e8 collegata al centro del quartiere dal ponte Alexander Fleming, inaugurato nel 1984.\nIl casello autostradale pi\u00f9 vicino \u00e8 quello di \"Genova-Est\" (nel quartiere di Staglieno) sull'Autostrada A12, a circa 4,5\u00a0km da Molassana.\nFerrovie.\n La stazione ferroviaria della rete nazionale pi\u00f9 vicina a Molassana \u00e8 quella di Genova Brignole, a circa 6,5\u00a0km.\nCultura e societ\u00e0.\nTeatro dell'Ortica.\nIn Via Salvador Allende, ha sede il \"Teatro dell'Ortica\". Il Teatro, attivo dal 1996, opera nel settore della teatroterapia e del teatro sociale. Fra le attivit\u00e0, dal 2005 organizza, in collaborazione con l'Universit\u00e0 di Genova, un corso biennale specialistico per \"Operatore Pedagogico Teatrale\".\nPubblica Assistenza Molassana.\nLa Pubblica Assistenza Molassana (acronimo PAM) \u00e8 stata costituita nel 1970 come succursale della Pubblica Assistenza Burlando, divenendo autonoma nel 1975. A lungo ospitata in alcuni locali messi a disposizione dalla parrocchia di S. Rocco, dal 2014 dispone di una propria sede.\nGruppo Scout \"Genova XX\".\nIl Gruppo scout AGESCI \"Genova XX\" ha sede nella la storica Cappelletta dell'Olmo di Via Elia Bernardini, e dal 1983 -anno della fondazione- si occupa di educare i bambini e i ragazzi molassanesi che ne fanno parte secondo gli ideali e i valori tipici dello scautismo. Al 2010, il Genova XX ha coinvolto pi\u00f9 di 500 ragazzi nel corso dei suoi anni di attivit\u00e0.\nIl Genova XX ha due Branchi di lupetti che accolgono bambini/e di 8-12 anni: assieme al Branco \"Roccia della Pace\", che ha sede nell'ex asilo di Molassana Alta, situato lungo d'acquedotto storico nei pressi della Parrocchia di Santa Maria Assunta, dal 2011 \u00e8 stato aperto il Branco \"Seeonee\", con sede presso la Parrocchia di S. Giacomo Maggiore di Molassana. Il Reparto \"Apaches\", formato da ragazzi/e di 12-16 anni, si riunisce presso la Cappelletta dell'Olmo, ed \u00e8 attualmente costituito dalle squadriglie Leoni, Tigri, Aquile e Falchi. La branca R/S accoglie ragazzi/e di 16-21 anni, dal 1992 al 2012 \u00e8 stata gestita in condivisione con i vicini gruppi Genova 23 (di Prato) e Genova 48 (di Montesignano) con il nome di \"Alta Val Bisagno\"; dal dicembre 2012 \u00e8 tornata nuovamente autonoma sotto il Genova XX con il nome di Clan \"Sand Creek\" con sede nei locali parrocchiali sottostanti la chiesa di San Rocco.\nIl 26 giugno 2011 i nuovi giardini pubblici di Via Bernardini sono stati intitolati a Maurizio Orengo, fondatore del gruppo scout di Molassana (Genova XX).\nDurante l'alluvione di Genova del 4 novembre 2011, l'acqua, nella sede di via Bernardini, ha raggiunto la quota di 2,40 metri.\nSport.\nImpianti sportivi.\nIl quartiere \u00e8 dotato di numerosi impianti sportivi, fra cui lo storico impianto polisportivo di Ca' de Rissi (campo sportivo della societ\u00e0 calcistica Sport Club Molassana Boero e dell'Associazione Sportiva Dilettantistica Ca De Rissi), il complesso sportivo \u201cAngelo Baiardo\u201d di Montesignano (terreno di gioco della U.S. Angelo Baiardo) e il centro polisportivo di pi\u00f9 recente edificazione della Sciorba, anch'esso nella zona di Montesignano.\nSociet\u00e0 calcistiche.\nSport Club Molassana Boero.\nLa squadra di calcio del Molassana Boero, che attualmente partecipa al campionato regionale ligure di Promozione, \u00e8 una delle storiche squadre calcistiche di Genova e della Liguria; la societ\u00e0 vanta uno dei settori giovanili pi\u00f9 fiorenti della Liguria ed \u00e8 strettamente legata alla U.C. Sampdoria. La categoria pi\u00f9 alta raggiunta nella sua storia \u00e8 stata la Seconda Divisione nel campionato 1924-1925 (corrispondente all'attuale serie B).\nNel vivaio rosso-azzurro sono cresciuti l'ex centrocampista di Milan e Genoa Stefano Eranio e Fabrizio Casazza, ex portiere di Sampdoria, Lazio, Torino, Udinese e Venezia.\nIl Trofeo Caravella, organizzato dalla societ\u00e0, \u00e8 da oltre 25 anni \u00e8 il torneo calcistico giovanile della Liguria con il maggior numero di squadre partecipanti. Da questo torneo sono passati giocatori del calibro di Buffon, Rosina, Montolivo, Pellissier, Lazzari, Donati, Foggia, Mantovani, Maresca, Pistone, Cozza e molti altri poi divenuti professionisti.\nUnione Sportiva Angelo Baiardo.\nL'Unione Sportiva Angelo Baiardo, fondata nel 1946 da alcuni giovani di Montesignano, prende il nome da un giovane deceduto nell'ultimo conflitto mondiale.\nLa societ\u00e0 calcistica, che attualmente milita nel campionato ligure di Eccellenza, dal 1970 dispone di un proprio campo di gioco nella zona di Mermi, comprendente un campo da calcio, quattro campi da tennis e un campo di calcetto.\nNell'U.S.D. Angelo Baiardo \u00e8 cresciuto calcisticamente Franco Rotella (mancato prematuramente nel 2009, a soli 42 anni) prima di iniziare la sua carriera professionistica nel Genoa e in altre societ\u00e0 di rilevanza nazionale.\nA.S.D. C\u00e0 De Rissi - San Gottardo.\nL'A.S.D. C\u00e0 De Rissi - San Gottardo, ultima nata tra le societ\u00e0 calcistiche di Molassana, \u00e8 stata fondata nel 2012; nella stagione 2015-2016 partecipa al campionato genovese di Prima Categoria."}
{"id": "345926", "revid": "6923", "url": "https://it.wikipedia.org/wiki?curid=345926", "title": "Paolo Jedlowski", "text": "Biografia.\nLaureatosi in Filosofia all'Universit\u00e0 Statale di Milano, ha studiato Sociologia in Italia e negli Stati Uniti. \u00c8 attualmente professore ordinario di Sociologia all'Universit\u00e0 della Calabria, dove ha insegnato anche dal 1992 al 2004. \u00c8 stato inoltre docente di Sociologia presso la Facolt\u00e0 di Scienze politiche dell'Universit\u00e0 degli Studi di Napoli \"L'Orientale\" e di Sociologia della comunicazione all'Universit\u00e0 della Svizzera italiana.\nSi occupa di sociologia della cultura, di teoria sociale, di sociologia della vita quotidiana e di storia della sociologia. \u00c8 stato coordinatore nazionale della sezione \"Vita quotidiana\" dell'Associazione italiana di sociologia (AIS). All'Universit\u00e0 della Calabria ha fondato e dirige Ossidiana, Osservatorio sui processi culturali e la vita quotidiana. \n\u00c8 autore di diversi volumi sulla memoria collettiva e sull'esperienza contemporanea e di ricerche sulla comunicazione nella vita quotidiana. Oltre all'edizione di alcuni classici della sociologia (Maurice Halbwachs, Peter Berger, Georg Simmel e Alfred Sch\u00fctz), ha curato un dizionario delle scienze sociali e ha pubblicato due manuali di storia del pensiero sociologico.\nOpere.\nPer il teatro ha scritto \"Smemoraz\", messo in scena dal Teatro dell'Angolo di Torino."}
{"id": "345928", "revid": "22475", "url": "https://it.wikipedia.org/wiki?curid=345928", "title": "Circoscrizione Gries San Quirino (Bolzano)", "text": ""}
{"id": "345930", "revid": "110157", "url": "https://it.wikipedia.org/wiki?curid=345930", "title": "Freienstein-Teufen", "text": "Freienstein-Teufen (toponimo tedesco; fino al 1958 Freienstein) \u00e8 un comune svizzero di 2\u00a0342 abitanti del Canton Zurigo, nel distretto di B\u00fclach.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "345931", "revid": "4106", "url": "https://it.wikipedia.org/wiki?curid=345931", "title": "Freienstein", "text": ""}
{"id": "345935", "revid": "119614573", "url": "https://it.wikipedia.org/wiki?curid=345935", "title": "Calandrino", "text": "Biografia.\nPersonaggio realmente esistito, Calandrino \u00e8 pi\u00f9 noto come protagonista di alcune novelle nel Decameron, nelle quali viene inquadrato come personaggio sciocco e credulone, che presume di essere molto furbo e per questo viene deriso dagli amici Bruno e Buffalmacco, ma anche molto cattivo e determinato nel raggiungimento dei suoi scopi.\nDa qui si pu\u00f2 notare la bravura di Boccaccio nella scelta del nome che poi rispecchier\u00e0 il carattere del personaggio, infatti: calandrino \u00e8 il diminutivo di calandro, uccello dello stesso ordine delle allodole, che, secondo la credenza popolare, \u00e8 considerato balordo.\n\"Calandrino\" o \"Gualandrino\" - come talvolta \u00e8 ricordato in alcuni inventari - \u00e8 altres\u00ec uno strumento usato comunemente in varie arti o mestieri: simile nella forma ad un compasso serviva, e serve tuttora col nome di \"seste\", per rapportare le distanze. A Firenze si dice ancor oggi di una persona con le gambe magre che cammina a grandi falcate, senza quindi piegare le ginocchia, \"ha du' gambe che paion du' seste\"; e forse il soprannome di Calandrino era dovuto al suo aspetto e al suo modo di incedere.\nCalandrino fu lo pseudonimo usato da Indro Montanelli negli anni 1942-1944 per gli articoli che scrisse per \"Il Tempo\" di Roma.\nCalandrino, Bruno e Buffalmacco nelle novelle del Decameron.\nCalandrino, Bruno e Buffalmacco vanno alla ricerca dell'elitropia (pietra che rende le persone invisibili) nel fiume Mugnone. Calandrino crede di averla trovata e tornati a casa pieni di pietre, la moglie lo rimprovera; cos\u00ec, adirato, la picchia e racconta ai suoi compagni ci\u00f2 che essi sanno meglio di quanto sappia lui (cio\u00e8 che la pietra non aveva nessun potere).\nBruno e Buffalmacco rubano un maiale a Calandrino e, dopo, gli fanno credere di poter trovare il colpevole tra i suoi vicini con il rito delle galle di zenzero e vernaccia. E, cos\u00ec, gliene danno una di quelle di escrementi di cane e alo\u00e8 e vedendo che calandrino la sputava gli diedero un'altra galla truccata, cos\u00ec vedendo che le sputava fecero credere che il maiale l'aveva rubato lui stesso; cos\u00ec si fanno comprare dei capponi, minacciando di dire tutto alla moglie.\nMaestro Simone, istigato da Bruno, Buffalmacco e Nello, fa credere a Calandrino di essere incinto; il quale d\u00e0 ai tre il denaro per le medicine, con il quale comprano dei capponi, e guarisce senza partorire.\nCalandrino si innamora di una giovane ragazza; Bruno gli fa un incantesimo, per cui appena Calandrino la tocca, lei va con lui. Poi \u00e8 trovato dalla moglie con la quale ha una gravissima e noiosa questione.\nCaratteristiche del personaggio.\nCalandrino non \u00e8 il semplice stupido di paese, ma assume una figura che lo rende il vero antieroe del Decameron; infatti emergono in lui quei valori come la cattiveria e la voglia di realizzarsi pur a discapito del prossimo: ad esempio con la forza con la quale picchia la moglie pensando di essere lei causa della perdita dei poteri magici della pietra; \nnella malignit\u00e0 con la quale vuole truffare i truffatori con la pietra magica;\no, ancora, nella determinazione di avere tutto per s\u00e9 pure a costo di raggirare gli amici"}
{"id": "345936", "revid": "92723", "url": "https://it.wikipedia.org/wiki?curid=345936", "title": "U-Boot Tipo I", "text": "L'U-Boot Tipo I A (in tedesco \"U-Boot Typ I A\") fu la prima classe di U-Boot adatti alla navigazione oceanica e concepiti per operare a grande distanza. Per questo motivo furono varati successivamente agli U-Boot Tipo II il cui utilizzo a corto raggio li aveva resi prioritari.\nConsiderati un progetto poco riuscito a causa della scarsa manovrabilit\u00e0 e del lungo tempo di immersione, ne furono realizzati solo due esemplari (\"U 25\" e \"U 26\") che entrarono in servizio nella Kriegsmarine all'inizio del 1936. Nonostante lo scarso successo, il progetto del Tipo I A fu alla base dei progetti successivi di U-Boot, in particolare per le classi Tipo VII e Tipo IX.\nLe due unit\u00e0 furono impiegate prevalentemente per l'addestramento e come strumento della propaganda nazista fino al 1939, quando - con l'inizio della seconda guerra mondiale - presero parte, seppur brevemente, alla cosiddetta Battaglia dell'Atlantico (1939-1945).\nIn questo lungo conflitto navale, l'azione degli U-Boot mirava soprattutto a isolare l'Inghilterra bloccando i rifornimenti provenienti, via cargo, prevalentemente dal Nord America.\nMissioni belliche e destino finale.\nU 25.\nL'\"U 25\" partecip\u00f2 a cinque missioni, tra l'ottobre del 1939 e l'agosto del 1940, affondando sette navi da trasporto e una nave scorta, il mercantile armato inglese HMS \"Scotstoun\".\nTra aprile e maggio del 1940, l'unit\u00e0 venne impiegata nel Mare del Nord e presso le coste centro-occidentali della Norvegia nell'ambito dell'Operazione Weser\u00fcbung.\nAl 1\u00ba agosto di quell'anno risale l'ultima posizione nota dell'U-Boot che di seguito venne dichiarato disperso.\nLa ricostruzione pi\u00f9 accreditata \u00e8 che sia affondato, assieme a tutto l'equipaggio, in alto mare a nord della citt\u00e0 olandese di Terschelling, approssimativamente alle coordinate 54\u00b014'N e 5\u00b07'W, per la collisione con una mina navale. Rimangono non chiarite, tuttavia, le dinamiche dell'affondamento e se la collisione sia avvenuta con una propria mina (l'unit\u00e0 doveva effettuare un'operazione di dispiegamento di mine antinave) o attraversando un campo minato che era stato steso in quella zona dai cacciatorpediniere inglesi il 3 agosto.\nU 26.\nL'\"U 26\" partecip\u00f2 a sette missioni, tra la fine di agosto del 1939 e il giugno del 1940, affondando in tutto undici navi e danneggiandone due. Nell'ultima missione attacc\u00f2 il convoglio alleato OA-175 affondando, nello stesso giorno, tre navi da trasporto (\"Frangoula B Goulandris, Merkur\" e \"Belmoira\") e danneggiandone una (il cargo inglese \"Zarian\").\nIntercettato, dopo l'attacco, da due navi nemiche, lo sloop da guerra HMS \"Rochester\" e la corvetta HMS \"Gladiolus\", venne colpito da quest'ultima con delle cariche di profondit\u00e0. Il sommergibile tedesco, impossibilitato a mantenere l'immersione a causa dei danni subiti, fu costretto ad emergere per essere nuovamente bombardato da una squadriglia di Short S.25 Sunderland della RAF.\nOramai condannato, l'U 26 venne abbandonato e affond\u00f2 il 1\u00ba luglio 1940 al largo delle coste sud-occidentali dell'Irlanda alle coordinate 48\u00b003'N e 11\u00b030'W. L'intero equipaggio (48 uomini) fu tratto in salvo e preso prigioniero dalla HMS \"Rochester\"."}
{"id": "345937", "revid": "289247", "url": "https://it.wikipedia.org/wiki?curid=345937", "title": "Atletica leggera alle olimpiadi estive 1988", "text": ""}
{"id": "345938", "revid": "3115", "url": "https://it.wikipedia.org/wiki?curid=345938", "title": "Chigua", "text": "\u2020 Chigua \u00e8 un genere di cicadi della famiglia delle Zamiaceae.\nTassonomia.\nIl genere \u00e8 stato descritto nel 1990 dal botanico americano Dennis William Stevenson, rivestendo una particolare rilevanza biogeografica in quanto unico genere dell'ordine Cycadales endemico del Sud America. Una recente revisione ha declassato \"Chigua\" a sinonimo di \"Zamia\" e le due specie attribuite in passato a questo genere (\"C. restrepoi\" e \"C. bernalii\"), entrambe endemiche della Colombia, sono oggi considerate come un'unica entit\u00e0 (\"Zamia restrepoi\")."}
{"id": "345939", "revid": "38120", "url": "https://it.wikipedia.org/wiki?curid=345939", "title": "Hockey in-line", "text": "Lhockey in-line, hockey inline o hockey in linea, \u00e8 uno sport di squadra appartenente al gruppo degli hockey, che si gioca indossando dei pattini in linea su una superficie di piastrelle di materiale plastico, legno, asfalto, cemento o altro materiale idoneo approvato dal CIRILH (\"International Committee of Roller Inline Hockey\"). Il termine \"in-line\" \u00e8 dato proprio dall'utilizzo dei pattini in linea a differenza dei tradizionali pattini a rotelle usati nell'hockey su pista. I giocatori utilizzano un bastone o \"stecca\" per colpire un duro disco di plastica con la finalit\u00e0 di effettuare punto nella porta avversaria.\nOgni squadra \u00e8 composta da un minimo di sei giocatori di movimento e due portieri e un massimo di 14 giocatori di movimento e due portieri. Durante la partita sono, per\u00f2, in campo solo quattro giocatori di movimento e un portiere. Le partite si svolgono in 2 tempi da 20 minuti effettivi ciascuno, con 5 minuti di riposo tra un tempo e l'altro.\nStoria.\n e grazie al desiderio da parte dei giovani di emulare i campioni dell'hockey su ghiaccio.\nInizialmente fu definito anche \"l'hockey dei poveri\" o \"il cugino dell'hockey su ghiaccio\", per il fatto che con pochi soldi ed un po' di organizzazione, nei piazzali, si potevano disputare incontri fra squadre di quartiere. Negli anni ha subito parecchi cambiamenti e si \u00e8 evoluto arrivando ad assomigliare sempre pi\u00f9 all'hockey su ghiaccio. Nato con le palline da tennis, oggi sono invece di plastica ed arancioni, con il peso variabile da 110-130 gr. A dipendenza della nazione e dal fondo si utilizzano anche dei dischetti (\"puck\").\nDifferenze principali con l'hockey su ghiaccio.\nAd uno sguardo inesperto, l'unica differenza tra l'hockey in-line e quello su ghiaccio sembrano essere i pattini e la superficie di gioco, ma non \u00e8 cos\u00ec. \nEccone alcune:\nAttrezzatura.\nLa pista.\nL'hockey in-line deve essere giocato su una superficie di piastrelle di materiale plastico, legno, asfalto, cemento o altro materiale idoneo approvato dal \"CIRILH.\" La dimensione ideale della pista \u00e8 di 50x25 metri e deve essere contrassegnata da una riga rossa di centrocampo segnata sul pavimento per distinguere la zona di difesa e la zona di attacco. \u00c8 delimitata da una balaustra di legno o fibre di vetro (pannelli) con un'altezza ideale di 107 cm. Questa deve avere angoli arrotondati per facilitare lo scorrimento del disco. La pista deve essere contrassegnata con un totale di 5 punti di ingaggio.\nLe porte.\nLa porta di gioco \u00e8 costituita da una gabbia rettangolare di metallo con un'altezza interna di 105 cm, una larghezza interna di 170 cm e una profondit\u00e0 di 109 cm. La parte alta, quella posteriore e quelle laterali devono essere coperte da una rete molto resistente in grado di contenere i tiri pi\u00f9 forti e non consentire l'attraversamento del disco. Non sono ammesse reti metalliche. Le porte di gioco sono poste alle due estremit\u00e0 della pista con le aperture posizionate l'una di fronte all'altra. La distanza tra la linea di porta e l'estremit\u00e0 della pista \u00e8 di 3,8 metri. \nDavanti ad ogni porta, una zona denominata \"Area di porta\" \u00e8 contrassegnata da una linea rossa di 5 cm di larghezza. Questa linea si estende ad angolo retto da un punto sulla linea di porta, 30 cm dall'esterno di un pale della porta per una distanza di 1,2 m. Una linea parallela alla linea di porta deve unire le estremit\u00e0 di queste due linee. \nAl portiere deve essere consentito di bloccare il disco dietro la linea di porta o ai lati della porta purch\u00e9 una parte del suo corpo resti in contatto con l'area di porta. \nL'equipaggiamento.\nI bastoni devono essere bastoni da hockey inline fatti di legno o altro materiale approvato e non devono presentare sporgenze. Nessun bastone deve superare la lunghezza di 1,57 m dalla base all'estremit\u00e0 superiore, n\u00e9 essere superiore a 32 cm dalla base alla fine della pala. La lama del bastone dei giocatori di movimento deve essere larga un minimo di 5 cm e non pu\u00f2 superare i 9 cm di larghezza. La pala del bastone del portiere non pu\u00f2 superare i 13 cm di larghezza in qualsiasi punto tranne che in corrispondenza della base, dove non deve superare i 14 cm di larghezza; il bastone del portiere non deve superare i 39 cm in lunghezza dalla base alla fine della pala.\nI pattini da utilizzare sono pattini in linea e possono consistere di tre o quattro ruote per i giocatori di movimento. I portieri possono, in alternativa, utilizzare pattini il-line a 5 ruote, con ruote pi\u00f9 piccole. Non sono ammessi pattini tradizionali (o quad) per le partite del campionato internazionale.\nTutti i giocatori, tranne i portieri, devono indossare parastinchi, gomitiere, guanti da hockey, caschi omologati pantaloni prottetivi e conchiglia protettiva zona pelvica in qualsiasi momento del gioco. Il portiere in pi\u00f9 deve indossare una protezione per il petto aderente al corpo (pettorina), i gambali che non devono superare i 30 cm di larghezza. Tutti i giocatori dei Campionati Internazionali Under 18 devono indossare la griglia o visiera a protezione del viso attaccate al casco. Il paradenti \u00e8 facoltativo. Tutte le protezioni, tranne guanti, casco, protezioni del viso e gambali del portiere, devono essere indossate interamente sotto la divisa. \nIl disco di gioco \u00e8 quello approvato dal Comitato CIRILH.\nSquadre.\nOgni roster delle squadre \u00e8 composto da un minimo di sei giocatori di movimento e due portieri e un massimo di 14 giocatori di movimento e due portieri. Durante la partita sono, per\u00f2, in campo solo quattro giocatori di movimento e un portiere. \nOgni squadra deve nominare un capitano che sar\u00e0 riconoscibile da una \"C\" visibile sulla maglia. Ogni squadra deve sempre avere in campo un capitano. A nessun portiere \u00e8 concesso di ricoprire il ruolo di capitano. \nUfficiali di gara.\nIn tutte le partite di Campionato gli arbitri sono due. Il Primo Arbitro ha piena autorit\u00e0 e decisione finale in tutte le questioni controverse. Tutti gli arbitri devono indossare pantaloni neri, una maglia da Arbitro e l'equipaggiamento approvato dalla CIRILIH. Essi non devono avere alcuna affiliazione con le squadre coinvolte. Devono controllare l'attrezzatura dei giocatori, valutare le penalit\u00e0, comunicarle al refertista, segnalare le reti e gli assist.\nControlla il roster completo delle squadre e lo consegna all'arbitro prima dell'inizio della partita; compila il referto ufficiale del gioco; annuncia chi ha effettuato goal o assist; registra le penalit\u00e0; firma il referto ufficiale di gioco al termine della partita. \nRegistra il tempo di inizio e fine di ogni partita, e tutto il tempo effettivo di gioco durante la partita; segnala con un fischio la fine di ogni tempo di gioco e la fine della partita; annuncia quando mancano due minuti al termine di ogni tempo effettivo di gioco o tempo supplementare; registra i time out chiamati da ogni squadra.\nTiene il tempo della penalit\u00e0 scontato per ogni giocatore punito durante il gioco; segnala irregolarit\u00e0 sulla durata della permanenza del giocatore in penalit\u00e0; in presenza di un microfono, annuncia il nome, il numero, il motivo e la durata della penalit\u00e0 assegnata.\nL'utilizzo di giudici di porta e il loro posizionamento \u00e8 facoltativo ed \u00e8 a discrezione del CIRILH; controlla la rete della porta per assicurarsi che non ci siano buchi e che il disco non riesca ad oltrepassarla; controlla che la porta sia sempre nella sua corretta posizione.\nRegole di gioco.\nIngaggi.\nLa squadra ospite deve sempre essere la prima ad effettuare la sostituzione di giocatori in pista per la ripresa del gioco. I due giocatori all'ingaggio saranno posizionati uno di fronte all'altro alla distanza di circa un bastone di lunghezza posizionando la pala del loro bastone sulla pista. Tutti gli altri giocatori devono essere posizionati ad almeno 3 metri di distanza dai giocatori che effettuano l'ingaggio. La pala dell'ingaggio deve toccare la pista di ingaggio. Nell'esecuzione di un ingaggio, i giocatori non devono avere alcun contatto fisico con il corpo di un avversari per mezzo del proprio corpo o per mezzo del loro bastone. Una volta che una squadra \u00e8 in posizione di ingaggio il disco deve essere messo in gioco entro 5 secondi.\nTime-out.\nUn time-out pu\u00f2 essere chiamato solo dal Capitano o dall'Assistente ad una interruzione del gioco. La partita riprende quindi con un ingaggio. \u00c8 concesso un time-out della durata di un minuto per ogni squadra per ogni tempo. Un time out pu\u00f2 essere chiamato dal Giudice Arbitro, in qualsiasi momento durante il gioco. Durante un time-out, le squadre possono andare alle loro panche giocatori. Non sono ammessi time-out nel corso dei tempi supplementari.\nSistemazione abbigliamento e protezioni.\nIl gioco non deve essere mai fermato n\u00e9 ritardato a causa della sistemazione da parte di un giocatore del suo abbigliamento, attrezzature , pattini e bastoni. La responsabilit\u00e0 di mantenere abbigliamento e attrezzature in condizioni adeguate sar\u00e0del giocatore. Se si rende necessaria una qualsiasi sistemazione, il giocatore deve uscire dal campo e il gioco deve continuare senza interruzioni. \nSostituzione dei giocatori.\nDurante il gioco, non ci possono essere in pista pi\u00f9 di quattro giocatori di movimento e un portiere alla volta. Il portiere pu\u00f2 essere sostituito con un giocatore di movimento. A tale sostituto non sono ammessi i privilegi del portiere. Se la squadra in possesso del disco, fa una sostituzione irregolare, l'Arbitro deve immediatamente fermare il gioco e riprenderlo con un ingaggio nella zona di centro campo o di difesa. Ad ogni squadra \u00e8 consentito un solo cambio dei giocatori durante ogni interruzione di gioco.\nPortiere.\nOgni squadra pu\u00f2 avere al massimo un portiere alla volta in pista. Al portiere sostituto che entra in pista durante il gioco non \u00e8 concesso alcun periodo di riscaldamento. \nIl disco deve essere sempre in movimento.\nIl disco deve essere sempre tenuto in movimento. Una penalit\u00e0 minore deve inoltre essere assegnata a qualsiasi giocatore che deliberatamente e in qualunque modo trattenga il disco contro la balaustra a meno che il giocatore non sia ostacolato da un avversario. La squadra che nella propria zona di difesa sia in possesso del disco, deve sempre far avanzare il disco verso la porta avversaria, tranne quando impedita dai giocatori della squadra avversaria o quando si trovi in inferiorit\u00e0 numerica in pista.\nCalciare il disco.\n\u00c8 concesso calciare il disco in tutte le zone del campo; tuttavia un goal non pu\u00f2 essere segnato calciando il disco direttamente in porta.\nGoal e assist.\nUn goal \u00e8 realizzato quando il disco \u00e8 tirato tra i pali della porta da un giocatore della squadra in attacco, poi passa sotto la traversa ed infine attraversa interamente la linea linea di porta disegnata sulla pista da un palo della porta all'altro. Quando un giocatore segna un gol, un assist viene assegnato al giocatore che gli ha fatto l'ultimo passaggio.\nCampionato italiano.\nIn italia i campionati agonistici sono organizzati in serie A, composta da 10 squadre, le prime 8 classificate si sfidano nei playoff scudetto, mentre l'ultima viene retrocessa in serie B. La coppa italia viene disputata tra le squadre di serie A, la detentrice del titolo di campione italiano e della coppa italia si sfidano nella supercoppa italiana. Il campionato di serie B ai disputa a livello nazionale, mentre il campionato di serie C si disputa a gironi, entrambi prevedono final six promozionali.\nIn precedenza sono esistite la serie A1, la serie A2 e la serie B. Tra gli amatori esiste il campionato promozionale e il campionato UISP. Nelle categorie giovanili sono presenti le seguenti divisioni: Under 20, Under 18, Under 16, Under 14, Under 12, Mini Hockey. Dalla stagione 2017-2018, il campionato promozionale (gi\u00e0 denominato serie C) e la serie B sono state accorpate in un campionato unico suddiviso in gironi regionali.\nLa coppa Fisr \u00e8 disputata dalle squadre di tutte le categorie.\nLa vincitrice di coppa italia e del campionato italiano hanno diritto di accedere alla coppa europea."}
{"id": "345940", "revid": "486946", "url": "https://it.wikipedia.org/wiki?curid=345940", "title": "Hockey in line", "text": ""}
{"id": "345942", "revid": "111373", "url": "https://it.wikipedia.org/wiki?curid=345942", "title": "Rorbas", "text": "Rorbas (toponimo tedesco) \u00e8 un comune svizzero di 2\u00a0814 abitanti del Canton Zurigo, nel distretto di B\u00fclach.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nRorbas \u00e8 servito dalla stazione di Embrach-Rorbas sulla ferrovia Winterthur-B\u00fclach-Koblenz.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "345950", "revid": "287204", "url": "https://it.wikipedia.org/wiki?curid=345950", "title": "Killer", "text": "Killer \u00e8 un termine di lingua inglese, traducibile come assassino in lingua italiana. \u00c8 riconosciuto soprattutto nei gruppi mafiosi detti cosche e pu\u00f2 inoltre riferirsi a:"}
{"id": "345960", "revid": "242434", "url": "https://it.wikipedia.org/wiki?curid=345960", "title": "Losangato", "text": ""}
{"id": "345964", "revid": "74058786", "url": "https://it.wikipedia.org/wiki?curid=345964", "title": "Formule di Waring", "text": "Le formule di Waring sono formule algebriche utilizzate nella soluzione di un sistema simmetrico, e derivano dalle teorie di Edward Waring, matematico britannico del XVIII secolo.\nLe formule pi\u00f9 utilizzate sono quelle per potenze del binomio di ordine n = 2 oppure 3, che sono quelle del quadrato e cubo del binomio. Questo calcolo serve a trasformare le potenze del binomio di variabili formula_1 e formula_2 in somme e prodotti di queste variabili. Tali somme e prodotti di queste variabili sono riconducibili alla forma canonica di un sistema simmetrico. Da notare che: e formula_3.\nPer il postulato di Peano, la formula di Waring \u00e8 deducibile per ogni potenza n. Infatti la propriet\u00e0 P(n) \u00e8 stata dedotta per tre valori di n = (2,3,4), nei quali sono stati messi in evidenza i successivi passaggi algebrici, ed \u00e8 perci\u00f2 generalizzabile ad formula_11 qualsiasi.\nCome gi\u00e0 per la quarta potenza nella quale viene sostituita la formula della seconda potenza del binomio, la ricorsione delle prime 4 in quelle di ordine n-esimo, permette di esprimere il tutto in potenze della somma e prodotto delle variabili a e b. \u00c8 opportuno vedere le formule di Waring in relazione ai sistemi simmetrici in quanto sono nate ed essenzialmente si usano in questo contesto, nel quale \u00e8 necessario trasformare le variabili in somme e prodotti.\nLa risoluzione con questo metodo per ogni potenza n \u00e8 evidente se si considera il triangolo di Tartaglia: data una potenza n, per ogni termine del tipo: formula_12, ne esiste uno del tipo: formula_13. Con un raccoglimento a fattor comune dei due termini, si otterranno: un termine del tipo formula_14, per formula_15, ovvero formula_16.\nLe formule di Waring sono deducibili (per una data potenza n) dalla formula di Tartaglia, scomponendo la sommatoria in tre tipi di termini:\nformula_20,\nformula_21 con k numero intero.\nDunque, nelle sommatorie troviamo: la potenza n-esima del binomio, il prodotto dei termini elevato a met\u00e0 potenza, dei termini \"misti\" di potenze del prodotto dei termini e di loro somme secondo multipli interi di 2 (fino a formula_11; o formula_23, se formula_24 \u00e8 dispari). \nAbbiamo riportato le formule di Waring per potenze superiori alla quarta per generalizzare agevolmente la formula, ad formula_11 qualsiasi.\nformula_26, dove:"}
{"id": "345966", "revid": "438678", "url": "https://it.wikipedia.org/wiki?curid=345966", "title": "Il tagliagole", "text": "Il tagliagole (\"Le Boucher\") \u00e8 un film del 1970 scritto e diretto da Claude Chabrol e interpretato da St\u00e9phane Audran e Jean Yanne.\nTrama.\nH\u00e9l\u00e8ne, insegnante di scuola elementare, e Popaul, macellaio, s'incontrano a un matrimonio in un piccolo paese e diventano amici.\nUna serie di omicidi di giovani donne sconvolge il paese. Quando H\u00e9l\u00e8ne, durante una gita con i suoi alunni, trova il cadavere di una donna e, accanto al corpo, l'accendino che aveva regalato a Popaul, il sospetto e la paura cominciano ad impossessarsi della donna.\nRiprese.\nLe riprese del film sono state effettuate tra il settembre e l'ottobre 1969 nel paese di Tr\u00e9molat, nel P\u00e9rigord, e nelle grotte di Cougnac nei Midi-Pyr\u00e9n\u00e9es.\nColonna sonora.\nLa colonna sonora del film contiene la canzone \"Capri petite \u00eele\" di Dominique Zardi."}
{"id": "345971", "revid": "1610933", "url": "https://it.wikipedia.org/wiki?curid=345971", "title": "Falco coda rossa", "text": ""}
{"id": "345972", "revid": "392652", "url": "https://it.wikipedia.org/wiki?curid=345972", "title": "Sfakia", "text": "Sfakia (, Sfaki\u00e0) \u00e8 un comune della Grecia situato nell'isola di Creta (unit\u00e0 periferica di La Canea) con 2.419 abitanti secondo i dati del censimento 2001.\nIntroduzione.\nIl territorio del comune di Sfakia \u00e8 stretto tra il massiccio dei monti Lefka a nord e il Mar libico a sud. Era e ancora \u00e8, una delle zone pi\u00f9 inaccessibili di Creta. \u00c8 anche uno dei comuni meno popolati di Creta. Ci\u00f2 nonostante oggi il turismo vi \u00e8 assai sviluppato e costituisce la maggiore se non l'unica fonte di reddito. Pesca e pastorizia, pur praticate, sono voci di scarso peso nell'economia locale. Nel passato l'inaccessibilit\u00e0 del luogo concorse a fare di Sfakia un centro di resistenza contro i vari invasori che si sono alternati a Creta nel corso della sua plurimillenaria storia. \u00c8 da qui che durante la II guerra mondiale fu evacuato l'esercito inglese nella notte del 3 maggio 1941, sotto il fuoco degli invasori tedeschi. Durante gli anni del dominio ottomano Sfakia prosperava grazie alla presenza di armatori che con le loro piccole navi diedero avvio ad un fiorente commercio.\nAccesso.\nL'accesso \u00e8 pi\u00f9 agevole per mare tramite una serie di battelli che fa la spola tra i vari centri della costa situati tra Paleochora e Sfakia. L'accesso via terra obbliga a lasciare la superstrada Chania - Rethymno al 33\u00a0km e imboccare a destra una strada asfaltata che conduce al villaggio di Vrises. Da qui la strada si inerpica sui contrafforti orientali dei Monti Lefki prima di raggiungere la costa del mar libico quasi all'altezza di Chora Sfakion, sede del municipio. A meta strada circa si trova l'altipiano di Askifou. Dopo si incontra la gola di Imbros e la strada offre viste spettacolari sul mar libico. Questo \u00e8 l'itinerario seguito dalle autolinee KTEL. Da Chora Sfakion \u00e8 possibile raggiungere con gli autobus di linea Frangkokastello nella parte orientale. Mentre le altre localit\u00e0 della costa occidentale Loutro, Aghia Roumeli, Sfakia Palaiochora sono raggiungibili soltanto tramite battello.\nNatura.\nAsifou.\nAsifou \u00e8 un piccolo villaggio di 700 abitanti circa, nel mezzo di un altipiano molto fertile attorniato dalle alte vette dei monti Lefki (monti bianchi). Sta ad un'altitudine di 750 metri. \nImbros.\nLa gola di Imbros vicino al villaggio omonimo.\nCentri turistici.\nChora Sfakion.\nChora Sfakion \u00e8 la sede del municipio. Ha 500 abitanti residenti tutti occupati nel settore turistico. Il villaggio \u00e8 diviso in due parti: una intorno al vecchio porto che costituisce l'area turistica e l'altra sui fianchi della collina dove vive la maggior parte dei residenti. Nella piccola piazza fanno capolinea gli autobus per Frangokastello, Plakias e per Chania. Le pi\u00f9 belle spiagge dei dintorni sono Ilingas e \"Glyko nero\". ad ovest pi\u00f9 un villaggio turistico.\nLoutro.\nLoutro (, pronunciato Lutr\u00f2) si trova pochi km ad ovest del capoluogo ed \u00e8 raggiungibile solo con il battello che parte da Agia Roumeli oppure a piedi da Chora Sfakion. Nonostante l'assenza totale di comunicazioni stradali, la localit\u00e0 dispone di varie tipologie di alberghi ed \u00e8 frequentatissima d'estate. Giace nel fondo di una piccola baia e le numerose cale dei dintorni possono essere raggiunte solo tramite sentieri pedestri. Tra queste spicca la baia di Finikas che fu un porto in epoca romana e bizantina. Oggi si vedono ancora tracce di una fortezza veneziana e un edificio diroccato con qualche mosaico. Loutro attrae turisti dall'Europa settentrionale amanti del naturismo.\nAghia Roumeli.\nAghia Roumeli (, pronunziato: Aya Rum\u00e8li) \u00e8 una localit\u00e0 ad ovest di Chora Sfakion, raggiungibile esclusivamente per via marittima; costituisce una tappa intermedia sul percorso seguito dai battelli che effettuano la spola tra Paleochora, e Chora Sfakion. Si trova allo sbocco della gola di Samari\u00e0, un parco nazionale molto visitato d'estate. Il vecchio villaggio di Aghia Roumeli si trovava 2\u00a0km a monte e le sue rovine sono ancora visibili all'interno del parco nazionale. Nel 1954, in seguito ai continui straripamenti del torrente che ha creato la gola, i suoi abitanti decisero di trasferirsi sulla costa e scelsero questa baia, stretta tra aspre montagne ed il mar libico. Sulla riva orientale del torrente era situata l'antica citt\u00e0 di Tara che prosper\u00f2 nel periodo ellenistico e romano grazie alla produzione ed al commercio del vetro. La citt\u00e0 coniava monete proprie che sono state rinvenute nel corso di scavi sistematici visibili insieme ad altri reperti al museo archeologico di Chania.\nAmministrazione.\nIl comune di Sfakia \u00e8 suddiviso in 9 circoscrizioni riportate nella tabella sottostante. La sede del municipio \u00e8 evidenziata in grassetto:"}
{"id": "345976", "revid": "1543377", "url": "https://it.wikipedia.org/wiki?curid=345976", "title": "Nicola Amoruso", "text": "Ha militato in 13 squadre in Serie A, andando in gol con 12 di esse: entrambi i traguardi costituiscono un record (il secondo dei quali condiviso con Marco Borriello) per il calcio italiano. Detiene un altro singolare primato: limitatamente alla massima serie, in cui ha realizzato 113 reti, \u00e8 il pi\u00f9 prolifico tra gli attaccanti italiani che non hanno mai indossato la maglia della nazionale maggiore.\nIn carriera ha totalizzato 474 partite e 150 gol con le squadre di club, pi\u00f9 4 presenze e una rete nella nazionale Under-21, con la quale \u00e8 stato campione d'Europa nel 1996.\nBiografia.\nHa tre fratelli, due dei quali hanno provato la carriera calcistica, e una sorella minore. Amoruso \u00e8 sposato dal 2006 e ha due figlie: Giulia nata nel 2002 e Maria Ludovica nata nel 2006.\nCaratteristiche tecniche.\nEra un centravanti tecnicamente dotato e rapido nei movimenti.\nCarriera.\nGiocatore.\nClub.\nInizia la sua carriera calcistica nel Trinitapoli passando successivamente al settore giovanile della . Esordisce in Serie A il 12 dicembre 1993 nell'incontro -Sampdoria. Nel corso della stagione colleziona otto presenze e tre gol, vincendo il suo primo trofeo, la Coppa Italia. Non trovando spazio nella , nella sessione estiva del mercato 1994 si trasferisce alla Fidelis Andria, societ\u00e0 militante nel campionato di Serie B, dove colleziona 34 presenze e 15 gol.\nLa stagione successiva si trasferisce al Padova: al ritorno nella massima serie disputa un buon campionato con 33 presenze e 14 gol, terminando tuttavia all'ultimo posto in classifica. Ci\u00f2 attira l'attenzione della , che lo acquista nell'estate del 1996 per 7 miliardi di lire. Nella prima stagione colleziona 23 presenze e 4 gol. Nella stagione successiva colleziona solo 10 presenze e 2 gol, e in quella seguente colleziona appena 20 presenze e 3 gol. In maglia bianconera conquista 2 scudetti e una Supercoppa Europea, e tra campionato e coppe nazionali e internazionali ha collezionato 103 presenze siglando 29 reti.\nDal 1999 al 2005 ha cambiato squadra a ogni stagione, pur restando sempre in Serie A: (1999-2000), con 25 presenze e 11 gol, Napoli (2000-2001), con 30 presenze e 10 gol, di nuovo alla Juventus nel 2001-2002, dove vince un altro scudetto (9 presenze e nessun gol in campionato ma ben 6 centri in 7 partite in Coppa Italia, di cui \u00e8 capocannoniere), di nuovo al Perugia nel 2002 (7 presenze) che lo gira poi in prestito al nel gennaio 2003, dove ottiene 14 presenze e 6 gol. Nel 2003 passa al (25 presenze e 5 gol) ma la squadra retrocede e il giocatore si svincola con una sostanziosa buonuscita. Nell'estate si accasa con il neopromosso Messina (2004), dove colleziona 22 presenze e 5 gol. Nell'estate del 2005 passa alla Reggina, dove gioca con continuit\u00e0, per tre stagioni: 29 presenze e 11 gol nella prima, 34 presenze e 17 gol nella seconda e 33 presenze e 12 gol nella terza.\nCon la maglia della ha ottenuto il massimo della presenze con una squadra (96, tutte in Serie A) realizzando il massimo di reti (40) sempre con la stessa maglia. Nella stagione 2006-2007 assieme a Rolando Bianchi ha formato la coppia gol migliore della Serie A, 17 reti per lui e 18 per Bianchi. Nelle coppe europee, conta 23 presenze e 10 gol con le maglie di e . Il 4 maggio 2008 in Catania- (1-2) segna una doppietta importante, che oltre a permettere agli amaranto di ottenere la prima vittoria in trasferta dopo un anno, gli permette di raggiungere quota 100 gol in A. \u00c8 il primo giocatore nella storia del campionato italiano ad avere raggiunto il prestigioso traguardo segnando con nove maglie diverse, nonch\u00e9 il miglior goleador fra i quattro \"centenari del gol\" italiani a non avere mai giocato con la nazionale maggiore (gli altri sono Gino Armano, Lorenzo Bettini e Pietro Paolo Virdis).\nNell'estate 2008 viene acquistato a titolo definitivo dal , per 3 milioni di euro. Con la maglia granata colleziona 20 presenze e 4 gol. Nella sessione invernale del calciomercato viene ceduto in prestito con diritto di riscatto della compartecipazione al . Il Siena non lo riscatta e fa ritorno al retrocesso nel frattempo in Serie B. Il 28 agosto 2009 viene ceduto a titolo definitivo al , neopromosso in Serie A, con cui esordisce il 13 settembre 2009 nella sconfitta esterna contro l'Inter. Segna il suo primo gol, su rigore, fuori contro la , che vale il 2-1 finale alla squadra emiliana. Torna a segnare 2 mesi dopo contro la Fiorentina a Firenze il gol del momentaneo pareggio (partita finita 3-2 a favore dei ducali), Si ripete nella giornata successiva realizzando su calcio di rigore il definitivo pareggio nella partita casalinga contro il Napoli. Il 13 dicembre 2009 decide il derby dell'Emilia contro il Bologna, dopo avere sbagliato un rigore segna infatti il gol del definitivo 2-1, mentre il 6 gennaio firma il gol del momentaneo pareggio nella partita contro la .\nLa sua avventura al Parma si conclude (con 5 reti in 17 presenze) il 29 gennaio 2010, data in cui si trasferisce all'Atalanta a titolo definitivo, firmando un contratto per la stagione in corso e per la successiva. Il 31 gennaio debutta in campionato con la maglia degli orobici subentrando a pochi minuti dal termine della partita in trasferta disputata contro la . Il 28 marzo segna la sua prima rete in maglia nerazzurra nella sconfitta a Torino contro la per 2-1; questa rete gli ha permesso di andare a segno con la dodicesima squadra diversa nella massima serie italiana. Scaduto il contratto, si svincola dalla squadra bergamasca. Dopo un inizio di preparazione tornando a Perugia in Seconda Divisione, il 29 agosto 2011, giorno del suo trentasettesimo compleanno, decide di ritirarsi dall'attivit\u00e0 agonistica.\nNazionale.\nNel 1996 partecipa al campionato europeo Under-21: il 28 maggio a Barcellona disputa la semifinale contro la Francia, terminata con il punteggio di uno a zero. Il 31 maggio, sempre a Barcellona, disputa la finale contro la Spagna, vinta ai calci di rigore dopo che i tempi regolamentari erano terminati sul punteggio di uno a uno. Sempre nel 1996 viene incluso nella lista dei convocati per i Giochi olimpici di Atlanta in qualit\u00e0 di riserva a casa.\nDirigente.\nIl 15 settembre 2011 viene nominato responsabile del coordinamento dell'attivit\u00e0 del Settore Giovanile della , lavorando con i tecnici delle varie formazioni giovanili, su tutti quelli della Primavera e degli Allievi Nazionali. Nel settembre 2012 inizia il corso da direttore sportivo a Coverciano. Il 15 maggio 2013 viene ingaggiato dal Palermo, neo-retrocesso in Serie B, come direttore sportivo, a partire dal mese di giugno. \u00c8 stato voluto dal Direttore generale della societ\u00e0 Patricio Teubal, con cui Amoruso ha svolto il corso di direttore sportivo, ed \u00e8 stato presentato il 31 maggio seguente. Il 6 agosto 2013 rescinde consensualmente il suo contratto con il Palermo per motivi personali."}
{"id": "345983", "revid": "1782831", "url": "https://it.wikipedia.org/wiki?curid=345983", "title": "Ao (Forgotten Realms)", "text": "Lord Ao (\"ay\"-oh \u00e8 la pronuncia in inglese) \u00e8 una divinit\u00e0 immaginaria dell'universo di \"Forgotten Realms\".\nCaratteristiche.\nLord Ao \u00e8 l'unico dio supremo di tutte le divinit\u00e0 di Forgotten Realms, comune a tutti i pantheon di Toril; come tale pu\u00f2 istantaneamente promuovere un mortale al grado di divinit\u00e0 o distruggerne all'istante una gi\u00e0 esistente. Ci\u00f2 che accade su Toril e ci\u00f2 che le altre divinit\u00e0 fanno non \u00e8 interesse di Ao finch\u00e9 queste ultime rispettano le proprie aree di influenza e non ignorano completamente i propri fedeli. Lord Ao non ha bisogno di essere adorato, mentre le altre divinit\u00e0 \"normali\" che non ricevono la fede dei mortali possono \"morire\" per mancanza di fede. Ao ha cominciato ad applicare questo meccanismo dopo il Periodo dei Disordini, per rafforzare la sua volont\u00e0 affinch\u00e9 le divinit\u00e0 agiscano come guardiani dell'Equilibrio anzich\u00e9 come re dei mortali. Come scritto in \"Faiths &amp; Avatars\", Ao risponde ad una entit\u00e0 superiore, conosciuta solo come un essere di luce; si insinua in molti moduli d'avventura che questa entit\u00e0 sia il \"Dungeon Master\". Il superiore di Ao appare anche nella \"Trilogia di Avatara\".\nManifestazioni.\nPrima del Periodo dei Disordini (1358 CV) il dio era sconosciuto agli abitanti di Faer\u00fbn; quando le divinit\u00e0, per volere di Ao, hanno camminato per il continente in forma di avatar, si \u00e8 capito che anche queste ultime avevano una divinit\u00e0 al di sopra di esse che poteva punirli, se necessario. L'avatar di Lord Ao \u00e8 apparso solo una volta durante il Periodo dei Disordini; ha le fattezze di un umano alto oltre 3 metri dal viso angelico, n\u00e9 bello n\u00e9 brutto, n\u00e9 giovane n\u00e9 vecchio, dai capelli e dalla barba bianca, vestito con una tunica nera punteggiata da una miriade di stelle e di lune che ispira un senso di armoniosit\u00e0.\nEssere un fedele di Ao.\nAnche dopo questa fase storica il dio \u00e8 venerato solo da pochi fedeli (e solo nel Tempio del Dio Supremo, a Waterdeep) poich\u00e9, per sua volont\u00e0, non ascolta le preghiere dei mortali e non interagisce con loro (dal punto di vista delle meccaniche di gioco, i suoi domini sono sconosciuti e ai chierici che lo scelgono come divinit\u00e0 patrona non vengono concessi n\u00e9 incantesimi, n\u00e9 poteri speciali); i numerosi culti nati nei dieci anni successivi al Periodo dei Disordini sono via via scomparsi, e il nome di Ao \u00e8 misteriosamente scomparso da tutti i testi scritti. In conseguenza di ci\u00f2, il culto di Ao \u00e8 guidato da \"ministri\" anzich\u00e9 da chierici, e non ha nessun simbolo in cui i pochi seguaci sentano il bisogno di identificarsi. Il destino ultimo dei fedeli di Ao \u00e8 ancora sconosciuto; essi vengono considerati \"senza dio\" e quindi, una volta morti, mandati al muro di Kelemvor. A Waterdeep, il 15 di Marphenot, i Ministri della Chiesa di Lord Ao, vestiti con calzoni neri e con una lunga tunica bianca adornata di lustrini o gioielli, celebrano il giorno in cui la divinit\u00e0 \u00e8 apparsa sulla sommit\u00e0 di Monte Waterdeep.\nLe regole di Lord Ao.\nAo ha indetto alcune regole riguardanti la gestione del divino. Per esempio:\nCreazione dell'universo.\nLord Ao ha creato l'universo nel quale si trova il mondo di Abeir-Toril. Dopo aver creato l'universo, in esso sono apparse successivamente due gemelle, Sel\u00fbne (la luce) e Shar (l'oscurit\u00e0), le prime divinit\u00e0."}
{"id": "345986", "revid": "1953061", "url": "https://it.wikipedia.org/wiki?curid=345986", "title": "Northumberland", "text": "Il Northumberland (pronuncia ) \u00e8 una contea del nord-est dell'Inghilterra, nel Regno Unito, ai confini con la Scozia. Non \u00e8 divisa in distretti, costituendo la pi\u00f9 ampia autorit\u00e0 unitaria del paese.\nIl confine pi\u00f9 ampio di questa zona si \u00e8 raggiunto sotto il Regno di Northumbria del re Edwin. Non v'\u00e8 dubbio che, attualmente, copra un territorio alquanto ridotto; tra l'altro, l'antica capitale, Newcastle, non fa pi\u00f9 parte di questa contea dal 1974, quando \u00e8 stata annessa a Tyne and Wear, e sostituita nel suo ruolo amministrativo da Morpeth. Quest'ultimo \u00e8 comunque conteso anche dalla cittadina di Alnwick. Bisogna inoltre considerare che, in alcune questioni relative a ambiente, fauna o organizzazioni sportive, i confini ridisegnati nel 1974 vengono \"sorvolati\" e le decisioni vengono prese in comunit\u00e0 con le contee confinanti, che sono Tyne and Wear, per l'appunto, Durham, Cumbria e le zone di Roxburgh, Ettrick e Lauderdale in Scozia.\nGeografia fisica.\nLa geografia fisica di questa contea \u00e8 varia: si parte con zone basse e piatte nei pressi della costa del mare del Nord e si prosegue con altitudini sempre maggiori verso il nordovest, dove i monti delle Cheviot Hills sono formati principalmente di granito del devoniano e lava. Una seconda zona di roccia magmatica \u00e8 situata al di sotto di Whinsill, su cui \u00e8 stato costruito il vallo di Adriano. Entrambe queste catene si innestano in un brullo paesaggio di brughiere. Whinsill poggia su un calcare carbonifero, producendo anche delle zone di paesaggi carsici.\nDavanti alla costa del Northumberland, sono sparse le isole Farne, formazioni di dolerite, molto rinomate per la numerosa fauna ornitologica.\nDel carbone si localizza nell'angolo sudorientale del territorio, nella zona dove il fiume Tyne sfocia nel mare: nei tempi andati lo si poteva trovare anche sospinto dalle onde sulle spiagge, probabilmente staccato dall'azione delle stesse da alcuni affioramenti.\nEssendo situato molto a nord (circa 55\u00b0 di latitudine), ed essendo un terreno montuoso, il Northumberland \u00e8 noto per essere una tra le aree pi\u00f9 fredde in tutto l'intero stato, con una temperatura media annuale inferiore ai e precipitazioni tra i 466 e i ; precipitazioni che si concentrano soprattutto nella zona occidentale, sui terreni pi\u00f9 elevati.\nNel trentennio 1971-2000, la popolazione della contea ha potuto beneficiare di una media annuale di ore di sole tra le e le ore.\nUna percentuale molto alta (circa il 25%) del territorio \u00e8 protetta da un parco nazionale, il \"Northumberland National Park\", un paesaggio eccezionale, protetto dallo sviluppo, dallo sfruttamento e dall'agricoltura. Il parco si estende quasi tutto al di sopra dei 240 metri, include anche il vallo di Adriano e oltrepassa i confini con la Scozia. \nSuddivisioni.\nLa contea ha assunto nel 2009 lo status di autorit\u00e0 unitaria, abolendo la precedente suddivisione in distretti.\nFino al 2009 la contea era suddivisa nei seguenti distretti:\nStoria.\nAvendo fatto parte dell'impero romano ed essendo stato teatro di numerose battaglie tra la Scozia e l'Inghilterra, il Northumberland \u00e8 ricco di storia, e in alcuni casi nemmeno tanto facile da districare. Ci\u00f2 ci pu\u00f2 aiutare a comprendere la ragione della grande quantit\u00e0 di castelli che si trovano disseminati in questa regione, tra cui possiamo nominare quelli di Bamburgh, Dunstanburgh, Warkworth e Alnwick.\nPu\u00f2 anche essere ricordato come la culla della cristianit\u00e0 sassone, in quanto fu su una piccola isola a nord di Bamburgh che si stabilirono i monaci venuti a convertire gli inglesi: monaci che vergarono anche l'Evangeliario di Lindisfarne, ora al British Museum e al cui ordine apparteneva san Cutberto, vissuto durante il VII secolo, sepolto nella cattedrale di Durham.\nIl castello di Bamburgh \u00e8 invece la capitale storica della regione, essendo stato anche un castello reale prima dell'unificazione dell'Inghilterra sotto un'unica corona, mentre la capitale odierna \u00e8 in ballottaggio tra le citt\u00e0 di Alnwick, residenza del duca del Northumberland, e di Morphet, sede del consiglio di contea.\nCome ci potrebbero erroneamente lasciar pensare gli arcadici paesaggi agresti, il Northumberland non \u00e8 stato una regione tranquilla, anzi ha una lunga storia di rivolte e ribellioni nei confronti dello stato, come quelle capeggiate dai suoi duchi, membri della famiglia Percy, durante il periodo della dinastia Tudor. Alcuni di questi nobili, dopo aver dato fuoco alle polveri della rivolta, tradivano i propri compagni di ideali, vendendosi al governo centrale, tradendo e infine fuggendo. Anche il bardo Shakespeare ne cita almeno uno, Henry Hotspur, in alcune delle sue opere.\nCome accennato prima, il contado continu\u00f2 a essere, anche nei secoli successivi alla nascita della nuova religione, il centro del cattolicesimo in Gran Bretagna, e anche di un certo sentimento estremo nei confronti della restaurazione. Divenne una specie di zona franca, \"selvaggia\" se cos\u00ec possiamo affermare, dove i banditi spesso si rifugiavano lontano dalla lunga mano della giustizia, anche data la scarsa popolazione dei tempi. Non v'\u00e8 dubbio che, dopo l'unificazione delle due corone di Inghilterra e Scozia durante il regno di Giacomo I, la situazione si tranquillizz\u00f2 e tale rimase sostanzialmente fino al giorno d'oggi, contribuendo a mantenere la zona tra le meno densamente popolate e le pi\u00f9 agricole dell'intera isola.\nEconomia.\nL'economia della zona \u00e8 tra le pi\u00f9 deboli dell'intero Regno Unito, e si situa agli ultimi posti tra le omologhe, anche se a un primo sguardo i dati possono sembrare dissonanti e paradossali. Nel 2003, il 23% degli uomini e il 60% delle donne erano al di sotto della soglia di povert\u00e0, secondo il consiglio d'Europa. Alla data di maggio 2005, il tasso di disoccupazione era al 2,3%, in linea con la media britannica. Tra il 1999 e il 2003 il numero di imprese \u00e8 cresciuto di una percentuale tra il 4,4 e l'8% annuo, portandolo allo 0,45% delle imprese registrate nell'intero UK.\nLa maggiore fonte di introito e impiego dell'intera contea \u00e8 in effetti il turismo: pi\u00f9 di un milione di visitatori \"interni\" e circa stranieri vi spendono un totale di 162 milioni di sterline.\nSociet\u00e0.\nEvoluzione demografica.\nIl censimento inglese del 2001 ha registrato una popolazione residente nel Northumberland di circa abitanti, con una stima in aumento di circa 2000 individui nel 2003.\nGli abitanti risiedevano in circa abitazioni, per il 33% circa in affitto, mentre il 10% erano di propriet\u00e0 e non gravati da ipoteche o mutui bancari.\nPer quel che riguarda le minoranze etniche, meno dell'un per cento della popolazione della contea rientra in una qualsiasi minorit\u00e0, comparato al 9% circa dello stato.\nL'81% ha dichiarato di professare una religione cristiana, meno dell'uno per cento si dichiara professante un'altra religione, e circa il 12% ateo.\nPolitica.\nIl Northumberland ha abolito nel 2009 i suoi distretti, ma il suo ampissimo territorio ha consigliato di articolare l\u2019amministrazione della contea su cinque speciali \"consigli di area locale\" che sono suddivisioni del consiglio di contea.\nLa contea \u00e8 rappresentata al parlamento da quattro deputati, equamente divisi tra i partiti politici inglesi; uno appartiene al partito conservatore, uno a quello liberal-democratico e due sono laburisti.\nCultura.\nLe tradizioni del Northumberland sono varie e diverse da tutte le altre che si trovano in Inghilterra: risultano infatti da culture locali, celtiche, di influenza norvegese e inglese. Esempi possono essere la \"danza delle spade\", o il \"clogging\", e le cornamuse tipiche della zona, che prendono il nome di \"small pipe\".\nLa musica tradizionale \u00e8 molto simile alla musica scozzese, a causa dei forti legami storici tra i due territori. Questo vale anche per la cultura, molto pi\u00f9 legata a quella delle \"lowland\" scozzesi che a quella di altre parti dei rispettivi stati. Molto forti le somiglianze anche nei dialetti di entrambi, che usano numerosi termini di \"old English\". Ci sono stati in passato dei tentativi di dare alla lingua e alla cultura del Northumberland lo status e la coscienza raggiunti dagli equivalenti scozzesi, con la nascita di un ente dedito appunto alla loro preservazione.\nLa contea ha una propria bandiera come un proprio tartan. La prima \u00e8 basata su un disegno trovato sulla tomba di Sant'Osvaldo, risalente al VII secolo, e la versione attuale \u00e8 stata ratificata nel 1951 dal consiglio di contea e adottata nel 1995. Il tartan del Northumberland \u00e8 spesso definito in Scozia come il \"tartan del Pastore\".\nMezzi di comunicazione.\nNon essendoci nella contea grandi centri abitati/citt\u00e0, i principali mass media hanno le loro sedi nel vicino Tyne and Wear. Ci sono per\u00f2 alcuni quotidiani minori che si occupano principalmente del Northumberland e dei suoi distretti, oltre che un paio di radio locali."}
{"id": "345987", "revid": "196390", "url": "https://it.wikipedia.org/wiki?curid=345987", "title": "William Masters et Virginia Johnson", "text": ""}
{"id": "345988", "revid": "15756", "url": "https://it.wikipedia.org/wiki?curid=345988", "title": "Accipitriformes", "text": "Accipitriformes \u00e8 un ordine di uccelli in cui si includono la gran parte dei rapaci diurni, cio\u00e8 che predano durante le ore di luce.\nDescrizione.\nI primi Accipitriformi noti risalgono all'Eocene medio, e, tipicamente, possiedono un becco uncinato con una cera morbida che ospita le narici. Le ali sono lunghe e abbastanza larghe, adatte al volo planato, con quattro o sei penne primarie esterne.\nPossiedono zampe forti dotate di artigli affilati ed una presa formidabile, grazie al primo dito opponibile.\nBiologia.\nQuasi tutti gli Accipitriformi sono carnivori e cacciano prevalentemente durante il giorno o al crepuscolo. Sono eccezionalmente longevi e la maggior parte ha bassi tassi riproduttivi.\nI pulcini hanno una fase di schiusa molto veloce, seguita da 3\u20138 settimane di cura del nido da parte di entrambi i genitori, dopo il primo volo, e da 1 a 3 anni come adulti sessualmente immaturi. I sessi hanno dimensioni notevolmente diverse e talvolta le femmine hanno dimensioni doppie rispetto al compagno. Questo dimorfismo sessuale \u00e8 talvolta pi\u00f9 estremo nei rapaci specializzati nella caccia ad altri uccelli, come gli sparvieri del genere \"Accipiter\". La monogamia \u00e8 la regola generale, sebbene un compagno alternativo sia spesso selezionato se uno dei due uccelli muore.\nTassonomia.\nOriginariamente, l'opinione della maggior parte degli studiosi era di includere questi uccelli all'interno dell'ordine Falconiformi, insieme ai falchi. Tuttavia oggi molti studiosi riconoscono gli Accipitriformi come un ordine separato. Uno studio del DNA pubblicato nel 2008 ha indicato che i falchi non sono strettamente correlati agli Accipitriformi, essendo invece pi\u00f9 strettamente imparentati a pappagalli e passeriformi, e che le similitudini anatomiche tra falchi e gli altri rapaci sono un esempio di convergenza evolutiva. Da allora, la divisione e il posizionamento dei falchi accanto ai pappagalli, in ordine tassonomico, sono stati adottati dal Comitato di classificazione sudamericano della American Ornithologists Union (SACC), il Comitato di classificazione nordamericano (NACC), e il Congresso ornitologico internazionale (CIO). L'Unione ornitologi britannici ha gi\u00e0 riconosciuto gli Accipitriformi, e ha accettato la nuova collocazione dei Falconiformi. La proposta basata sul DNA e le classificazioni dell'NACC e dell'IOC includono gli avvoltoi del Nuovo Mondo all'interno degli Accipitriformi, mentre il SACC classifica gli avvoltoi del Nuovo Mondo come un ordine separato, i Cathartiformes.\nL'ordine Accipitriformes comprende 4 famiglie:\nLa famiglia Falconidae, un tempo inserita in questo ordine, \u00e8 adesso considerata in un ordine a s\u00e9 stante, Falconiformes."}
{"id": "345989", "revid": "1543377", "url": "https://it.wikipedia.org/wiki?curid=345989", "title": "Cycas rumphii", "text": "Cycas rumphii \u00e8 una pianta della famiglia Cycadaceae, nativa delle Isole Molucche.\nIl nome della specie \u00e8 un omaggio al naturalista olandese Rumphius (Georg Eberhard Rumpf, 1628-1702), funzionario della Compagnia Olandese delle Indie Orientali.\nDescrizione.\nHa portamento arborescente con tronco eretto, non ramificato o poco ramificato, alto sino a 10 m e con un diametro di 10\u201325\u00a0cm.\nLe foglie, pennate, sono di colore verde chiaro, brillanti, lunghe 150\u2013200\u00a0cm. Le foglie giovani sono ricoperte da un tomento color arancio che \u00e8 assente nelle foglie adulte. Il picciolo, spinoso, \u00e8 lungo 30\u201350\u00a0cm. Ogni foglia \u00e8 formata da 75-100 paia di foglioline lanceolate, lunghe 20\u201330\u00a0cm, di colore verde scuro, brillante, inserite sul rachide con un angolo di 70-85\u00b0.\nI coni maschili sono in genere singoli, eretti, cilindrico-ovoidali, lunghi 35\u201355\u00a0cm, di colore arancio chiaro. I macrosporofilli femminili, lunghi 18\u201335\u00a0cm, sono di colore arancio e reggono ciascuno da 4 a 8 ovuli.\nI semi sono dotati di un rivestimento spugnoso che consente loro di galleggiare; tale caratteristica ne ha facilitato la disseminazione via mare permettendo alla specie di diffondersi in un largo bacino compreso tra l'Oceano Indiano e l'Oceano Pacifico.\nDistribuzione e habitat.\nLa specie ha una distribuzione centrata sul gruppo delle Isole Molucche (\"Maluku\").\nIl suo areale si estende a est verso la Papua Indonesiana e per breve tratto lungo la costa settentrionale della Papua Nuova Guinea, e a nord sino a Sulawesi. Verso ovest, sino al Borneo meridionale e a Giava nord-orientale.\nCresce in boschi e foreste, principalmente nelle aree costiere, ad altitudini al di sotto dei 200 m, generalmente in terreni sabbiosi con substrato calcareo."}
{"id": "345993", "revid": "751106", "url": "https://it.wikipedia.org/wiki?curid=345993", "title": "Cathartes aura", "text": "L'avvoltoio collorosso (Cathartes aura ), noto anche come \"avvoltoio tacchino\", \u00e8 il rappresentante pi\u00f9 diffuso della famiglia dei Catartidi, gli avvoltoi del Nuovo Mondo. Nelle regioni nordamericane in cui vive \u00e8 noto anche come \"Turkey Buzzard\" (o solo \"Buzzard\"), vale a dire \u00abpoiana tacchino\u00bb o \u00abpoiana\u00bb, mentre in alcune zone dei Caraibi viene chiamato \"John Crow\" o \"Carrion Crow\", cio\u00e8 \u00abJohn il corvo\u00bb o \u00abcorvo delle carogne\u00bb. Questo avvoltoio, una delle tre specie del genere \"Cathartes\", \u00e8 diffuso dal Canada meridionale all'estremit\u00e0 meridionale del Sudamerica. Occupa una vasta gamma di ambienti aperti e semi-aperti, quali foreste subtropicali, boscaglie, pascoli e deserti.\nCome tutti gli avvoltoi del Nuovo Mondo, non \u00e8 strettamente imparentato con gli avvoltoi del Vecchio Mondo di Europa, Africa e Asia. Le strette somiglianze fisiche tra i membri dei due gruppi sono semplice conseguenza dell'evoluzione convergente: la selezione naturale, infatti, conduce spesso a piani corporei simili in animali che si adattano indipendentemente alle stesse condizioni.\nL'avvoltoio tacchino \u00e8 un saprofago e si nutre quasi esclusivamente di carogne. Individua il cibo grazie alla vista acuta e all'olfatto, volando a quota relativamente bassa per captare i gas prodotti dagli inizi dei processi di decomposizione negli animali morti. In volo, utilizza le correnti ascensionali per spostarsi in aria, e batte le ali solo raramente. Trascorre la notte in grandi dormitori comunitari. Essendo privo di siringe - l'organo vocale degli uccelli -, i suoi vocalizzi sono costituiti unicamente da grugniti o flebili sibili. Nidifica in caverne, alberi cavi o nel fitto della boscaglia. Ogni anno alleva generalmente due pulcini, che vengono alimentati con cibo rigurgitato. Ha pochissimi predatori naturali. Negli Stati Uniti, la specie gode di protezione dal 1918.\nTassonomia.\nCome \u00e8 gi\u00e0 stato detto, l'avvoltoio collorosso riceve anche il nome comune di avvoltoio tacchino a causa dell'aspetto degli adulti, i quali, con una testa glabra di colore rosso e un piumaggio scuro, ricordano i maschi di tacchino selvatico, mentre il nome \u00abavvoltoio\u00bb deriva dalla parola latina \"vulturus\", cio\u00e8 \u00abcolui che strappa\u00bb, in riferimento alle abitudini alimentari dell'animale. Spesso i nordamericani si riferiscono a questa specie chiamandola \"Buzzard\", vale a dire \u00abpoiana\u00bb, termine che nel Vecchio Mondo viene usato unicamente per indicare le specie appartenenti al genere \"Buteo\". L'epiteto generico \"Cathartes\" significa \u00abpurificatore\u00bb ed \u00e8 la forma latinizzata del termine greco \"kathartes\" (\u03ba\u03b1\u03b8\u03b1\u03c1\u03c4\u03b7\u03c2). L'avvoltoio collorosso \u00e8 stato descritto scientificamente per la prima volta da Linneo, nel suo \"Systema Naturae\" del 1758, come \"Vultur aura\" e con le seguenti parole: \"V. fuscogriseus, remigibus nigris, rostro albo\" (\u00abavvoltoio grigio-bruno, con ali nere e becco bianco\u00bb). Appartiene alla famiglia dei Catartidi, assieme alle altre sei specie di avvoltoi del Nuovo Mondo, e viene classificato all'interno del genere \"Cathartes\", assieme all'avvoltoio testagialla maggiore e all'avvoltoio testagialla minore. Come altri avvoltoi del Nuovo Mondo, l'avvoltoio collorosso ha un corredo diploide di 80 cromosomi.\nLa posizione tassonomica dell'avvoltoio collorosso e delle altre sei specie di avvoltoi del Nuovo Mondo \u00e8 stata discussa a lungo. Malgrado le somiglianze nell'aspetto e nel ruolo ecologico, gli avvoltoi del Nuovo Mondo e quelli del Vecchio Mondo si sono evoluti da antenati diversi in parti del mondo diverse. Alcuni autori del passato ipotizzarono che gli avvoltoi del Nuovo Mondo fossero pi\u00f9 strettamente imparentati con le cicogne. Autori pi\u00f9 recenti, tuttavia, hanno continuato a classificarli all'interno dell'ordine dei Falconiformi assieme agli avvoltoi del Vecchio Mondo o li hanno posti in un apposito ordine distinto, i Catartiformi.\nTuttavia, recenti studi genetici hanno stabilito, senza ombra di dubbio, che n\u00e9 gli avvoltoi del Nuovo Mondo, n\u00e9 quelli del Vecchio Mondo sono parenti dei falchi, e neanche che gli avvoltoi del Nuovo Mondo sono imparentati con le cicogne. Entrambi i gruppi sono infatti membri basali del clade Afroaves, all'interno del quale gli avvoltoi del Vecchio Mondo sono suddivisi in vari gruppi all'interno della famiglia degli Accipitridi, che comprende inoltre aquile, nibbi e sparvieri, mentre gli avvoltoi del Nuovo Mondo appartengono a un ordine a s\u00e9 stante, i Catartiformi, un \"sister group\" degli Accipitriformi (l'ordine che comprende, oltre agli Accipitridi, anche il falco pescatore e il serpentario).\nVi sono sei sottospecie di avvoltoio collorosso:\nDescrizione.\nSi tratta di un uccello di grosse dimensioni, con un'apertura alare di 160\u2013183\u00a0cm, una lunghezza di 62\u201381\u00a0cm e un peso di 0,8-2,3\u00a0kg. Generalmente gli uccelli che occupano le zone settentrionali dell'areale della specie hanno dimensioni maggiori di quelli della regione neotropicale. 124 uccelli provenienti dalla Florida pesavano in media 2\u00a0kg, mentre 65 e 130 uccelli provenienti dal Venezuela pesavano in media, rispettivamente, 1,22 e 1,45\u00a0kg. La specie presenta scarso dimorfismo sessuale; i sessi sono identici per quanto riguarda piumaggio e colorazione, ma le femmine hanno dimensioni leggermente maggiori. Le piume che ricoprono il corpo sono prevalentemente nero-brunastre, ma le penne remiganti delle ali, viste da sotto, appaiono grigio argentee, contrastando nettamente con il resto delle ali, di colore pi\u00f9 scuro. La testa degli esemplari adulti \u00e8 piccola relativamente al corpo ed \u00e8 di colore rosso; su di essa le piume sono molto poche o del tutto assenti. Il becco, relativamente breve e uncinato, \u00e8 color avorio. Le iridi degli occhi sono bruno-grigiastre; zampe e piedi sono color rosa carne, sebbene siano generalmente macchiate di bianco. L'occhio possiede una singola fila incompleta di ciglia sulla palpebra superiore e due file su quella inferiore.\nLe due dita anteriori del piede sono allungate e presentano piccole membrane alla base. Le impronte sono larghe, e misurano 9,5\u201314\u00a0cm di lunghezza e 8,2-10,2\u00a0cm di larghezza, ma questi dati includono anche le tracce lasciate dagli artigli. Le dita sono disposte secondo il classico modello anisodattilo. I piedi sono appiattiti, relativamente deboli, e poco adatti per afferrare; anche gli artigli non sono forgiati per afferrare, in quanto sono relativamente smussati. In volo, la coda appare lunga ed esile. L'urub\u00f9 ha coda e ali relativamente pi\u00f9 corte, caratteristiche che in volo lo fanno sembrare ben pi\u00f9 piccolo dell'avvoltoio collorosso, nonostante la massa corporea delle due specie sia all'incirca la stessa. Le narici non sono divise da un setto, ma sono perforate; osservando l'animale da un lato, \u00e8 possibile vedere attraverso il becco. L'animale effettua una muta tra la fine dell'inverno e l'inizio della primavera. Essa assume un andamento graduale, e si protrae fino all'inizio dell'autunno. Gli esemplari immaturi hanno la testa grigia e l'estremit\u00e0 del becco nera; con la crescita, la colorazione assume i toni propri degli adulti. La longevit\u00e0 degli esemplari in cattivit\u00e0 non \u00e8 nota, ma attualmente (2015) sono noti due esemplari di oltre 40 anni di et\u00e0: il Gabbert Raptor Center del campus dell'Universit\u00e0 del Minnesota \u00e8 la dimora di un avvoltoio collorosso chiamato Nero nato nel 1974, mentre un altro esemplare di sesso femminile, chiamato Richard, vive presso il Lindsay Wildlife Museum a Walnut Creek, California. Richard nacque nel 1974 e arriv\u00f2 al museo l'anno dopo. L'esemplare pi\u00f9 vecchio mai catturato di cui era nota l'et\u00e0 aveva 16 anni.\nTalvolta sono stati avvistati esemplari di avvoltoio collorosso leucistici (spesso chiamati erroneamente \u00abalbini\u00bb).\nL'avvoltoio collorosso, come la maggior parte degli altri avvoltoi, non ha grandi capacit\u00e0 vocali. Essendo privo di siringe, pu\u00f2 emettere solo soffi e grugniti. Solitamente soffia quando si sente minacciato, o mentre lotta con altri avvoltoi presso una carcassa. I grugniti vengono emessi generalmente da giovani affamati e da adulti nei rituali di corteggiamento.\nDistribuzione e habitat.\nL'avvoltoio collorosso occupa un areale molto vasto, con una superficie totale stimata in 28 milioni di chilometri quadrati. \u00c8 l'avvoltoio pi\u00f9 numeroso delle Americhe. La sua popolazione totale viene stimata in 4.500.000 unit\u00e0. \u00c8 presente nelle aree aperte e semi-aperte di tutte le Americhe, dal Canada meridionale a Capo Horn. Gli esemplari presenti negli Stati Uniti meridionali hanno abitudini stanziali, ma quelli diffusi pi\u00f9 a nord possono effettuare migrazioni verso sud, fino al Sudamerica. L'avvoltoio collorosso vive in aperta campagna, nelle foreste subtropicali, nelle zone coperte da boscaglia, nei deserti e nelle colline pedemontane. Si rinviene anche in aree adibite a pascolo, praterie e zone umide. \u00c8 maggiormente comune nelle aree relativamente aperte in vicinanza di boschetti su cui nidificare, ed evita generalmente aree troppo forestate.\nDa questo uccello dall'aspetto simile a un corvo ha preso il nome la Quebrada de los Cuervos (la Gola dei Corvi) in Uruguay, dove la specie abita assieme all'avvoltoio testagialla minore e all'urub\u00f9.\nBiologia.\nL'avvoltoio collorosso \u00e8 gregario e trascorre la notte in grandi dormitori comunitari, i cui occupanti si separano durante il giorno per andare indipententemente alla ricerca di cibo. Varie centinaia di avvoltoi possono occupare gli stessi dormitori comunitari in gruppi che talvolta comprendono anche esemplari di urub\u00f9. Tali dormitori sono costituiti da alberi secchi, privi di foglie, ma anche da strutture artificiali, quali torri idriche o antenne per le microonde. Sebbene nidifichi nelle caverne, non penetra mai al loro interno, fatta eccezione per la stagione riproduttiva. Durante la notte la temperatura corporea dell'avvoltoio collorosso si abbassa di circa 6\u00a0\u00b0C, fino a raggiungere i 34\u00a0\u00b0C, e l'animale entra in uno stato di leggera ipotermia.\nQuesto avvoltoio viene spesso avvistato mentre sta appollaiato con le ali distese. Si ritiene che l'assumere questa posizione possa servire a varie funzioni: asciugare le ali, riscaldare il corpo, e ripulirsi dai batteri. \u00c8 pi\u00f9 facile scorgere esemplari in questa posizione dopo nottate umide o piovose. Questo stesso comportamento \u00e8 tipico anche di altri avvoltoi del Nuovo Mondo, degli avvoltoi del Vecchio Mondo e delle cicogne. Come le cicogne, l'avvoltoio collorosso defeca spesso sulle proprie zampe, cos\u00ec da utilizzare l'evaporazione dell'acqua presente nelle feci e/o nell'urina per rinfrescarsi; tale processo \u00e8 noto come uroidrosi. In questo modo raffredda i vasi sanguigni dei tarsi e dei piedi, privi di piume; in seguito a questo processo le zampe si tingono del bianco dell'acido urico. L'avvoltoio collorosso ha pochi nemici naturali. Esemplari adulti, immaturi e nidiacei possono talvolta cadere vittima di gufi della Virginia, poiane della Giamaica, aquile reali e aquile di mare testabianca, mentre uova e implumi possono essere predati da mammiferi quali procioni e opossum. Occasionalmente le volpi possono tendere imboscate a un esemplare adulto, ma \u00e8 pi\u00f9 probabile che le specie in grado di arrampicarsi si dedichino alla razzia dei nidi piuttosto che alla cattura degli adulti. La tecnica di difesa principale della specie consiste nel rigurgitare carne semi-digerita, una sostanza dall'odore nauseabondo che scoraggia la maggior parte delle creature dall'intento di depredare un nido di avvoltoio. Inoltre, se il predatore si avvicina a portata di tiro, l'animale \u00e8 anche in grado di vomitargli sulla faccia o negli occhi. In alcuni casi, l'avvoltoio pu\u00f2 sbarazzarsi del pesante carico di carne non digerita immagazzinata nel gozzo per poter spiccare il volo e fuggire cos\u00ec da un potenziale predatore. L'aspettativa di vita per gli esemplari selvatici pu\u00f2 raggiungere i 16 anni, mentre gli esemplari in cattivit\u00e0 possono vivere anche per pi\u00f9 di 30 anni.\nAl suolo l'avvoltoio collorosso \u00e8 piuttosto goffo, e si sposta con una sgraziata andatura saltellante. Per prendere il volo deve fare un notevole sforzo, sbattendo le ali mentre preme sul terreno e saltella con i piedi. Mentre procede planando, l'avvoltoio collorosso tiene le ali a mo' di V appiattita e si inclina spesso da un lato all'altro; cos\u00ec facendo, la luce riflessa fa apparire argentate le remiganti di colore grigio. Il volo dell'avvoltoio collorosso \u00e8 un esempio di volo planato statico, poich\u00e9 l'animale batte le ali molto raramente, e sfrutta le correnti ascensionali per restare sospeso.\nAlimentazione.\nL'avvoltoio collorosso si nutre principalmente di una vasta gamma di carogne, da quelle di piccoli mammiferi a quelle di grandi animali da pascolo, prediligendo quelle di animali morti di recente, ed evitando carcasse che hanno raggiunto il punto di putrefazione. Raramente pu\u00f2 consumare anche sostanze vegetali, vegetazione costiera, zucche, noci di cocco e altri specie coltivate, insetti vivi e altri invertebrati. In Sudamerica, alcuni avvoltoi collorosso sono stati fotografati mentre mangiavano i frutti della palma da olio, una specie introdotta. Solo in casi rarissimi si nutrono di prede uccise da loro stessi. L'avvoltoio collorosso viene spesso avvistato lungo le strade mentre mangia le carcasse degli animali investiti dai veicoli, o nei pressi degli specchi d'acqua, mentre mangia pesci spiaggiati. Mangia anche pesci o insetti rimasti intrappolati nell'acqua bassa. Come altri avvoltoi, gioca un ruolo importante nell'ecosistema, dal momento che elimina carogne che potrebbero diventare un terreno di coltura per gli agenti patogeni.\nL'avvoltoio collorosso localizza il cibo grazie all'olfatto, un'abilit\u00e0 rara nel mondo degli uccelli, e spesso vola a bassa quota, in prossimit\u00e0 del suolo, per captare l'odore dell'etantiolo, un gas prodotto dagli inizi dei processi di decomposizione negli animali morti. Il lobo olfattivo del suo cervello, responsabile delle capacit\u00e0 olfattive, \u00e8 particolarmente grande rispetto a quello di altri animali. Questa straordinaria abilit\u00e0 nel percepire gli odori gli consente di andare in cerca di carogne sotto la volta della foresta. Avvoltoi reali, urub\u00f9 e condor, privi dell'abilit\u00e0 di localizzare le carogne con l'olfatto, seguono gli avvoltoi collorosso fino alle carcasse. L'avvoltoio collorosso arriva per primo nei pressi di una carogna, spesso in compagnia di avvoltoi testagialla maggiori o avvoltoi testagialla minori, che utilizzano anch'essi l'olfatto per individuare le carogne. Grazie alle maggiori dimensioni allontana facilmente gli avvoltoi testagialla, ma viene a sua volta scacciato dall'avvoltoio reale e da entrambe le specie di condor, che aprono il primo squarcio nella pelle della carcassa. Questo consente al pi\u00f9 piccolo avvoltoio collorosso, dotato di un becco pi\u00f9 debole, di avere accesso al cibo, poich\u00e9 esso non \u00e8 in grado di lacerare da solo la spessa pelle degli animali di maggiori dimensioni. Questo caso costituisce un esempio di mutua dipendenza tra specie diverse.\nRiproduzione.\nLa stagione riproduttiva dell'avvoltoio collorosso varia a seconda della latitudine. Negli Stati Uniti meridionali, essa ha inizio in marzo, con picchi tra aprile e maggio, e si protrae fino a giugno. A latitudini pi\u00f9 settentrionali, la stagione inizia pi\u00f9 tardi e si protrae fino ad agosto. Durante i rituali di corteggiamento pi\u00f9 esemplari si raggruppano formando un cerchio, per poi effettuare movimenti saltellanti intorno al perimetro del cerchio con le ali tenute parzialmente distese. In aria, invece, un uccello segue da vicino un suo simile mentre batte le ali e si tuffa in picchiata.\nLe uova vengono generalmente deposte in un apposito sito di nidificazione situato in un luogo protetto, come una scarpata, una caverna, un crepaccio tra le rocce, un cunicolo, la cavit\u00e0 di un albero, o un boschetto. La nidificazione non comporta quasi mai la costruzione del nido, in quanto le uova vengono deposte su una superficie nuda. La femmina depone generalmente due uova, ma talvolta una soltanto o, pi\u00f9 raramente, tre. Le uova sono color crema, con macchioline marroni o lavanda attorno al polo maggiore. Entrambi i genitori si occupano della cova, e le uova si schiudono dopo 30-40 giorni. I pulcini sono altriciali, vale a dire del tutto inetti alla nascita. I due genitori li nutrono rigurgitando loro il cibo, e se ne prendono cura per 10-11 settimane. Durante la nidificazione, se gli adulti si sentono minacciati, essi possono fuggire, rigurgitare cibo addosso all'intruso o fingersi morti. Se i pulcini si trovano in pericolo all'interno del nido, si difendono soffiando e rigurgitando. I giovani si involano a circa nove-dieci settimane. I gruppi familiari rimangono uniti fino all'autunno.\nRelazioni con l'uomo.\nL'avvoltoio collorosso viene talvolta accusato dagli allevatori di trasmettere con i piedi o il becco l'antrace o la peste suina, malattie che colpiscono il bestiame, e di conseguenza viene occasionalmente considerato come una minaccia. Tuttavia, il virus che causa la peste suina viene distrutto durante il passaggio nel tratto digerente dell'avvoltoio collorosso. La specie viene considerata una minaccia anche a causa della tendenza dell'urub\u00f9, una specie simile, ad attaccare e uccidere i vitelli neonati. L'avvoltoio collorosso non uccide animali vivi, ma pu\u00f2 aggregarsi a stormi di urub\u00f9 e nutrirsi dei resti delle loro prede. Ciononostante, la sua comparsa nel luogo in cui \u00e8 stato ucciso un vitello pu\u00f2 dare l'impressione sbagliata che l'avvoltoio collorosso rappresenti un pericolo per i vitelli. Le deiezioni prodotte dagli avvoltoi collorosso e da altri avvoltoi possono danneggiare o far morire alberi e altra vegetazione. L'avvoltoio collorosso pu\u00f2 essere tenuto in cattivit\u00e0, ma la Legge per la Protezione degli Uccelli Migratori proibisce questo nel caso si tratti di animali sani o di animali in grado di ritornare in natura. In cattivit\u00e0, pu\u00f2 essere nutrito con carne fresca, e gli esemplari pi\u00f9 giovani sono in grado di alimentarsi da soli se viene data loro l'opportunit\u00e0.\nL'avvoltoio collorosso \u00e8 protetto legalmente ai termini della Legge per la Protezione degli Uccelli Migratori del 1918 negli Stati Uniti, della Convenzione per la Protezione degli Uccelli Migratori in Canada e della Convenzione per la Protezione degli Uccelli Migratori e dei Mammiferi da Preda in Messico. Negli USA \u00e8 illegale catturare, uccidere o possedere un avvoltoio collorosso, e l'infrazione della legge \u00e8 punibile con multe fino a 15.000 dollari e fino a sei mesi di carcere. \u00c8 classificato come specie a basso rischio sulla Lista Rossa della IUCN. La popolazione sembra essere stabile, e non raggiunge i canoni per essere inclusa tra le specie a rischio, vale a dire il declino di oltre il 30% della popolazione nel giro di dieci anni o di tre generazioni."}
{"id": "345995", "revid": "767487", "url": "https://it.wikipedia.org/wiki?curid=345995", "title": "12-5-87 (aprite i vostri occhi)", "text": "12/5/87 (aprite i vostri occhi) \u00e8 il secondo album live ufficiale della rockband italiana Litfiba, pubblicato nel 1987.\nDescrizione.\nL'album \u00e8 tratto dall'ultima data del tour di \"17 re\", cominciato pochi mesi prima in Australia. Il concerto, tenutosi al Tenax di Firenze, fu registrato da Daniele Trambusti (che sostituir\u00e0 Ringo de Palma alla batteria dal 1990). L'album comprende brani come \"Apapaia\", \"Come un Dio\", \"La Preda\", \"Resta\" e \"Ballata\".\nLa scaletta eseguita quella sera era certamente pi\u00f9 estesa rispetto a quella apparsa nell'LP; esiste infatti il documento filmato del concerto che dimostra come (per ovvi motivi di spazio su disco) siano stati cancellati dalla scaletta dell'album diversi pezzi suonati spesso in quel periodo, come \"Eroi nel vento\", \"Onda Araba\", \"Istanbul\" e \"Guerra\".\nLa registrazione originale non ha subito, in seguito al mixaggio in studio, sovraincisioni di sorta.\nTracce.\nConcerto del 12/05/87.\nEcco la lista dei brani eseguiti effettivamente quella serata"}
{"id": "345997", "revid": "1318658", "url": "https://it.wikipedia.org/wiki?curid=345997", "title": "Poggio Imperiale (disambigua)", "text": ""}
{"id": "346000", "revid": "92723", "url": "https://it.wikipedia.org/wiki?curid=346000", "title": "Chiesa Siriana", "text": ""}
{"id": "346001", "revid": "205250", "url": "https://it.wikipedia.org/wiki?curid=346001", "title": "Ernesto Fassio", "text": "Con Achille Lauro e Angelo Costa fece parte della triade dei grandi armatori italiani del dopoguerra. La sua flotta mercantile, formata in grande maggioranza di navi moderne, attrezzate di tutto punto, super\u00f2 le 300.000 t di stazza.\nBiografia.\nIl padre Agostino era titolare di una fabbrica di dolci a Genova; nel capoluogo ligure il giovane Fassio frequenta le scuole primarie e porta a termine gli studi tecnici fino al conseguimento del diploma. Nel 1914 inizia a lavorare, aprendo a Genova una piccola agenzia di spedizioni marittime, la Villain e Fassio, in societ\u00e0 con un assicuratore di origine svizzera. Richiamato alle armi allo scoppio della prima guerra mondiale, presta servizio in Marina per tutta la durata del conflitto.\nNel dopoguerra si impegna nella gestione della ditta di spedizioni, mentre comincia a volgere il suo interesse al settore delle assicurazioni marittime. Nell'agosto del 1920 costituisce la Societ\u00e0 italiana di assicurazioni e riassicurazioni Levante, con sede a Genova e un capitale sociale di 10 milioni di lire, e alla fine del 1921 promuove, insieme a un gruppo di armatori genovesi, la formazione della Societ\u00e0 italiana di assicurazioni e riassicurazioni marittime Europa, anch'essa con sede a Genova, e un capitale di 5 milioni di lire. In qualit\u00e0 di presidente e amministratore delegato delle nuove societ\u00e0 mostra un notevole dinamismo imprenditoriale e riesce a ritagliarsi uno spazio su un mercato non facile, in cui operano imprese assicuratrici di grandi dimensioni e consolidata tradizione: alla met\u00e0 degli anni Venti, per far fronte ai crescenti impegni, il capitale della Levante viene elevato a 60 milioni di lire e quello dell'Europa a 10 milioni. La congiuntura \u00e8 favorevole e Fassio ne sfrutta tutte le potenzialit\u00e0: dopo la generale contrazione dei traffici del periodo bellico, che aveva causato anche la distruzione di pi\u00f9 della met\u00e0 del tonnellaggio delle navi a motore italiane, il settore dei trasporti marittimi imbocca la strada di una decisa ripresa. Nel 1925 il movimento di navi nei porti nazionali supera finalmente i livelli prebellici, mentre procede la ricostruzione della flotta mercantile, che fa impennare la domanda di servizi assicurativi nel settore.\nAll'inizio degli anni Trenta le attivit\u00e0 imprenditoriali di Fassio, che si articolano in quattro societ\u00e0, con una capitalizzazione complessiva elevata (77 milioni di lire), danno forma a un gruppo assicurativo-armatoriale di rilievo nel panorama italiano. L'ambizioso disegno imprenditoriale deve per\u00f2 fare i conti con l'incombente crisi internazionale.\nLa prima impresa, destinata all'esercizio di una linea sovvenzionata per il trasporto di merci e passeggeri fra il porto ligure e quello catalano, segner\u00e0 passivi di bilancio per tutto il decennio 1930.\nL'altra societ\u00e0 armatoriale si specializza invece nel trasposto di idrocarburi: con una flotta di tre navi cisterna (per una stazza complessiva di 24.000 tonnellate), pu\u00f2 contare sulla crescente domanda di importazione di greggio espressa dal settore della raffinazione di prodotti petroliferi, considerato strategico dal regime gi\u00e0 a partire dal decennio precedente, in particolare con la creazione dell'Agip (Azienda generale italiana petroli) nel 1926. La crescita costante del tonnellaggio navale nazionale adibito alle importazioni petrolifere consente all'imprenditore di superare le difficolt\u00e0 della fase di depressione 1930-1934, e vedere l'attivit\u00e0 decollare nella seconda met\u00e0 del decennio.\nNegli anni del secondo conflitto mondiale le societ\u00e0 di Fassio registrano andamenti divergenti. Il versante armatoriale subisce un rovescio completo (le navi vengono requisite e destinate alle operazioni di guerra, in cui andranno perdute), mentre le imprese assicurative marittime godono di una congiuntura positiva grazie al continuo aumento dei premi; in particolare la Levante, ormai affermata come una delle maggiori societ\u00e0 del settore a livello nazionale, nel 1937 assume la gestione dei contratti assicurativi della Finmare, la Societ\u00e0 finanziaria marittima costituita dall'Iri per la riorganizzazione e il finanziamento dei servizi di navigazione.\nImprenditore spregiudicato e ambizioso, Fassio acquista potere negli ambienti dell'economia marittima cittadina, ma comincia a suscitare reazioni negative tra le famiglie armatoriali di antica tradizione, come i Costa e i Piaggio: nel 1956 viene eletto presidente dell'Associazione armatori liberi di Genova, ma a prezzo di una scissione fra i soci, che danno vita a un'organizzazione autonoma, la S. Giorgio associazione armatori.\nNonostante ci\u00f2, la sua fortuna imprenditoriale appare in ascesa: nel 1957 opera la fusione delle sue societ\u00e0 di navigazione Villain e Fassio e Compagnia internazionale di Genova in una nuova societ\u00e0 con un capitale di 450 milioni di lire. La sua attivit\u00e0 si estende sempre pi\u00f9 a livello internazionale, in particolare dopo il vantaggioso contratto quinquennale con la compagnia petrolifera Shell, per il noleggio delle sue navi cisterna in seguito alla crisi di Suez. Investe quindi nella costruzione di nuove motonavi e nel 1959 inaugura una linea commerciale con i porti statunitensi.\nFassio ebbe anche un'esperienza nell'editoria fondando la societ\u00e0 Portoria. Nel 1953 acquis\u00ec il controllo del quotidiano genovese \u00abIl Corriere Mercantile\u00bb. Nel 1958 invest\u00ec ingenti capitali acquistando una forte partecipazione nella societ\u00e0 editrice del quotidiano romano \u00abIl Tempo\u00bb.\nAll'inizio degli anni Sessanta la flotta di Fassio conta 21 navi (per circa 370.000 tonnellate di stazza lorda) ed \u00e8 una delle pi\u00f9 moderne nel panorama del trasporto merci marittimo nazionale: la sua ascesa imprenditoriale lo rende uno degli armatori italiani pi\u00f9 noti del periodo del secondo dopoguerra, insieme ad Angelo Costa e Achille Lauro.\nLa congiuntura internazionale registra intanto un andamento particolarmente sfavorevole per il settore del trasporto merci via mare nella seconda met\u00e0 degli anni Sessanta: dopo un decennio di espansione costante, la domanda di trasporti marittimi subisce un sensibile arretramento e insieme si registra una forte diminuzione dei noli. L'attivit\u00e0 armatoriale di Fassio segna perdite significative, che lo inducono a mettere in disarmo parte della sua flotta. Dalla profonda crisi del settore emerger\u00e0 in Italia negli anni Settanta solo il gruppo Costa, velocemente convertito al trasporto di passeggeri su navi da crociera.\nDesignato cavaliere del lavoro nel 1942, Fassio \u00e8 ancora al comando delle sue imprese all'et\u00e0 di 75 anni quando muore, a Genova, nell'estate del 1968.\nIl gruppo armatoriale-assicurativo sar\u00e0 dichiarato fallito e posto in liquidazione nel 1976.\nDall'Universit\u00e0 di Genova aveva ricevuto la laurea honoris causa in ingegneria.\nArchivio.\nDocumenti relativi all'attivit\u00e0 imprenditoriale di Ernesto Fassio sono conservati a Roma, nel fascicolo omonimo, presso l'archivio storico della Federazione nazionale dei cavalieri del lavoro, riconosciuto \u201cbene di interesse storico-archivistico particolare\u201d dal Ministero dei beni e delle attivit\u00e0 culturali."}
{"id": "346002", "revid": "1318658", "url": "https://it.wikipedia.org/wiki?curid=346002", "title": "Arrampicata (disambigua)", "text": ""}
{"id": "346005", "revid": "125266773", "url": "https://it.wikipedia.org/wiki?curid=346005", "title": "Ruggero Ruggeri", "text": "Biografia.\nNacque a Fano da genitori emiliani: l'avvocato Augusto, parmigiano, che in quel periodo era insegnante di filosofia e preside del locale ginnasio liceo \u201cNolfi\u201d; e Corinna Casazza, di Guastalla, localit\u00e0 reggiana in cui i due si erano sposati il 5 ottobre 1870.\nTredici mesi dopo sarebbe nato il loro unico figlio, ma dal centro marchigiano la famiglia and\u00f2 via gi\u00e0 nel 1872, quando Ruggero aveva pochi mesi: il professor Augusto infatti era stato pubblicamente attaccato da alcuni genitori di alunni, cos\u00ec chiese il trasferimento. La cosa segn\u00f2 per sempre i rapporti dei Ruggeri con Fano: Ruggero infatti non vi mise pi\u00f9 piede per settant'anni, tornandovi ormai a fine carriera (nella stagione 1941-1942, con due recite a fianco di Paola Borboni).\nDopo le Marche i Ruggeri si spostarono in varie citt\u00e0 del centro-nord, nelle quali il capo-famiglia veniva trasferito dal Ministero della Pubblica Istruzione come insegnante o come preside: Firenze (dove Ruggero fece le scuole elementari), Perugia (dove il futuro attore frequent\u00f2 il ginnasio) Bologna (dove Ruggero inizi\u00f2 il liceo classico), Lodi, Parma e altre.\nNel 1886, all'improvvisa morte di Augusto, che aveva solo 48 anni, Ruggero e la madre andarono a Guastalla, presso i parenti di lei: il ragazzo interromper\u00e0 gli studi e si trasferir\u00e0 a Bologna per dedicarsi al teatro.\nA Corinna Casazza, in quanto vedova di un impiegato statale, la Corte dei Conti liquider\u00e0 una indennit\u00e0 di 3033 lire.\nRuggeri manterr\u00e0 per tutta la vita contatti con il paese d'origine della madre, e Guastalla ricambi\u00f2 dandogli la cittadinanza onoraria nel 1926, e intitolandogli il teatro comunale, quando mor\u00ec: quel teatro dove s'era esibito tante volte, in quella cittadina sul Po dove aveva trascorso tante estati.\nForse per la prematura perdita del padre, Ruggero si attacc\u00f2 molto alla madre, suo punto di riferimento per tutta la vita: per esempio le scriveva frequenti lettere nelle quali le raccontava gli esiti delle rappresentazioni e delle tourn\u00e9e, e interruppe l'attivit\u00e0 per esserle vicino quando lei si ammal\u00f2. Alla morte di Corinna Casazza (1923), l'attore intraprese un lungo viaggio in Europa e nell'America settentrionale, durante il quale conobbe Germaine Darcy, una donna francese che spos\u00f2 il 4 marzo 1926.\nI due avrebbero poi vissuto sino alla fine a Milano, citt\u00e0 d'adozione del Ruggeri. Nel novembre 1951, in occasione delle nozze d'argento, la \"Domenica del Corriere\" dedic\u00f2 loro la contro-copertina, dove il tradizionale disegno di Walter Molino ricostruisce un banchetto con cui festeggiarono l'anniversario di matrimonio.\nNon ebbero figli, e tutto l'archivio dell'artista sarebbe poi andato al Museo Biblioteca dell'Attore di Genova, dove \u00e8 consultabile.\nRuggero Ruggeri si spense in una clinica milanese il 20 luglio 1953, per complicazioni polmonari, dopo una tromboflebite per cui era stato ricoverato dieci giorni prima.\nI funerali furono solenni, a spese dello Stato: fra i telegrammi di cordoglio la famiglia ricevette quelli del Presidente della Repubblica, Luigi Einaudi, e di Laurence Olivier, mentre ai lati del carro, che si fece largo lentamente tra due ali di folla, erano fra gli altri Giulio Andreotti per il Governo, l'impresario Remigio Paone e Silvio D'Amico, critico teatrale nonch\u00e9 fondatore e direttore dell'Accademia Nazionale d'Arte Drammatica.\nFu sepolto nel Famedio del Cimitero Monumentale di Milano (Circondante di Levante, tomba 228A), insieme alla madre: sulla tomba sono incise le parole \u00abMaestro d\u2019ogni composto ardire\u00bb di Pirandello.\nLa moglie gli sopravviver\u00e0 poco pi\u00f9 di un anno: morir\u00e0 infatti in una clinica milanese l'11 novembre 1954.\nRuggeri aveva aderito alla Massoneria di Rito Scozzese presso la Loggia \"Gustavo Modena\" di Roma, nell'obbedienza della Piazza del Ges\u00f9, nella quale raggiunse il grado di Maestro.\nLa carriera.\nFormatosi con Ermete Novelli e Claudio Leigheb, rappresent\u00f2 la rottura con la recitazione istrionesca dell'Ottocento,\ncontrapponendovi una rigorosa sobriet\u00e0 di recitazione e solo compiacendosi, talvolta, di una certa stilizzazione del gesto. La sua voce profonda dai molti colori resta storica.\nCelebre rimase la sua interpretazione del personaggio di Aligi ne \"La figlia di Iorio\" di Gabriele D'Annunzio, di cui fu il primo interprete e che riprese anche a distanza di trent'anni sul palcoscenico del Teatro Argentina di Roma nella celebre messa in scena nell'ottobre del 1934 affidata alla regia di Luigi Pirandello assistito da Guido Salvini, con Marta Abba prima attrice e scene e costumi di Giorgio de Chirico; ma soprattutto eccelse nei tormentati personaggi di diversi drammi di Pirandello, come \"Enrico IV\", dei quali spesso fu il primo interprete e che lo stesso drammaturgo scrisse pensando proprio alla interpretazione di Ruggeri. Pirandello nel 1921 aveva scritto la parte del padre dei \"Sei personaggi in cerca d'autore\" pensando a Ruggeri, ma, a causa di precedenti impegni presi dall\u2019attore, aveva dovuto affidarlo alla compagnia di Niccodemi con Vera Vergani e Luigi Almirante. Tuttavia il 28 novembre 1936 Ruggeri lo porta in scena, al Teatro Argentina di Roma, replicandolo per sette sere e ottenendo un enorme successo.\nIl futuro premio Nobel gli aveva gi\u00e0 offerto un ruolo in \"Cos\u00ec \u00e8 (se vi pare)\", ma Ruggeri aveva rifiutato, accettando invece di vestire i panni del protagonista Angelo Baldovino ne \"Il piacere dell'onest\u00e0\", che, debuttando nel novembre 1917 al Teatro Carignano di Torino, divent\u00f2 la prima opera pirandelliana ad avvalersi della presenza di Ruggeri, che da quel momento diventer\u00e0 il principale interprete dei testi del drammaturgo di Girgenti.\nCapocomico e primo attore accanto alle maggiori attrici del momento, come Emma Gramatica, Marta Abba, Lyda Borelli e Wanda Capodaglio, venne apprezzato anche all'estero ove fece fortunate tourn\u00e9e.\nIl cinema.\nSi dedic\u00f2 anche al cinema senza per\u00f2 sottrarsi ad una impostazione prettamente teatrale, debuttando davanti alla cinepresa diretto da Enrico Guazzoni ne \"L'istruttoria\" (1914).\nTra i film da lui interpretati, notevole \u00e8 \"La vedova\", tratta dal romanzo di Renato Simoni, \"I promessi sposi\" in cui impersonava il \"Cardinale Borromeo\", e \"Sant'Elena, piccola isola\" (1943), nel quale diede vita ad un patetico Napoleone Bonaparte.\nInoltre prest\u00f2 la sua voce al crocefisso in \"Don Camillo\" (1952) ed \"Il ritorno di don Camillo\" (1953), morendo poco tempo dopo la realizzazione del secondo film della stessa serie."}
{"id": "346006", "revid": "125611700", "url": "https://it.wikipedia.org/wiki?curid=346006", "title": "Ambrosio Aureliano", "text": "Ambrosio Aureliano (457 ? - 533 ?. In gallese: Emrys Wledig, che tradotto vuol dire Re Emrys; Anglicizzato in Ambrosio Aureliano, chiamato Aurelio Ambrosio nell\"Historia regum britanni\u00e6\", e infine chiamato semplicemente Pendragon nelle opere di Robert de Boron) fu un capo semi-leggendario romano-britannico, che vinse importanti battaglie contro gli anglosassoni nel V secolo, secondo Gildas e leggende conservate nell\"Historia Brittonum\". Stando ai \"Chronica Maiora\", Ambrosio prese il potere nel 479. Alcuni studiosi hanno ipotizzato che fosse il leader dei Romano-Britannici nella battaglia del Monte Badon e che potrebbe quindi essere la base della figura di re Art\u00f9.\nSpesso nelle leggende Bretoni viene presentato come lo zio paterno di Art\u00f9, quindi il fratello di re Uther Pendragon.\nAureliano secondo Gildas.\nGildas risulta essere l'unico testimone vissuto negli anni in cui Ambrosio Aureliano sconfisse gli invasori anglo-sassoni, mentre tutti i successivi letterati che scrissero in merito lo fecero basandosi su fonti altrui (come Nennio e Beda): questo fatto conferma - secondo lo storico Morris - che Ambrosio Aureliano potrebbe essere il mitico Re Art\u00f9, in quanto Gildas esplicitamente lo ritiene il capo dei britannici romanizzati nella battaglia del Monte Badon.\nInfatti Ambrosio Aureliano \u00e8 una delle poche persone che Gildas identifica per nome nel suo sermone \"De excidio britanni\u00e6\". Dopo il distruttivo assalto dei Sassoni, i sopravvissuti si riunirono sotto la leadership di Ambrosio, che viene cos\u00ec descritto: \nI Sassoni secondo Gildas vennero arruolati come mercenari dall'esercito del sovrano Vortigern per combattere contro altri invasori, gli Scoti e i Pitti. Ma i Sassoni non soddisfatti del pagamento dato da Vortigern iniziarono a conquistare l'isola. \nSe Vortigern ha voluto mettere in atto una politica che ha peggiorato la condizione della Britannia. La politica di Ambrosio invece fu completamente opposta: organizzare i superstiti in un esercito e ottenere la prima vittoria militare contro gli invasori sassoni. \nTuttavia, questo successo non fu decisivo: \u00abA volte i sassoni e a volte i cittadini [cio\u00e8 gli abitanti romano-britanni, ndr] furono vittoriosi\u00bb.\nUn punto di questa breve descrizione ha attratto l'attenzione degli studiosi, sollevando una domanda. Il fatto che Gildas dica che i parenti di Ambrosio portassero la \"Toga Praetexta\" (un tipo di toga orlata di porpora) indicherebbe che egli era collegato con uno degli imperatori romani, forse con la casata di Teodosio o con un usurpatore, come Costantino III. La mancanza di informazioni per questo periodo, per\u00f2, non permette di dare una risposta sicura a tale quesito.\nAltre descrizioni di Aureliano.\nL\"Historia Brittonum\" di Nennio contiene numerose notizie su Ambrosio. La pi\u00f9 significativa \u00e8 la storia di Ambrosio, Vortigern e i due draghi che si trovavano sotto la fortezza di Dinas Emrys (capitoli 40-42). In questo racconto si dice che, interrogato da Vortigern su chi fosse e da quale famiglia provenisse, egli abbia detto di chiamarsi Ambrosio e che era figlio di \"uno dei consoli del popolo romano\". Questa storia fu in seguito ripresa con maggiori dettagli da Goffredo di Monmouth nella sua semi-leggendaria \"Historia regum britanni\u00e6\", in cui egli fonde il personaggio di Ambrosio con la tradizione gallese sul veggente Merlino, conosciuto per aver vaticinato le future vittorie dei nativi celtici della Britannia sui sassoni e i normanni.\nNell\"Historia Brittonum\" ci sono per\u00f2 anche altre notizie. Al capitolo 31 viene detto che Vortigern regn\u00f2 nella paura di Ambrosio. Nel 66\u00b0 si parla di una battaglia combattuta tra Ambrosio e Vitolino a Guoloph (localit\u00e0 spesso identificata con Wallop, che dista circa 15 chilometri da Amesbury, vicino Salisbury). Nel capitolo 48, invece, viene detto che a Pascent, figlio di Vortigern, fu permesso di regnare sul Buellt e sul Gwrtheyrion. Non \u00e8 chiaro come queste tradizioni siano correlate tra di loro o se vengano da una stessa fonte. \u00c8 comunque possibile che si riferiscano a un altro Ambrosio. L\"Historia Brittonum\", infatti, data la battaglia di Guoloph al 439, cio\u00e8 quaranta/cinquant'anni prima delle battaglie che, secondo Gildas, furono combattute da Ambrosio Aureliano.\nNel conflitto che secondo l\"Historia Brittonum\" sarebbe esistito tra Ambrosio e Vortigern alcuni studiosi hanno visto un nucleo di veridicit\u00e0 storica: l'esistenza, cio\u00e8, di due partiti opposti, uno guidato da Ambrosio e l'altro da Vortigern. J. N. L. Myres ha proposto l'ipotesi che Vortigern appoggiasse l'eresia di Pelagio (diffusa in Britannia), mentre Ambrosio il credo cattolico. Questa teoria fu accettata e sviluppata da storici successivi, che sulla sua base hanno fatto un'accurata descrizione degli eventi verificatisi in Britannia nei secoli V e VI. Tuttavia, un'interpretazione alternativa e pi\u00f9 semplice del conflitto tra queste due figure \u00e8 che l\"Historia Brittonum\" conserverebbe le tradizioni ostili ai presunti discendenti di Vortigern, che a quel tempo erano una casata regnante nel Powys. Quest'interpretazione \u00e8 sostenuta dal carattere negativo di tutte le storie su Vortigern, accusato anche di presunte pratiche incestuose (\"Historia Brittonum\").\nAmbrosio Aureliano appare poi nella tarda \"Historia regum britanni\u00e6\" di Geoffredo di Monmouth, che anzitutto corrompe il suo nome \"Aurelio Ambrosio\" e lo presenta come un figlio di re Costantino. Quando il primogenito di Costantino III, Costante, fu ucciso da Vortigern, gli altri due figli, Ambrosio e Uther Pendragon, ancora molto giovani, andarono in esilio in Bretagna. In seguito, quando il potere di Vortigern vacill\u00f2, i due fratelli tornarono in patria con una grande armata, distrussero Vortigern e divennero amici di Merlino. \u00c8 per\u00f2 probabile che Goffredo confonda tradizioni gallesi riguardanti due diversi Ambrosii.\nNel Galles, Ambrosio appare col nome di \"Emrys Wledig\". Nel \"Merlino\" di Robert de Boron \u00e8 semplicemente chiamato \"Pendragon\" e suo fratello pi\u00f9 giovane, invece, \"Uter\", un nome che quest'ultimo cambier\u00e0 in \"Uterpendragon\" alla morte di Pendragon. Ci\u00f2 \u00e8 probabilmente una confusione che ha fornito la tradizione orale dal \"Romanzo di Bruto\" di Robert Wace. Solitamente Wace si riferisce soltanto a \"li roi\" (\"il re\"), senza per\u00f2 nominarlo, e qualcuno ha preso un'iniziale menzione dell'epiteto di Uther, \"Pendragon\", come il nome di suo fratello.\nSecondo S. Appelbaum, Amesbury, nel Wiltshire, potrebbe conservare nel suo nome quello di Ambrosio e potrebbe quindi essere stata il suo centro di potere. Se si unisce questa etimologia alla notizia data da Goffredo di Monmouth secondo cui Ambrosio Aureliano fece costruire Stonehenge - nella parrocchia di Amesbury (e dove si ritiene che sia stato sepolto Ambrosio) - e alla presenza qui di una fortezza in altura dell'Et\u00e0 del ferro, \u00e8 forte la tentazione di connettere la figura di Ambrosio con Amesbury.\nNella cultura di massa.\nAmbrosio Aureliano \u00e8 il protagonista del romanzo di Valerio Massimo Manfredi \"L'ultima legione\", con il nome di Aureliano Ambrosio Ventidio.\nNel primo episodio della nona stagione di \"Stargate SG-1\", \"Avalon\", Ambrogio Aureliano \u00e8 citato come identit\u00e0 storica di re Art\u00f9.\nNella serie televisiva \"Merlin\", il nome gallese \"Emrys\" viene riadattato come traduzione del nome del mago Merlino cos\u00ec come viene conosciuto dai popoli dei druidi e dalle leggende che narrate dagli stregoni dell'Antica Religione."}
{"id": "346007", "revid": "1318658", "url": "https://it.wikipedia.org/wiki?curid=346007", "title": "Paul-Henri Spaak", "text": "Ricopr\u00ec importanti incarichi a livello nazionale ed internazionale. Fu pi\u00f9 volte Ministro nel Governo belga dal 1936 al 1966, incluso Ministro degli Affari Esteri e Primo Ministro. \nDurante la seconda guerra mondiale fu membro del governo belga in esilio a Londra guidato da Hubert Pierlot.\nBiografia.\nGenealogia e infanzia.\nLa famiglia Spaak ebbe origine a Bruxelles nel XVI secolo, con l'arrivo di uno Spaak dalla Svezia. Paul-Henri nacque nel comune di Bruxelles di Schaerbeek il 25 gennaio 1899, in un ambiente di artisti e politici. Suo padre, Paul Spaak, era un noto drammaturgo. La madre, Marie Janson, divenne nel 1921 la prima senatrice donna, in Belgio, per il partito operaio, rompendo con la tradizione liberale della famiglia Janson. I due fratelli di Paul-Henri, Paul e Charles, divennero scrittori; in particolare Charles Spaak fu un noto sceneggiatore di cinema francese, autore, tra gli altri, de \"La kermesse eroica\" del regista belga Jacques Feyder e la \"Grand Illusion\" di Jean Renoir. Ebbe due nipoti: Agn\u00e8s Spaak, attrice a Parigi, e Catherine Spaak, attrice a Parigi e in Italia entrambe figlie del fratello Charles Spaak. Il nonno materno, Paul Janson, fu un grande politico del Partito Liberale e Ministro di Stato, e rappresent\u00f2 la cosiddetta sinistra radicale liberale. Suo zio, Paul-\u00c9mile Janson, fu leader del partito liberale pi\u00f9 volte ministro, prima di essere ucciso in un campo di concentramento nazista.\nPrima guerra mondiale.\nNel 1916, a 17 anni, Paul-Henri Spaak part\u00ec volontario per la guerra, ma fu arrestato dai tedeschi mentre cercava di entrare in territorio libero. Fu tenuto prigioniero fino alla fine della guerra.\nPolitica.\nFu un europeista convinto, al pari di Alcide De Gasperi, Konrad Adenauer e Robert Schuman. Viene considerato come uno dei padri fondatori dell'Unione Europea ed uno dei principali ideatori del Mercato Europeo Comune, insieme a Jean Monnet.\nRicopriva la carica di deputato nel 1932, fu nominato poi Ministro degli Esteri nel 1936 e Primo Ministro nel 1939. Fu il primo ed il pi\u00f9 giovane capo del governo socialista della storia belga.\nAllo scoppio della Seconda guerra mondiale si dichiar\u00f2 neutrale. Si oppose poi alla capitolazione del Belgio, e durante l'occupazione nazista ripar\u00f2 a Londra, ricoprendo la carica di Ministro degli Esteri del governo in esilio.\nDopo la guerra sostenne l'abdicazione del Re Leopoldo III. \nNel gennaio 1946 venne eletto presidente della prima assemblea dell'ONU. Durante la terza sessione dell'Assemblea Generale delle Nazioni Unite a Parigi, nel 1948, Spaak pronunci\u00f2 un discorso nel quale attacc\u00f2 la politica estera dell'Unione Sovietica con le famose parole: \"peur de vous\" (paura di voi). Nello stesso periodo in Belgio, ricopr\u00ec le cariche di presidente del Consiglio e Ministro degli Esteri dal 1946 al 1949.\nFu anche uno dei fondatori del Benelux, ed esercit\u00f2 un'influenza decisiva sulla Conferenza di Messina del giugno 1955. La conferenza produsse il Mercato Europeo Comune e l'Euratom, le due organizzazioni istituite poi nei trattati di Roma il 25 marzo 1957. Il suo particolare modo di negoziare divenne noto con il nome di Metodo Spaak.\nSpaak assunse inoltre, dal 19 dicembre 1956, le funzioni di Segretario Generale della NATO, che ricopr\u00ec fino al 1961.\nDal luglio 1966 si ritir\u00f2 a vita privata, dedicandosi alla scrittura delle sue memorie.\nEuropa.\nSpaak divenne un convinto sostenitore della cooperazione regionale e della sicurezza comune dopo il 1944. Mentre era ancora in esilio a Londra, promosse la creazione di un'unione doganale che unisse Belgio, Paesi Bassi e Lussemburgo (vedi Benelux). Nel mese di agosto del 1949 venne eletto presidente della prima sessione dell'Assemblea consultiva del Consiglio d'Europa. Dal 1952 al 1953 presiedette l'Assemblea comune della Comunit\u00e0 europea del carbone e dell'acciaio, e dal 1950 al 1955 fu a capo del Movimento europeo.\nNel 1955 la Conferenza di Messina dei leader europei lo nomin\u00f2 presidente di un comitato (poi noto come Comitato Spaak) incaricato della preparazione di un rapporto sulla creazione di un mercato comune europeo. Il cosiddetto \"Rapporto Spaak\" costitu\u00ec la pietra angolare della Conferenza intergovernativa per il mercato comune e l'Euratom del 1956 e port\u00f2 alla firma, il 25 marzo 1957, dei Trattati di Roma, che istituirono la Comunit\u00e0 economica europea e la Comunit\u00e0 europea dell'energia atomica (Euratom). Paul-Henri Spaak firm\u00f2 il trattato per il Belgio, insieme a Jean Charles Snoy et d'Oppuers. Il suo ruolo nella creazione della CEE gli guadagn\u00f2 un posto tra i padri fondatori dell'Unione europea. Fu uno strenuo difensore dell'indipendenza della Commissione europea. \"L'Europa di domani deve essere un'Europa sovranazionale\", dichiar\u00f2. \nIn onore del suo lavoro per l'Europa, il primo edificio del Parlamento europeo a Bruxelles porta il suo nome.\nAfrica belga.\nDurante il suo ultimo mandato come ministro degli Esteri del Belgio, Spaak segu\u00ec la concessione di indipendenza del Burundi dal Belgio dopo l'assassinio di Louis Rwagasore, il primo capo di governo eletto del paese. Nonostante le accuse di coinvolgimento belga nell'omicidio di Rwagasore, Spaak rivolse un appello al re belga per impedire la grazia al condannato dell'omicidio di Rwagasore.\nNato.\nNel 1956 Spaak fu scelto dal Consiglio della NATO per succedere a Lord Ismay come Segretario Generale. Mantenne questa carica dal 1957 fino al 1961, quando fu sostituito da Dirk Stikker.\nFu anche l'anno della sua ultima campagna europea, quando gioc\u00f2 un importante ruolo di conciliazione nella risoluzione della \"crisi della sedia vuota\", contribuendo a riportare la Francia nel consesso europeo. Nel 1957 ricevette il premio Carlo Magno, un premio della citt\u00e0 tedesca di Aquisgrana concesso a persone che hanno contribuito all'ideale europeo e alla pace europea.\nIl 21 febbraio 1961 Spaak fu insignito della Medaglia della Libert\u00e0 dal presidente degli Stati Uniti John Kennedy."}
{"id": "346008", "revid": "1718925", "url": "https://it.wikipedia.org/wiki?curid=346008", "title": "Rivarolo (Genova)", "text": "Rivarolo (\"Rieu\" o \"Roieu\" in genovese) \u00e8 un quartiere di Genova nella bassa Val Polcevera, compreso tra i quartieri di Sampierdarena e Cornigliano a sud, Bolzaneto a nord, Sestri Ponente ad ovest.\nAd est il crinale sinistro della Val Polcevera, sul quale corre la lunga cortina delle mura seicentesche di Genova divide Rivarolo da San Teodoro, Oregina e Staglieno, ma non esistono strade di collegamento dirette con questi quartieri.\nDescrizione del quartiere.\nL'ex circoscrizione di Rivarolo fa parte insieme ai quartieri di Bolzaneto e Pontedecimo del Municipio V Valpolcevera e comprende le \"unit\u00e0 urbanistiche\" \"Rivarolo\", \"Borzoli Est\", \"Certosa\", \"Teglia\" e \"Begato\", che complessivamente avevano al 31 dicembre 2017 una popolazione di abitanti.\nImportante snodo ferroviario genovese \u00e8 stato comune autonomo, con la denominazione di Rivarolo Ligure, fino al 1926, quando insieme ad altri diciotto comuni fu inglobato nel comune di Genova per costituire la cosiddetta Grande Genova.\nToponimo.\nDiverse sono le ipotesi circa il toponimo \"Rivarolo\", da alcuni fatto risalire alla posizione del borgo sulla riva del torrente Polcevera. Questa tesi contrasta con il fatto che l'abitato pi\u00f9 antico, come la maggior parte dei paesi della Valpolcevera, sorgeva pi\u00f9 a monte, al riparo dalle piene del torrente. Probabilmente l'origine del nome va ricercata nel termine \"Roieu\" che nel dialetto antico significava \"rovereto\" (bosco di roveri). Chiamato \"Riparolium\" negli Annali del Giustiniani del 1535, fu in seguito diviso in Rivarolo Soprano (la zona attorno alla chiesa di S. Maria Assunta e quella della Costa, alla destra del torrente Torbella) e Rivarolo Sottano (Certosa e Borghetto, alla sinistra del Torbella).\nTerritorio.\nIl territorio dell'ex circoscrizione di Rivarolo si estende su entrambe le sponde del Polcevera, nella parte bassa della valle, e comprende le valli di alcuni dei suoi affluenti, il principale dei quali \u00e8 il torrente Torbella. Altri rivi minori sono il rio Maltempo, nella zona detta \"Bersaglio\" e, sul versante destro, il Pianego e il Trasta.\nI principali centri (Rivarolo, Certosa e Teglia) si trovano sulla sinistra del torrente, allineati lungo la ex Strada statale 35 dei Giovi.\nSull'argine che divide gli abitati dal torrente, costruito intorno alla met\u00e0 dell'Ottocento, corre la linea ferroviaria Genova-Torino.\nIn collina sul versante sinistro sorgono gli antichi borghi di Begato, Garbo e Fregoso e il moderno quartiere di edilizia popolare denominato \"Valtorbella\" (comunemente chiamato CIGE).\nSul versante destro della valle si trovano le frazioni di Fegino e Trasta, che fino al 1926 appartenevano al soppresso comune di Borzoli e che insieme formano l'unit\u00e0 urbanistica \"Borzoli Est\".\nStoria.\nDalle origini al Settecento.\nLe prime notizie del borgo di Rivarolo risalgono ad un documento del XII secolo, in cui \u00e8 fatto riferimento a dei terreni nei pressi della chiesa di Santa Maria della Costa, la cui esistenza \u00e8 documentata dall'anno 1012.\nA quell'epoca intorno alla chiesa e lungo la via che da Begato scendeva ai guadi del torrente in direzione di Fegino e del ponente genovese si form\u00f2 il borgo della Costa, detto anche Rivarolo Soprano.\nNel medioevo i Fieschi, signori della zona, vi fecero costruire un palazzo e, sulla collina della Pigna, un castello, distrutto nel corso degli scontri avvenuti nel 1325 tra guelfi e ghibellini. In ricordo di quel fortilizio, i cui pochi ruderi erano visibili fino a pochi decenni fa, la collina \u00e8 chiamata anche Castelluccio, toponimo rimasto alla via che sale alla sua sommit\u00e0 (il toponimo Pigna faceva invece riferimento ad un secolare pino che sorgeva sulla collina, raffigurato anche nello stemma del comune di Rivarolo e che fu abbattuto da un violento temporale il 5 marzo 1926).\nLungo la via diretta a Begato, sulla collina soprastante la chiesa, nel 1612, in un terreno acquistato dagli Spinola, i frati francescani avrebbero costruito il convento di N.S. della Misericordia, con annesso ospitale, poi divenuto nel 1862 sede dell'Ospedale Celesia, ancora oggi parzialmente operante. I successivi lavori di ristrutturazione e di ampliamento dell'ospedale non consentono pi\u00f9 di riconoscere la struttura originaria dell'edificio, ad eccezione dell'annessa cappella.\nNel frattempo, verso la fine del XIII secolo, i monaci Certosini si erano stabiliti con un altro grandioso monastero a Rivarolo Sottano, localit\u00e0 che avrebbe poi da loro preso il nome di Certosa.\nPer la sua posizione il borgo fu pi\u00f9 volte al centro di fatti d'armi, ma gli eventi pi\u00f9 negativi sono quelli avvenuti durante la guerra del 1746-1747, con l'occupazione dei dintorni di Genova da parte delle truppe austriache. Nei primi mesi del 1747 gli austriaci, cacciati da Genova nel dicembre 1746 in seguito alla rivolta iniziata con il leggendario episodio del Balilla, occuparono i dintorni da dove posero l'assedio alla citt\u00e0 nel tentativo di riconquistarla. In quei mesi moltissimi cittadini persero la vita, per gli scontri bellici e per le privazioni patite, molte case e chiese furono distrutte o gravemente danneggiate, tra queste la chiesa di Santa Caterina di Begato e il convento di N.S. della Misericordia.\nLo sviluppo della zona coincise con l'apertura, nel 1772, della prima strada di fondovalle da Sampierdarena, voluta dal doge G.B. Cambiaso.\nIl nucleo storico di quel periodo, ancora ben riconoscibile, nonostante l'impetuoso sviluppo edilizio del Novecento, \u00e8 costituito dal borgo, attraversato dall'attuale Via Celesia, situato tra la sponda sinistra del torrente Polcevera (il cui letto, prima della costruzione dell'argine a met\u00e0 dell'Ottocento, era molto pi\u00f9 ampio dell'attuale) e la sovrastante collina, con la chiesa dell'Assunta e il convento di N.S. della Misericordia.\nSempre al Settecento risalgono alcuni insediamenti signorili, quali la villa Pallavicini, nel centro di Rivarolo e quella della famiglia Lomellini, detta \"Villa Buena\", fin dal 1879 sede di un istituto scolastico privato, ancora oggi attivo.\nL'Ottocento.\nNel 1800 la discesa delle truppe napoleoniche pose fine alla plurisecolare storia della Repubblica di Genova. Con il dominio francese e le nuove suddivisioni amministrative, all'inizio dell'Ottocento Rivarolo divenne un comune autonomo, che in origine comprendeva anche la frazione di Murta, passata al comune di Bolzaneto nel 1869.\nNel 1814, a seguito delle decisioni del Congresso di Vienna la ex Repubblica Ligure napoleonica, e quindi anche il comune di Rivarolo, pass\u00f2 al Regno di Sardegna.\nCos\u00ec il Casalis descriveva il comune di Rivarolo Ligure nel 1834:\nVerso la met\u00e0 dell'Ottocento, con l'arginatura del torrente e la costruzione della ferrovia ebbe inizio lo sviluppo industriale della Valpolcevera, che ne determin\u00f2 anche un grande sviluppo demografico, urbanistico e viario. La crescita urbanistica, divenuta impetuosa soprattutto a partire dalla fine dell'Ottocento ha modificato significativamente la topografia della cittadina, con la costruzione di numerose case di abitazione, insediamenti industriali e infrastrutture stradali e ferroviarie in aree in precedenza agricole, con la totale urbanizzazione dell'area compresa tra il nucleo antico di Rivarolo e la frazione di Certosa.\nNel 1859 fu inaugurata la stazione ferroviaria, nel 1862 nei locali del soppresso convento di N.S. della Misericordia entr\u00f2 in funzione l'ospedale Celesia, la prima struttura sanitaria moderna della Valpolcevera. Nel 1881 entr\u00f2 in servizio la linea tranviaria a cavalli, poi elettrificata nel 1905.\nL'aumento della popolazione e lo sviluppo industriale resero insufficiente la vecchia viabilit\u00e0 settecentesca, per cui furono aperte nuove strade pi\u00f9 ampie, utilizzando anche in parte i terreni che prima della costruzione dell'argine facevano parte del greto del torrente Polcevera.\nTra la fine dell'Ottocento e gli inizi del Novecento furono costruiti la strada consorziale lungo l'argine e il ponte sul Polcevera, che collegava Rivarolo con Fegino e Borzoli, premessa allo sviluppo urbanistico delle aree sulla sponda destra del torrente, all'epoca ancora sotto la giurisdizione del comune di Borzoli.\nIl Novecento.\nCon il Regio Decreto n. 74 del 14 gennaio 1926, il Comune di Genova si espandeva inglobando 19 comuni della Val Polcevera, della Val Bisagno e delle due riviere, a Levante e a Ponente. Il comune di Rivarolo Ligure entr\u00f2 cos\u00ec a far parte della cosiddetta Grande Genova.\nGli anni venti del Novecento hanno visto lo sviluppo urbanistico e residenziale verso la collina della Misericordia, favorito dall'apertura, nel 1923, della strada carrozzabile per l'ospedale Celesia (via P. Negrotto Cambiaso).\nIl miglioramento del collegamento viario sulla strada principale di fondovalle comport\u00f2, negli anni trenta, la demolizione delle vecchie case che formavano il rione del Borghetto, tra Certosa e Rivarolo, in corrispondenza del ponte sul torrente Torbella, affluente del Polcevera.\nL'espansione edilizia nelle zone collinari \u00e8 proseguita anche nel secondo dopoguerra: negli anni settanta sono stati costruiti i quartieri di edilizia popolare denominati Valtorbella e Diamante, nel linguaggio giornalistico e in quello corrente chiamati rispettivamente CIGE e \"Begato\". Quest'ultimo toponimo pi\u00f9 propriamente corrisponde all'antico borgo situato pi\u00f9 a monte di questi nuovi insediamenti.\nFrazioni e localit\u00e0.\nCertosa.\nCertosa (in genovese \"Certoza\" ) oggi forma un'unica area urbana insieme a Rivarolo e con i suoi abitanti \u00e8 l'unit\u00e0 urbanistica pi\u00f9 popolosa dell'intero quartiere. Prende il nome dalla Certosa di San Bartolomeo, complesso monastico fondato alla fine del Duecento da Bartolino Dinegro, ricostruito nel 1562 e restaurato nell'Ottocento, che comprende la chiesa di S. Bartolomeo e un grandioso chiostro cinquecentesco con porticato.\nA Certosa sbocca la galleria, lunga , inaugurata nel 1908, gi\u00e0 percorsa dai tram elettrici ed ora dalla metropolitana di Genova, che provenendo dal centro ha qui il suo capolinea periferico.\nIl quartiere \u00e8 attraversato da due strade principali, che costituiscono il collegamento tra Sampierdarena e l'entroterra ricalcando il percorso dell'antica via fatta costruire dal Doge G.B. Cambiaso nel 1773.\nQueste due strade (Via M.T. Canepari e Via G. Jori), come tante altre nel ponente genovese, sono oggi intitolate a giovani partigiani che caddero durante la guerra di liberazione, tra settembre 1943 e aprile 1945.\nStoria.\nNella zona, di propriet\u00e0 della famiglia Di Negro, all'epoca in cui fu fondato il monastero sorgevano solo poche povere case di contadini e poco distante (nella localit\u00e0 Borghetto) l'ospedale di San Biagio, con l'annessa chiesa, istituito nel 1178 dal nobile Opizzo Leccavela ed ancora operante nel XVII secolo, in cui religiosi di vari ordini assistevano ammalati, bisognosi e viandanti.\nFacendo seguito all'atto di fondazione del 9 luglio del 1297 con il quale il nobile Bartolomeo Dinegro (detto Bartolino) donava il terreno all'ordine dei Certosini, nella localit\u00e0 si insediarono sei monaci, che coadiuvati da altri religiosi e dai manenti e f\u00ecttavoli dei Dinegro, diedero avvio ad una razionale sistemazione agricola dei terreni intorno al nuovo monastero, dove vennero impiantati vigneti e coltivati ortaggi e grano. Per l'irrigazione di questi terreni, i monaci provvidero anche alla costruzione di opere idrauliche per prelevare l'acqua dal Polcevera, scomparse con l'espansione urbanistica del XIX secolo.\nIl luogo era frequentato gi\u00e0 da secoli, per la sua posizione strategica nei pressi di un guado sul Polcevera che consentiva a merci e pedoni di raggiungere attraverso Borzoli il ponente genovese o il valico di Lencisa. La presenza stessa delle istituzioni monastiche per l'assistenza ai viandanti testimonia l'importanza di questa via di collegamento (oltre all'ospedale di San Biagio e alla Certosa di San Bartolomeo, nello stesso periodo era sorto, sulla sponda opposta del torrente, presso Fegino, il complesso di San Nicol\u00f2 del Boschetto).\nProgressivamente lungo la via diretta al guado del Polcevera sorsero piccoli nuclei di modeste abitazioni, ma il primo significativo sviluppo si ebbe solo nel Settecento, con l'apertura della strada di fondovalle voluta dal doge G.B. Cambiaso.\nAi primi dell'Ottocento, con la costituzione del comune di Rivarolo, Certosa ne divenne una delle pi\u00f9 importanti frazioni, seguendone lo sviluppo industriale, demografico ed urbanistico.\nAll'inizio del Novecento furono tracciate le vie d'accesso ai nuovi insediamenti residenziali collinari e su parte dei terreni gi\u00e0 appartenuti alla famiglia Dinegro (corrispondenti all'attuale via B. Brin) furono costruiti il nuovo edificio scolastico ed aperta (1908) la galleria tranviaria che collegava il quartiere con il centro cittadino, oggi percorsa dalla metropolitana.\nSempre nel primo decennio del Novecento ai piedi della collina della Certosa fu aperta la via Canepari (all'epoca intitolata ad A. Manzoni), sulla quale si affacciavano i nuovi caseggiati costruiti a valle della massicciata ferroviaria della linea di collegamento tra il parco merci del Campasso e la ferrovia Genova-Torino.\nNegli anni venti fu costruito il Teatro Ligure, destinato ad ospitare sia spettacoli teatrali che cinematografici. Il grande teatro, con due ordini di gallerie pi\u00f9 il \u201cloggione\u201d, divenne il centro culturale del quartiere fino agli anni sessanta, quando fu demolito per costruirvi un moderno caseggiato, in cui trovarono spazio uno dei primi supermercati del quartiere ed una piccola sala cinematografica, oggi trasformata nella filiale di un istituto di credito.\nAnticamente, tra Certosa e Rivarolo esisteva la localit\u00e0 detta Borghetto, ora assorbita dall'espansione edilizia. La moderna chiesa (1959) del SS. Nome di Ges\u00f9 del Borghetto \u00e8 stata costruita sull'area in cui dal XII al XVIII secolo sorgeva l'ospedale di San Biagio.\nNegli anni a cavallo della seconda guerra mondiale si \u00e8 assistito ad una forte espansione urbanistica verso le aree collinari, che ha riguardato la collina della Pigna, alle spalle del Borghetto (la zona \u00e8 chiamata anche \"Bersaglio\" per la presenza di un poligono di tiro a segno, funzionante dalla met\u00e0 dell'Ottocento fino al 1962, quando fu demolito per la costruzione del nuovo viadotto autostradale della A7) e quella sovrastante il complesso monastico della Certosa, dove sorgeva la neoclassica \u201cVilla Rina\u201d, popolarmente chiamata \u201ccasa degli spiriti\u201d, per una diceria riguardante i rumori che ne provenivano in assenza dei proprietari e che ormai ridotta ad un rudere fu demolita per far posto all'espansione edilizia negli anni settanta del Novecento.\nTeglia.\nTeglia (in genovese \"Teggia\"), fino al XII secolo indicata su documenti della diocesi con il nome di Campo Florenziano, \u00e8 situata lungo la strada tra Rivarolo e Bolzaneto.\nCome Certosa, anche Teglia fu in passato un importante luogo di transito sul Polcevera, in corrispondenza della via che collegava Trasta, sulla sponda sinistra, con la Costa di Begato e quindi con Granarolo e il centro di Genova.\nIl nucleo antico di Teglia gravitava intorno alla settecentesca cappella di Santo Stefano delle Fosse (che conserva affreschi di Giovanni Raffaele Badaracco), sorta nei pressi della distrutta chiesa di Campo Florenziano, di cui sono visibili pochi resti, inglobati in una cadente abitazione (Villa Isolabella). Con lo sviluppo urbanistico del XIX secolo nella piana del torrente, il centro religioso si spost\u00f2 pi\u00f9 a nord, intorno alla cappella di Sant'Anna, gi\u00e0 esistente nel XVII secolo e ricostruita negli anni trenta dell'Ottocento.\nTeglia \u00e8 collegata a Rivarolo dal lungo rettilineo formato dalle vie Rivarolo e Teglia, sul tracciato dell'ottocentesca Strada Reale, sul quale si affacciano una serie di insediamenti industriali del primo Novecento (tra i quali Molini Certosa, Eridania, Mira Lanza), oggi in parte abbandonati ed in parte adibiti a magazzini, un centro di servizio delle Ferrovie dello Stato e centri commerciali.\nL'antica \"strada della Polcevera\" transitava invece lungo l'attuale via Carnia che allora fiancheggiava la sponda sinistra del torrente, il cui letto fino alla costruzione dell'argine si estendeva su tutta l'area pianeggiante dove sarebbero sorti i nuovi insediamenti industriali.\nFegino.\nFegino (in genovese \"Fegin\") \u00e8 una frazione collinare sulla destra del Polcevera, lungo la strada per il valico di Borzoli che mette in comunicazione la Val Polcevera con il ponente genovese. Fino al 1926 frazione del comune di Borzoli, l'anno seguente fu incorporata nella circoscrizione di Rivarolo. Insieme a Trasta forma l'unit\u00e0 urbanistica \"Borzoli Est\" del Municipio V - Valpolcevera.\nIl nome Fegino \u00e8 fatto derivare da uno dei pochi toponimi romani della valle, \"ad Figlinas\", citato anche sulla Tabula Peutingeriana. Il termine, dal latino \u201cfigulus\u201d (vasaio) attesta la presenza in epoca romana di manifatture di vasi e laterizi. Fegino fu un importante crocevia tra la pista che correva sul crinale destro del Polcevera, oggi denominata via della Costiera, diretta da nord al mare e quella proveniente dai guadi di Certosa, diretta verso Cornigliano e Sestri Ponente. Proprio sul culmine della collina, all'incrocio delle strade, si trova la chiesa di Sant'Ambrogio, ben visibile anche da lontano per la grande cupola ottocentesca. Nel XVI e XVIII secolo ricchi commercianti genovesi costruirono palazzi di villeggiatura per trascorrervi l'estate, molti dei quali ancora esistenti, anche se non tutti in buono stato di conservazione.\nAncora il Casalis a proposito delle frazioni dell'allora comune di Borzoli:\nNell'ultimo secolo l'originario paesaggio agricolo in alcune aree \u00e8 stato pesantemente alterato, specialmente nella zona prospiciente il Polcevera, dalla costruzione di industrie, infrastrutture ferroviarie e nel secondo dopoguerra anche di depositi petroliferi e oleodotti, alcuni dei quali ancora operanti, come quello della IPLOM, la cui rottura ha causato nell'aprile del 2016 uno sversamento di greggio finito prima nel rio Fegino e poi nel torrente Polcevera.. A ci\u00f2 si aggiungono realt\u00e0 industriali, la discarica di Scarpino e la cantierizzazione del Terzo valico, con un traffico di mezzi pesanti superiori alle 7,5 tonnellate che nel 2012 superava le 500 unit\u00e0 al giorno.\nL'area fu interessata dall'alluvione del 2010 e al 2017 era oggetto della discussione di un Piano di Ermergenza Esterna basato su un rapporto di rischio gi\u00e0 scaduto da due anni.\nTra la sponda destra del Polcevera e la collina di Fegino si estende lo stabilimento di Ansaldo Energia; nella Villa Cattaneo Delle Piane dell'Olmo ha sede la Fondazione Ansaldo, che raccoglie archivi cartacei, fotografie e filmati d'epoca provenienti da molte storiche aziende genovesi.\nUn antico insediamento che testimonia l'importanza di Fegino nel passato \u00e8 la Commenda Gerosolimitana, detta dell'Epifania del Signore, fondata all'inizio del XVII secolo dal frate Francesco Lomellino a beneficio della propria famiglia.\nLa commenda, che sorge in salita Sant'Ambrogio, poco sotto la chiesa parrocchiale, \u00e8 costituita da un insieme eterogeneo di abitazioni comprendente un'antichissima torre con voltino, alcune vecchie case ed una villa in stile barocco, chiamata \"Villa Elisa\". Pur appartenendo formalmente all'ordine dei Cavalieri gerosolimitani, la commenda fu legata alla famiglia Lomellini, passando agli eredi del fondatore fino a quando per liti familiari, fu intestata ai Cavalieri di Malta. Oggi il complesso, non visitabile perch\u00e9 di propriet\u00e0 privata, presenta uno stato di conservazione disomogeneo, con alcuni edifici elegantemente ristrutturati ed altri in precario stato di manutenzione.\nNei pressi di Fegino, nella localit\u00e0 Burlo, si trova un centro polisportivo denominato \u201cLago Figoi\u201d, comprendente una piscina e una palestra per gare di pallacanestro e pallavolo. Il complesso sorge sull'area, ora interrata, del lago del Pilone, uno dei due piccoli bacini artificiali costruiti nell'Ottocento dall'imprenditore Dellepiane a servizio di una conceria e prosciugati negli anni cinquanta del Novecento, venute meno le motivazioni per il loro utilizzo. Pi\u00f9 a monte si trovava l'altro bacino, denominato lago Figoi, che d\u00e0 il nome al complesso sportivo, del quale \u00e8 tuttora visibile la diga.\nBegato.\nBegato () (\"Beg\u00e6\" in ligure) era originariamente un borgo contadino nell'alta valle del Torbella, ai piedi dei Forti detti \u201cDue Fratelli\u201d, che costituiscono parte delle fortificazioni esterne di Genova. Vi sale la via Negrotto Cambiaso, che dopo aver superato l'ospedale Celesia, corre sullo spartiacque tra Polcevera e Torbella, tra case rurali e palazzi di villa del Seicento e Settecento, raggiungendo prima la chiesa di S. Giovanni Battista della Costa ed infine Begato, il cui nucleo, rimasto inalterato nel tempo, \u00e8 formato da case sparse attorno alla chiesa di santa Caterina d'Alessandria o allineate lungo la creuza che scende al Torbella.\nBegato fu un importante nodo viario, perch\u00e9 qui convergevano le vie provenienti da Genova (attraverso Granarolo e Fregoso, da Sampierdarena e quelle dal ponente (attraverso Rivarolo) e dirette verso i valichi appenninici.\nIn posizione dominante sopra il paese, circondata da lecci si trova la seicentesca villa della famiglia Cambiaso, in cui trovarono ospitalit\u00e0 numerosi patrioti durante il Risorgimento (tra gli altri, nel 1849 vi furono ospitati Giuseppe Mazzini e Goffredo Mameli).\nLa parte inferiore della val Torbella \u00e8 stata interessata dallo sviluppo urbanistico degli anni ottanta con la costruzione di grandi insediamenti di edilizia popolare (quartiere CIGE).\nGarbo.\nIl piccolo borgo del Garbo (), anch'esso nella val Torbella, deriva il suo nome dall'omonimo termine ligure, che significa \u201cbuco\u201d o \u201ccavit\u00e0\u201d, legato al leggendario ritrovamento nel cavo di un albero di un'immagine sacra. Il borgo era certamente pi\u00f9 antico, rientrando, insieme a Fregoso, tra le propriet\u00e0 dei monaci di Santo Stefano di Genova citate da un documento notarile del 966, ma le prime notizie certe risalgono al 1365, anno in cui il santuario della Madonna del Garbo, ritenuto il pi\u00f9 antico della Val Polcevera, \u00e8 citato in documenti dell'Arcidiocesi di Genova. In un'antica villa nei pressi della chiesa \u00e8 stato allestito il Museo di Storia e Cultura Contadina in cui sono esposti documenti ed oggetti della vita contadina della Liguria.\nNel Seicento e Settecento divenne anche luogo di villeggiatura di ricche famiglie genovesi, che costruirono diversi palazzi di villa sparsi sulla collina.\nIl Garbo fu anche un luogo di transito sulle antiche vie tra Genova e la Val Polcevera, come testimoniano le antiche creuze, tra le meglio conservate del Genovesato.\nFregoso.\nFregoso, detto anche \u201cPiani di Fregoso\u201d (), si trova nella val Torbella, di fronte a Begato e sopra al borgo del Garbo.\nPur facendo parte della circoscrizione \u201cValpolcevera\u201d non \u00e8 collegato direttamente per carrozzabile con il centro di Rivarolo ed \u00e8 raggiungibile in automobile (e in autobus) solo dal quartiere genovese di Granarolo, che fa parte della circoscrizione Centro Est.\nIl nome del borgo (anticamente Campofelagoso) deriva dal latino \u201cfilicosus\u201d (felce), ad indicare l'abbondanza di felci in questa zona.\nL'abitato, sovrastato dall'imponente Forte Begato, compreso nelle mura secentesche di Genova, \u00e8 sorto intorno alle propriet\u00e0 della famiglia Campofregoso, originaria di questo luogo, molti esponenti della quale tra il XIV e il XVI secolo ricoprirono la carica di Doge della Repubblica di Genova.\nIl borgo, ancora attraversato dalle vecchie mulattiere, quella per Granarolo e quella che scende al Garbo, ha mantenuta intatta l'antica struttura urbanistica, che non \u00e8 stata stravolta neppure dalla costruzione della strada carrozzabile, che corre pi\u00f9 in alto, al margine dell'abitato. Diversamente da altri borghi non vi si trova alcuna chiesa: come attestato dagli storici Remondini nel XVI secolo vi era una cappella gentilizia nel palazzo dei Campofregoso, successivamente trasformata in civile abitazione.\nTrasta.\nTrasta, che come Fegino \u00e8 stata fino al 1926 una frazione del comune di Borzoli, si trova di fronte a Teglia, sul versante destro del Polcevera, alla confluenza del torrente omonimo ed \u00e8 costituita da case in parte adagiate lungo il Polcevera, in parte lungo il torrente Trasta e da altre sparse sulle colline che ne risalgono la valle.\nIl toponimo Trasta, di origine latina, indicherebbe l'esistenza di un guado e deriverebbe da \"Tulelasca\", o \"Trasca\", termine di derivazione celtica o iberica con il significato di \"borgata posta tra due corsi d'acqua\", appunto il torrente Trasta ed il Polcevera.\nIl centro del borgo, che comprende la chiesa di N.S. dell'Aiuto e le case intorno \u00e8 comunemente chiamato \"Barabini\", dal nome di un'antica famiglia locale.\nMonumenti e luoghi d'interesse.\nArchitetture civili.\nCastello Foltzer.\nIl Castello Foltzer, situato nei pressi del ponte \"dei Carabinieri\" sul torrente Torbella, ha origine da un edificio adibito a sala da ballo e casa da gioco costruito nella seconda met\u00e0 del Settecento. Dopo vari passaggi di propriet\u00e0 intorno alla met\u00e0 dell'Ottocento fu acquistato dall'allora sindaco di Rivarolo G.B. Cavaleri, che lo fece radicalmente ristrutturare, trasformandolo nel piccolo castello a pianta circolare con torrione centrale che vediamo oggi. Originariamente aveva un ampio giardino che si estendeva fino all'argine del Polcevera. Il \"Casino Cavalieri\", come era chiamato a quel tempo, per problemi economici del proprietario, fu venduto dopo pochi anni, passando nella propriet\u00e0 della famiglia Foltzer, di origine alsaziana, proprietaria di un'azienda di raffinazione di oli minerali, dalla quale prese il nome: l'edificio fu utilizzato come abitazione del direttore dello stabilimento. Durante il ventennio fascista, dal 1932 divenne la \u201cCasa del Fascio\u201d e nel dopoguerra, sede della locale sezione del P.C.I.. \u00c8 proprio in quegli anni, che un po' folkloristicamente e ironicamente, gli abitanti della zona hanno soprannominato l'edificio \"il Cremlino\", sia per una lontana somiglianza della conformazione della struttura al monumento russo, sia perch\u00e9 appunto sede della locale sezione dell'allora PCI.\nNel 1995, divenne propriet\u00e0 del Comune di Genova e fu destinato a sede della biblioteca civica Cervetto, che dopo i lavori di restauro, durati dal 1997 al 2000, vi si \u00e8 trasferita nel maggio 2001.\nPalazzo Fieschi.\nI Fieschi, importante famiglia della nobilt\u00e0 genovese e signori della zona, gi\u00e0 nel Medioevo fecero costruire un palazzo presso la riva del Torbella, ai piedi della collina della Pigna, alla cui sommit\u00e0 sorgeva anche il \"Castelluccio\", distrutto nel 1325 durante gli scontri tra guelfi e ghibellini. Pi\u00f9 volte rimaneggiato, nel XVII secolo divenne sede del capitanato della Polcevera e dal 1800 della municipalit\u00e0 rivarolese (recentemente ha nuovamente ospitato per alcuni anni gli uffici comunali decentrati).\nVilla Pallavicini.\nA poca distanza dal centro di Rivarolo, affacciata sulla omonima piazza, si trova la Settecentesca villa Pallavicini, in stato di abbandono dopo essere stata per lungo tempo sede degli uffici municipali decentrati. La villa \u00e8 stata pesantemente penalizzata dai viadotti ferroviari costruiti nel Novecento, perdendo anche il grande parco che la circondava. Ad aprile 2021 \u00e8 stato proposto un piano per il recupero e il riutilizzo ad uso pubblico.\nVilla Spinola Parodi.\nCostruita a mezza costa sulla collina di Fegino nel XVIII secolo costituiva, insieme alla scomparsa villa Durazzo-Cataldi di San Quirico, un notevole esempio di architettura rococ\u00f2 del Settecento e testimonianza di una tipica residenza nobiliare di villeggiatura, una delle tante che costellavano il paesaggio della val Polcevera, all'epoca prevalentemente agricolo, prima della massiccia industrializzazione del Novecento. Sebbene ne fosse stato riconosciuto fin dal 1949 l'interesse storico-artistico, il vasto parco che la circondava fu trasformato nel secondo dopoguerra in un deposito petrolifero della societ\u00e0 Permolio, compromettendo l'area sia sul piano paesaggistico sia su quello ambientale. Dopo la dismissione degli impianti \u00e8 in corso un piano di riqualificazione. L'immobile si presenta in cattive condizioni di manutenzione ma ancora integro nelle sue caratteristiche costruttive e nelle finiture interne; degni di nota lo scalone interno, le decorazioni pittoriche ottocentesche e il grande ninfeo sul retro del palazzo.\nArchitetture religiose.\nNel quartiere di Rivarolo si trovano dieci chiese cattoliche parrocchiali, che fanno parte del vicariato \"Rivarolo\" dell'arcidiocesi di Genova.\nChiesa di Santa Maria Assunta.\nLa pieve dell'Assunta di Rivarolo \u00e8 documentata dall'XI secolo ma si ritiene che risalga al basso Medioevo Consacrata nel 1444 e pi\u00f9 volte rimaneggiata fu completamente ricostruita tra il 1643 e il 1646. Fu oggetto di ampliamenti e restauri tra Ottocento e Novecento. Dal 1485 al 1858 ne ebbe il giuspatronato la famiglia Fieschi. Nel 1502 ne fu arciprete. pur non risiedendovi, il cardinale Giuliano della Rovere, che l'anno seguente sarebbe stato eletto papa con il nome di Giulio II. Nel corso degli anni furono arcipreti anche diversi prelati appartenenti alla famiglia Fieschi, tra cui i cardinali Lorenzo Maria Fieschi e Adriano Fieschi, morto il quale si apr\u00ec una lunga controversia tra la famiglia e la curia genovese, conclusa solo nel 1897 quando la chiesa fu affidata al clero diocesano.\nVi sono conservate diverse opere d'arte, tra cui dipinti di Francesco Campora (1693-1753) e Giovanni Raffaele Badaracco (1645-1717).\nChiesa di San Bartolomeo della Certosa.\nL'antico monastero certosino, che d\u00e0 il nome al quartiere, fu fondato alla fine del XIII secolo da Bartolomeo (Bartolino) Dinegro; l'annessa chiesa in suo onore fu dedicata a San Bartolomeo. Inizialmente aveva modeste dimensioni ed era abitato da soli sei monaci; nel corso dei secoli, ed in particolare nel Cinquecento, grazie a donazioni delle famiglie Dinegro, Doria e Spinola, fu ampliato ed arricchito di opere d'arte. Nella prima met\u00e0 del Cinquecento, fu costruito il grande chiostro. La chiesa fu consacrata l'8 settembre 1563 dal vescovo mons. Gerolamo Ferragatta.\nNel 1801, dopo che i certosini avevano abbandonato il complesso per le leggi napoleoniche di soppressione degli ordini religiosi, la chiesa pass\u00f2 al clero secolare e divenne parrocchia. Importanti restauri furono eseguiti nella seconda met\u00e0 dell'Ottocento da Maurizio Dufour.\nLa chiesa ha una sola navata. Notevole l'altare maggiore del XVII secolo decorato con marmi policromi e culminante in un tempietto sormontato dal Crocifisso. Ai lati dell'altare si trovano i monumenti funebri del doge Ambrogio Di Negro e del figlio Orazio.\nUna porta sul lato destro della chiesa immette nella cappella di San Bartolomeo, dove sono conservate alcune notevoli opere d'arte, tra cui un'Incoronazione di spine, recentemente attribuita al Caravaggio. Al Victoria and Albert Museum di Londra sono oggi conservati i portali di due cappelle del XV secolo demolite durante i restauri ottocenteschi.\nChiesa di Sant'Anna di Teglia.\nLa chiesa di Sant'Anna di Teglia fu costruita nel 1834 dall'architetto Felice Orsolino nel luogo dove gi\u00e0 sorgeva una cappella seicentesca. La nuova chiesa, costruita grazie a sottoscrizioni pubbliche (tra i benefattori \u00e8 citata anche la zia di Giuseppe Mazzini, Antonietta Drago, che vi \u00e8 sepolta) fu inaugurata il 26 luglio 1838 ed eretta in parrocchia nel 1884 dall'arcivescovo Salvatore Magnasco.\nLa facciata \u00e8 decorata con due statue in stucco dei personaggi biblici Isaia e David, dello scultore savonese Antonio Brilla. Il campanile fu eretto nel 1881 su progetto di Maurizio Dufour.\nAll'interno \u00e8 custodito un gruppo ligneo raffigurante \"Sant'Anna e Maria SS.\" scolpito nel 1891 da Antonio Canepa.\nChiesa di Sant'Ambrogio di Fegino.\nLe prime notizie della parrocchiale di Fegino risalgono al 1122; nel 1311 \u00e8 citata come dipendente della pieve di S. Stefano di Borzoli. L'attuale chiesa fu costruita nel XVII secolo e consacrata dal card. Stefano Durazzo nel 1647. Gravemente danneggiata e saccheggiata dai soldati austriaci durante la guerra del 1746-1747 e in seguito anche da un incendio, fu completamente restaurata nella seconda met\u00e0 del XIX secolo quando avvenne la trasformazione della pianta a croce greca e fu realizzata la grande cupola con copertura in rame.\nChiesa di Santa Maria del Garbo.\nIl santuario della Madonna del Garbo, ritenuto il pi\u00f9 antico della Val Polcevera, \u00e8 citato per la prima volta in documenti del 1365. La chiesa fu costruita nei primi decenni del XIV secolo in seguito al ritrovamento nel cavo di un castagno di un'immagine della Madonna incisa su una tavoletta. Secondo la leggenda l'immagine, ritrovata da un giovane del luogo che la port\u00f2 a casa, scomparve e fu nuovamente ritrovata nel cavo dell'albero. Il fatto fu ritenuto prodigioso e sul luogo fu costruita una prima chiesetta, ricostruita nel 1631 e poi completamente ristrutturata nel 1881; fu eretta in parrocchia dal card. Minoretti nel 1931.\nLa chiesa \u00e8 priva di facciata e vi si accede attraverso un porticato laterale. All'interno, oltre alla storica immagine della Madonna, si trovano una statua in marmo della Madonna di Francesco Ravaschio (1791) e una serie di piccole statue raffiguranti i dodici apostoli, scolpite nel 1850 da G.B. Pitscheider.\nChiesa di Santa Caterina in Begato.\nLa chiesa di Begato, dedicata a santa Caterina d'Alessandria, \u00e8 citata per la prima volta in un documento notarile del 1514, in cui cinque abitanti del paese commissionarono al pittore Francesco da Cremona un quadro raffigurante Santa Caterina d'Alessandria; nel 1519 \u00e8 indicata come dipendente dalla parrocchia di S. Stefano di Geminiano e tale rimase fino al 1639, quando divenne parrocchiale sotto il titolo di S. Caterina e S. Giovanni Battista.\nRicostruita nel Seicento sub\u00ec gravi danni e saccheggi nel corso degli avvenimenti bellici del 1746-1747 e nel 1800 (quando fu colpita da un cannoneggiamento dei francesi) che la ridussero ad uno stato di degrado tale da rendere necessaria una nuova ricostruzione. I lavori ebbero inizio per\u00f2 solo nel 1879, con il contributo di alcuni ricchi benefattori e grazie al lavoro manuale dei parrocchiani. Nel 1890 fu eretto il campanile. La nuova chiesa fu consacrata il 4 giugno 1893.\nLa chiesa, a navata unica, ha sette altari; vi sono conservate tele di Giacomo Beni (\"San Giovanni della Croce\" e \"S. Giovanni della Croce in preghiera della Madonna del Carmelo\") e Gioacchino Assereto (\"Morte di Santa Monica\"), oltre ad un antico pulpito proveniente dallo scomparso ospedale di San Biagio del Borghetto.\nChiesa di San Giovanni Battista della Costa.\nL'attuale chiesa della Costa di Rivarolo trae origine da una cappella rurale esistente fin dal 1620, costruita a met\u00e0 strada tra il convento della Misericordia e Begato. La cappella fu ristrutturata intorno alla met\u00e0 dell'Ottocento e nuovamente all'inizio del Novecento.\nNel 1917, con il contributo degli abitanti, fu completamente riedificata nella forma attuale, a pianta ottagonale con tre altari; nello stesso anno con decreto dell'arcivescovo Ludovico Gavotti fu eretta in parrocchia autonoma. In quell'occasione la parrocchia di Begato cedette alla nuova chiesa il titolo del proprio contitolare San Giovanni Battista.\nNel 1921 fu la chiesa fu ornata con dipinti di Luigi Gainotti e Achille De Lorenzi.\nChiesa del SS. Nome di Ges\u00f9 del Borghetto.\nLa chiesa del SS. Nome di Ges\u00f9 del Borghetto \u00e8 stata costruita tra il 1956 e il 1958 nel luogo dove fino alla fine del XVIII secolo sorgeva l'ospedale con l'annessa chiesa dedicata a San Biagio che il patrizio genovese Opizzo Leccavela aveva fatto costruire nel 1178 in memoria del fratello Ottavio, assassinato per motivi politici.\nCessato l'ospedale, anche la chiesa di San Biagio fu chiusa al culto e trasformata in magazzino. Con l'incremento della popolazione della zona, nei primi anni del Novecento i parroci di Certosa e Rivarolo proposero all'arcivescovo Edoardo Pulciano di costruire una nuova cappella nella zona del Borghetto. Grazie alle offerte di numerosi benefattori, nel 1916 fu acquistato il terreno. Tuttavia per varie vicissitudini, anche di carattere finanziario, i lavori furono completati solo nel 1944. La modesta cappella, intitolata al SS. Nome di Ges\u00f9, divenne vicaria autonoma nel 1945 e fu eretta in parrocchia dal card. Pietro Boetto nel giugno del 1946.\nNel frattempo fu decisa la costruzione dell'attuale chiesa; la prima pietra del nuovo edificio sacro, costruita su progetto degli architetti romani Antonio Petulli, Paolo Marabotto e Guglielmo Borelli, fu posta il 9 giugno 1956 alla presenza del card. Giuseppe Siri, il quale inaugur\u00f2 la nuova chiesa il 25 agosto 1958, poi consacrata dallo stesso card. Siri il 7 novembre 1959.\nChiesa di Nostra Signora dell'Aiuto.\nLa chiesa parrocchiale di Trasta fu costruita tra il 1915 e il 1919 su progetto dell'ing. Gerolamo Torre. Tra i contributi per la sua costruzione anche un'offerta di 10000 lire del papa genovese Benedetto XV. Aperta al culto il 19 ottobre 1919 fu eretta in parrocchia il 24 febbraio 1927 con decreto del card. Carlo Dalmazio Minoretti.\nAlla base della devozione a N.S. dell'Aiuto ci fu il rinvenimento fatto da Maria Monticelli il 9 agosto 1708 di un bassorilievo marmoreo raffigurante la Madonna. Il bassorilievo, scomparso misteriosamente e ritrovato due anni dopo, fu collocato in una piccola cappella: da allora quell'immagine viene invocata dai fedeli con il nome di Nostra Signora dell'Aiuto. Quando, per l'incremento di popolazione nella zona, fu deciso di costruire una nuova chiesa, autonoma dalla parrocchia di Fegino, dalla quale fino ad allora dipendeva Trasta, fu naturale l'intitolazione a N.S. dell'Aiuto. Nella chiesa \u00e8 conservata una statua lignea di N.S. dell'Aiuto scolpita da Antonio Canepa.\nChiesa di Santa Croce e Maria Ausiliatrice.\nLa chiesa del quartiere CIGE fu costruita negli anni ottanta del Novecento a servizio degli abitanti del nuovo quartiere collinare ed eretta in parrocchia dal 1987, con decreto del cardinale Giuseppe Siri del 24 settembre 1986.\nCappella di N.S. della Misericordia.\nLa cappella di N.S. della Misericordia \u00e8 quanto rimane del convento francescano del 1612 e nell'Ottocento \u00e8 stata integrata nel complesso dell'ospedale Celesia.\nChiesa (od oratorio) di Santo Stefano delle Fosse.\nSi trova in via Carnia, l'antica via di collegamento tra Rivarolo e Teglia. Costruita probabilmente nel XVI secolo e restaurata nell'Ottocento, conserva un importante ciclo pittorico di Giovanni Raffaele Badaracco, composto di tredici tele, di cui undici con scene della passione di Cristo e due con episodi della vita di santo Stefano.\nAbbazia di San Nicol\u00f2 del Boschetto.\nPresso Fegino (anche se amministrativamente \u00e8 compresa nel quartiere di Cornigliano) si trova l'Abbazia di San Nicol\u00f2 del Boschetto. In questo luogo, nel 1311, il patrizio genovese Magnano (o Magnone) Grimaldi fece costruire una cappella che un secolo dopo la famiglia Grimaldi don\u00f2 ai monaci benedettini, finanziando la costruzione del complesso monastico. Nella chiesa vi sono diverse tombe dei Grimaldi e di altre famiglie patrizie genovesi, tra le quali una della famiglia Doria (1474). Il monastero del Boschetto fu abbandonato dai monaci all'inizio del XIX secolo, a causa delle leggi di soppressione degli ordini religiosi, e divenne propriet\u00e0 privata della famiglia Delle Piane. I monaci ritornarono dal 1912 e vi rimasero fino al 1958, quando il complesso fu affidato all'Opera Don Orione.\nArchitetture militari.\nForti e mura.\nLa linea della Mura Nuove costruite nel Seicento dalla Repubblica di Genova ed ampliate nell'Ottocento dal Genio Militare Sabaudo, fa da coronamento alle colline sul versante sinistro della Val Polcevera. Partendo dal Forte Crocetta, che sovrasta Certosa, si susseguono il Forte Tenaglia, le mura di Monte Moro, le mura di Granarolo con la porta omonima, le mura di Begato, il Forte Begato e il Forte Sperone. All'esterno delle mura, contornano la valle del Torbella il Forte Puin, i ruderi del Forte Fratello Maggiore e il Forte Fratello Minore.\nTorri ottocentesche.\nNei pressi di Fregoso si trovano tre delle torri difensive, mai completate, la cui costruzione, proposta dal maggiore Giulio D'Andreis, direttore del Genio Militare Sabaudo nella piazza di Genova, fu avviata negli anni venti dell'Ottocento.\nQueste torri, ispirate alle torri Martello inglesi, avrebbero dovuto servire come postazioni avanzate all'esterno delle mura. Solo la Torre San Bernardino e la Torre Quezzi, nella Val Bisagno, furono completate, mentre i lavori per le altre furono interrotti, sia per il costo ritenuto eccessivo sia perch\u00e9 considerate non pi\u00f9 utili per il mutamento della situazione politica e militare. Delle tre torri costruite nella parte alta della valletta del rio Maltempo (denominate Monte Moro, Granarolo e Monticello), all'esterno delle Mura di Granarolo, tra i forti Tenaglia e Begato, fu realizzato solo il piano seminterrato e il piano terra. La torre di Monte Moro, visibile da via B. Bianco, e quella di Granarolo, in via ai Piani di Fregoso, lungo la mulattiera che dalla porta di Granarolo scende al Garbo, sono le meglio conservate. La torre Monticello, nei pressi dell'abitato di Fregoso, \u00e8 completamente nascosta da una fitta vegetazione. A poca distanza dalla torre di Monte Moro, avvolte dalla vegetazione, si trovano le fondamenta della cosiddetta \"Torre delle Bombe\", ultima di queste torri difensive mai completate. Diversamente dalle altre tre, di questa prima dell'interruzione dei lavori erano state realizzate solo le fondamenta e parzialmente il seminterrato.\nInfrastrutture e trasporti.\nStrade.\nIl quartiere di Rivarolo \u00e8 collegato con gli altri quartieri della Val Polcevera da diverse strade urbane. Oltre alla ex Strada statale 35 dei Giovi, che attraversa il centro del quartiere, sono state aperte negli ultimi anni due strade di scorrimento lungo le sponde del Polcevera (quella alla destra del torrente in direzione nord-sud e quella alla sinistra nella direzione opposta).\nIl quartiere \u00e8 attraversato anche dall'Autostrada A7, Genova - Milano ma non dispone di un proprio casello autostradale: i caselli pi\u00f9 vicini sono quelli di Genova Bolzaneto o, in alternativa, quello di Sampierdarena, denominato \"Genova Ovest\" (entrambia a circa 4\u00a0km da Rivarolo).\nFerrovie.\nRivarolo \u00e8 dotata di una stazione ferroviaria sulla linea dei \"Giovi\" Genova Sampierdarena - Busalla - Ronco Scrivia - Isola del Cantone, percorsa esclusivamente da treni regionali ha ospitato, nella zona di Certosa, un deposito locomotori della \"Divisione Cargo\" di Trenitalia, chiuso all'esercizio alla fine del 2016 e la parte nord del grande scalo merci \"Genova Campasso\" chiuso dal 2010 per lavori di riqualificazione del nodo ferroviario di Genova.\nIl quartiere di Rivarolo \u00e8 inoltre attraversato dalla linea ferroviaria diretta tra Genova e Milano, che attraversa il centro del quartiere su un viadotto.\nMetropolitana.\nNella zona di Certosa si trova inoltre la stazione di Brin, capolinea nord della metropolitana di Genova, che prende il nome da via Benedetto Brin.\nSociet\u00e0.\nEnti e associazioni.\nA Rivarolo esistono oggi tre associazioni volontarie di pubblica assistenza. La pi\u00f9 antica \u00e8 la \"Pubblica Assistenza Croce Rosa Rivarolese\", fondata da un gruppo di volontari il primo aprile 1905, che inizialmente ebbe sede presso la societ\u00e0 \u201cLa Concordia\u201d nel quartiere di Certosa. L'attuale sede \u00e8 nei pressi della centrale piazza Pallavicini, nella via intitolata alla stessa pubblica assistenza (Via Croce Rosa, 2).\nNel 1922, a Trasta, all'epoca nel comune di Borzoli, fu fondata la \"Pubblica Assistenza Croce Azzurra\", che quasi contemporaneamente apr\u00ec anche una sezione a Fegino. Quest'ultima si rese autonoma nel 1984.\nNella seconda met\u00e0 dell'Ottocento a Rivarolo furono fondate diverse associazioni di mutuo soccorso; la pi\u00f9 antica (1868) \u00e8 stata la \"Societ\u00e0 di Mutuo Soccorso Borghetto\", di ispirazione laica, alla quale ne fecero seguito altre, di ispirazione cattolica, legate alle varie parrocchie: \"San Mauro\" a Teglia, \"San Bartolomeo\" a Certosa e \"Santa Maria e San Rocco\" a Rivarolo, fondate rispettivamente nel 1873, 1881 e 1885.\nDal 1955 \u00e8 presente il Gruppo Alpini di Rivarolo dell'A.N.A. (Associazione Nazionale Alpini) intitolato alla Medaglia d'Oro al Valor Militare Silvio Sibona. Nato a Rivarolo nel 1911 perito durante la battaglia di Nowo Postolajowka sul fronte Russo il 20 gennaio 1943. Il Gruppo \u00e8 sempre presente in tutte le attivit\u00e0 a favore delle fasce pi\u00f9 deboli della popolazione della delegazione.\nAssociazioni sportive.\nLa societ\u00e0 calcistica Rivarolese 1919, che oggi milita nel campionato di Eccellenza della lega dilettanti ligure, ebbe un prestigioso passato a livello nazionale negli anni \u201820.\nLa societ\u00e0 Nuotatori Rivarolesi fu fondata nel 1969. Nelle sue file ha militato agli inizi della sua carriera agonistica Paola Cavallino, finalista nei farfalla alle Olimpiadi di Atene 2004.\nLa societ\u00e0 svolge la sua attivit\u00e0 nella piscina del centro sportivo \u201cLago Figoi\u201d, a Fegino."}
{"id": "346009", "revid": "1543377", "url": "https://it.wikipedia.org/wiki?curid=346009", "title": "Sistema di supporto vitale", "text": "Il sistema di supporto vitale (\"Life Support System\") \u00e8 un gruppo di dispositivi che permettono agli esseri umani di sopravvivere nello spazio. Viene generalmente indicato con la sigla ECLSS (\"Environmental Control and Life Support System\").\nIl sistema di supporto vitale dovrebbe fornire aria, acqua e cibo. Inoltre, deve anche fornire una corretta temperatura per il corpo, una pressione accettabile sul corpo e occuparsi dei rifiuti del corpo prodotti. Comprende infine un sistema di protezione contro influssi esterni nocivi come le radiazioni e i micrometeoriti.\nFunzioni di supporto vitale.\nBisogni fisiologici e metabolici umani.\nIn media, un membro dell'equipaggio di una missione spaziale necessita di circa 5 kg al giorno tra acqua, cibo e ossigeno per le normali attivit\u00e0 a bordo di una missione spaziale, e rilascia una quantit\u00e0 simile sotto forma di rifiuti solidi, liquidi, e anidride carbonica. Le quantit\u00e0 sono suddivise in questo modo: 0.84 kg di ossigeno, 0.62 kg di cibo e 3.52 kg di acqua consumati, convertiti dal corpo in 0.11 kg di rifiuti solidi, 3.87 kg di rifiuti liquidi e 1.00 kg di anidride carbonica prodotta. Queste quantit\u00e0 possono variare a seconda del livello di attivit\u00e0 fisica.\nL'acqua consumata realmente durante una missione spaziale \u00e8 circa il doppio del quantitativo indicato, principalmente per utilizzi non biologici (ad esempio, per l'igiene personale). Inoltre, i rifiuti prodotti variano a seconda della durata della missione, e includono capelli, unghie, desquamazione della pelle e altri rifiuti biologici che si accumulano in missioni di durata superiore alla settimana. Vanno inoltre considerate le reazioni del corpo alle caratteristiche dell'ambiente spaziale, come radiazioni, assenza di gravit\u00e0, rumore, vibrazioni e luce, anche se questi parametri sono meno influenti.\nAtmosfera.\nIl sistema di supporto vitale mantiene un'atmosfera composta almeno da ossigeno, vapore acqueo e anidride carbonica. La somma delle pressioni parziali di ogni gas d\u00e0 la pressione barometrica totale. Riducendo o omettendo i diluenti (altri costituenti oltre all'ossigeno, quali azoto e argon) la pressione totale pu\u00f2 essere ridotta fino a un minimo di 21 kPa, la pressione parziale dell'ossigeno al livello del mare nell'atmosfera terrestre. Questa operazione permette di alleggerire le strutture spaziali, ridurre le perdite e semplificare il sistema di supporto vitale.\nIn ogni caso, l'eliminazione di gas diluenti aumenta in maniera sostanziale il rischio di incendi, specialmente in operazioni a terra dove per ragioni strutturali la pressione interna deve essere superiore a quella esterna. Per questa ragione le navicelle spaziali pi\u00f9 recenti hanno un'atmosfera convenzionale composta da una miscela di ossigeno e azoto, e utilizzano l'ossigeno puro solo nelle tute pressurizzate durante le attivit\u00e0 extraveicolari dove per avere una flessibilit\u00e0 accettabile della tuta \u00e8 obbligatoria una pressione interna pi\u00f9 bassa possibile.\nEventi.\nIl pi\u00f9 importante convegno nell'ambito del controllo ambientale e supporto vitale \u00e8 l'International Conference on Environmental Systems, organizzato ogni anno dall'AIAA."}
{"id": "346021", "revid": "17654", "url": "https://it.wikipedia.org/wiki?curid=346021", "title": "Shang", "text": ""}
{"id": "346034", "revid": "92723", "url": "https://it.wikipedia.org/wiki?curid=346034", "title": "Chiesa cattolica sira", "text": "La Chiesa cattolica sira \u00e8 una Chiesa sui iuris patriarcale in comunione con la Chiesa cattolica. \u00c8 formata dai fedeli della Chiesa degli ortodossi siriaci che si sono riuniti con Roma a partire dal 1783, conservando la loro lingua, il loro rito (siriaco-occidentale) e la loro legislazione ecclesiastica.\nLa Chiesa ha una propria gerarchia, sotto l'autorit\u00e0 di un patriarca, che porta il titolo di Patriarca di Antiochia dei Siri. Dal 20 gennaio 2009 il patriarca \u00e8 Mar Ephrem Joseph Younan (gi\u00e0 vescovo della diocesi di \u00abNostra Signora della Liberazione per gli Stati Uniti ed il Canada\u00bb), che ha assunto il nome di Mar Ignace Youssif III Younan. La sede \u00e8 a Beirut, in Libano, ma la maggior parte dei fedeli vivono in Iraq (42.000) e in Siria (26.000), mentre 55.000 vivono nella diaspora.\nIl titolo di patriarca di Antiochia \u00e8 molto disputato ed \u00e8 portato, oltre che dal Patriarca siro-cattolico, da altri quattro capi di Chiese cristiane.\nStoria.\nA partire dal XVII secolo l'opera congiunta dei missionari gesuiti e cappuccini aveva portato diversi singoli e gruppi della Chiesa ortodossa siriaca a convertirsi alla Chiesa cattolica. Nel 1662 la comunit\u00e0 sira di Aleppo, che aveva aderito in massa al cattolicesimo, elesse come patriarca il proprio vescovo Ignazio Andrea Akhidjan (1662-1677); con la mediazione del console francese, egli ottenne dal governo turco il riconoscimento a capo della nazione (\"millet\") siriaca. Il suo successore, anch'egli in comunione con Roma, Ignazio Pietro VI Chaahbadine (1677-1702), sub\u00ec diverse persecuzioni e fu infine espulso dal governo turco, perch\u00e9 accusato di essere al soldo della Francia.\nL'esigua comunit\u00e0 siro-cattolica (nel 1768 si contavano in tutto 200 famiglie uniati) rimase cos\u00ec senza un vertice fino al 1783, quando a Roma quattro vescovi siri proclamarono patriarca Ignazio Michele III Jarweh (1783-1800). La sua elezione per\u00f2 non fu riconosciuta n\u00e9 dalla Chiesa ortodossa n\u00e9 dal governo turco. Fu eletto un nuovo patriarca ortodosso e Jarweh dovette rifugiarsi nel monastero di Cherf\u00e9, in Libano. Tuttavia fu riconosciuto da Roma come patriarca dei siro-cattolici con il titolo di \"Patriarca di Antiochia\" (mentre i due precedenti avevano quello di Aleppo).\nNella prima met\u00e0 del XIX secolo lo sviluppo della Chiesa siro-cattolica fu ostacolato da dissidi interni fra opposte fazioni ecclesiastiche. Grande impulso all'organizzazione della Chiesa fu dato dal patriarca Ignazio Pietro VII Jarweh (1820-1851); egli trasfer\u00ec la sua sede ad Aleppo e trasform\u00f2 il monastero di Cherf\u00e9 in seminario patriarcale per la formazione del clero. Durante il suo pontificato diversi vescovi ortodossi ritornarono all'unione con Roma.\nNel monastero di Cherf\u00e9, tra dicembre 1853 e gennaio 1854, si svolse il primo sinodo della Chiesa cattolica sira, sotto la presidenza del delegato apostolico, Benoit Planchet.\nNel 1859 il patriarcato siro-cattolico annoverava 10 diocesi ed un totale di circa 30.000 fedeli. Nel 1898 si registrano questi dati statistici: 9 diocesi, 22.700 fedeli, 24 parrocchie, 42 chiese o cappelle ed 81 preti.\nTra i principali monasteri tuttora esistenti va segnalato Mar Biham, fondato nel IV secolo.\nOrganizzazione.\nIn Medio Oriente.\n, e \n e \nNella diaspora.\nSono immediatamente soggette alla Santa Sede le seguenti circoscrizioni ecclesiastiche:\nSinodo patriarcale.\nElenco dei Presidenti del Sinodo della Chiesa sira cattolica:"}
{"id": "346085", "revid": "184755", "url": "https://it.wikipedia.org/wiki?curid=346085", "title": "Pubbliche relazioni", "text": "Le relazioni pubbliche (in lingua inglese public relations, spesso abbreviate PR) sono l'insieme delle teorie e delle pratiche di comunicazione il cui obiettivo \u00e8 sviluppare relazioni, mettere in comunicazione istituzioni, aziende, persone, strutture, con la loro utenza o clientela di riferimento. I destinatari della comunicazione possono essere privati cittadini, istituzioni, aziende, organi di stampa, consumatori.\nLa definizione fornita nel 2012 dopo una consultazione internazionale attraverso Global Alliance e le associazioni che vi fanno parte, tra cui FERPI (Federazione Relazioni Pubbliche Italiana) \u00e8: \u00abLe relazioni pubbliche sono un processo di comunicazione strategico che costruisce relazioni reciprocamente vantaggiose tra le organizzazioni e i loro pubblici\u00bb.\nI diversi gruppi di destinatari della comunicazione vengono definiti \"pubblici\". Gli studiosi classificano i diversi \"pubblici\" secondo criteri differenti. Ad esempio si pu\u00f2 differenziare il pubblico interno (dipendenti, dirigenti) da quello esterno (mezzi di comunicazione, clienti, destinatari ecc.); oppure si pu\u00f2 parlare di pubblico tradizionale e pubblico potenziale (categoria a cui ci si vorrebbe rivolgere).\nIl primo teorico delle \"PR\", che applic\u00f2 prima alla propaganda politica e poi alla pubblicit\u00e0 per l'industria, fu lo spin doctor statunitense Edward Bernays, nipote di Sigmund Freud.\nOggi esistono nuove figure nelle relazioni pubbliche, come ad esempio i \"social public relations\" (\"SPR\").\nScopi.\nLo scopo principale \u00e8 sostenere la reputazione della marca che comunica, contribuendo alla creazione di valore. Per alcuni studiosi l'immagine \u00e8 in rapporto diretto con l'identit\u00e0 dell'istituzione per cui la comunicazione non \u00e8 altro che il riflesso fedele dell'identit\u00e0 che non si pu\u00f2 inventare n\u00e9 costruire. Ad esempio Mora afferma: \u201cun'organizzazione non fabbrica la propria immagine pubblica, ma la merita nella misura in cui l'immagine \u00e8 riflesso della realt\u00e0\u201d.\nLe relazioni pubbliche possono essere utilizzate anche per raggiungere specifici obiettivi, come, ad esempio, la creazione di consenso intorno a una particolare iniziativa, il sostegno ai propri scopi o alle proprie iniziative, la commercializzazione dei propri prodotti e cos\u00ec via.\nLe relazioni pubbliche sono uno strumento di branding e contribuiscono alla promozione aziendale. Esistono appositi corsi di Laurea e master dedicati alla formazione di professionisti specializzati nelle pubbliche relazioni.\nCos\u00ec scrive Stuart Turner in \"Pubbliche relazioni\" Edizioni Armenia, Milano 1987: \"Pubbliche Relazioni sono lo sforzo deliberato e continuativo di stabilire e mantenere una reciproca comprensione tra un'organizzazione e il suo pubblico\".\nCome osserva Carlo Maiello in \"L'arte di comunicare. Relazioni pubbliche\" Edizioni Franco Angeli 1961, le pubbliche relazioni sono sempre esistite. In qualche modo sono stati e sono strumenti di relazioni pubbliche i salotti letterari, le societ\u00e0 artistiche, i circoli culturali come il Circolo delle Dame Colte sorto a Napoli in epoca napoleonica.\nSpecialisti in relazioni pubbliche si possono trovare anche in posizioni dirigenziali elevate.\nRelazioni con i media.\nOgni azienda che dia importanza alla propria reputazione crea al proprio interno un organismo che gestisce le relazioni con i media (media relations o ufficio stampa) e altre organizzazioni che influiscono sulla reputazione, ad esempio i sindacati, la pubblica amministrazione, le associazioni consumatori.\nDa anni i nuovi mezzi d'informazione digitale influenzano la reputazione della marca e delle organizzazioni. Per questo l'attivit\u00e0 di relazioni con gli organi di informazioni di massa (mass media) si \u00e8 ampliata alle testate giornalistiche presenti online. Con l'avvento del world wide web e dei contenuti generati dagli utenti (\"user generated content\"), le relazioni pubbliche devono fornire alle aziende degli strumenti partecipativi digitali che permettano loro di entrare in relazione con i pubblici di riferimento. Come ricorda Toni Muzi Falconi, i cosiddetti \"Accordi di Stoccolma\" hanno inoltre auspicato un passaggio da un sistema di comunicazione e gestione delle relazioni pubbliche \"lineare\", inserito nella catena del valore, ad un sistema \"reticolare\", circolare ed a network, in grado di coinvolgere tutte le pi\u00f9 importanti funzioni aziendali."}
{"id": "346115", "revid": "400518", "url": "https://it.wikipedia.org/wiki?curid=346115", "title": "Asteroide binario", "text": "Il termine asteroide binario (o asteroide doppio) si riferisce ad un sistema dove due asteroidi orbitano attorno ad un centro di gravit\u00e0 comune, come le stelle binarie.\nGli asteroidi che hanno lune di circa la stessa dimensione sono a volte chiamati \"doppi asteroidi\". Un esempio \u00e8 il sistema 90 Antiope. (\"Si veda:\" luna asteroidale)\nAlcuni probabili asteroidi binari potrebbero essere: 12 Victoria, 15 Eunomia, 44 Nysa, ."}
{"id": "346116", "revid": "4711", "url": "https://it.wikipedia.org/wiki?curid=346116", "title": "Band of brothers", "text": ""}
{"id": "346123", "revid": "10929", "url": "https://it.wikipedia.org/wiki?curid=346123", "title": "Battaglia degli altipiani", "text": ""}
{"id": "346139", "revid": "1226", "url": "https://it.wikipedia.org/wiki?curid=346139", "title": "Nel Mondo dei Dinosauri", "text": ""}
{"id": "346182", "revid": "30909", "url": "https://it.wikipedia.org/wiki?curid=346182", "title": "MOD (videogiochi)", "text": ""}
{"id": "346191", "revid": "729019", "url": "https://it.wikipedia.org/wiki?curid=346191", "title": "Autostrada A1 (Polonia)", "text": "L'autostrada A1 \u00e8 un'autostrada polacca in costruzione che a lavori ultimati attraverser\u00e0 il Paese da nord a sud, da Danzica a Gorzyce (confine ceco). Fa parte della strada europea E75."}
{"id": "346203", "revid": "1791", "url": "https://it.wikipedia.org/wiki?curid=346203", "title": "John R. Koza", "text": ""}
{"id": "346227", "revid": "37115227", "url": "https://it.wikipedia.org/wiki?curid=346227", "title": "Arrondissement di Parigi", "text": ""}
{"id": "346238", "revid": "22349", "url": "https://it.wikipedia.org/wiki?curid=346238", "title": "Fratelli al fronte", "text": ""}
{"id": "346241", "revid": "124970574", "url": "https://it.wikipedia.org/wiki?curid=346241", "title": "Riotamo", "text": "Biografia.\nDato che nella forma latina il suo nome significa \"leader supremo\", alcuni studiosi hanno suggerito che potrebbe trattarsi di un titolo e non di un nome proprio. Si \u00e8 dibattuto se i \"brittoni\" di cui parla Giordane fossero Britanni che si erano stabiliti nell'odierna Bretagna, oppure se fossero venuti dalla Britannia per combattere contro i Visigoti. Ma il passo in cui Giordane dice che Riotamo \"venne attraverso l'Oceano\" potrebbe significare che egli era leader in Britannia, o addirittura, secondo alcuni studiosi, sia dei popoli britannici sia dei Britanni che si erano insediati in Bretagna (vedi Dumnonia). C'\u00e8 chi pensa, invece, solo alla Bretagna.\nPrese parte alla campagna militare dell'imperatore d'Occidente Antemio contro il sovrano visigoto Eurico. Quest'ultimo sconfisse Riotamo, che si ritir\u00f2 tra i Burgundi e spar\u00ec cos\u00ec dalla storia. Riotamo compare anche in una lettera piena di rispetto, scrittagli da Sidonio Apollinare in merito all'indisciplina delle sue truppe nella regione.\nGli studiosi moderni Geoffrey Ashe e Leon Fleuriot hanno identificato nella figura di Riotamo una possibile base storica per Re Art\u00f9. Loro fanno infatti notare che l'ultima volta che viene menzionato dalle fonti, Riotamo si sarebbe trovato nei pressi della citt\u00e0 burgunda di Avallon, che potrebbe essere identificata come la base per l'Avalon della leggenda arturiana. In ogni caso l'attivit\u00e0 di Riotamo in Gallia potrebbe essere alla base della tradizione ricordata da Goffredo di Monmouth nella sua \"Historia Regum Britanniae\"), secondo cui Art\u00f9 attravers\u00f2 il canale della Manica e attacc\u00f2 Roma.\nAshe ha ipotizzato che la caduta di Riotamo sia dipesa dal tradimento del prefetto del pretorio Arvando, che, dopo la partenza del re per la Gallia, mise insieme un'armata e si ribell\u00f2, alleandosi coi Goti."}
{"id": "346248", "revid": "228587", "url": "https://it.wikipedia.org/wiki?curid=346248", "title": "Mambo italiano", "text": ""}
{"id": "346267", "revid": "290948", "url": "https://it.wikipedia.org/wiki?curid=346267", "title": "Gloss", "text": ""}
{"id": "346270", "revid": "22475", "url": "https://it.wikipedia.org/wiki?curid=346270", "title": "Arthur Somerset", "text": "Fu scudiero del Principe di Galles (il futuro re Edoardo VII del Regno Unito) e responsabile delle sue scuderie.\nOmosessuale, visse separato da sua moglie dopo che costei l'ebbe sorpreso in compagnia intima di un servitore. Fu uno dei primi ammiratori del futuro scrittore Jean Lorrain, incontrato verso il 1878.\nNel 1889 fu implicato nel cosiddetto \"Cleveland street scandal\" e sospettato d'essere stato cliente abituale di un bordello che procurava a membri dell'aristocrazia la compagnia di giovani fattorini telegrafisti. Riusc\u00ec per\u00f2 ad evitare l'incriminazione minacciando di coinvolgere, se processato, il duca di Clarence Alberto Vittorio (1864-1892), secondo nella linea di successione al trono britannico. Gli fu pertanto permesso di fuggire all'estero. \nSi stabil\u00ec inizialmente a Hombourg e poi a Firenze dove, ricco e capriccioso, non tard\u00f2 a diventare una figura di spicco negli ambienti mondani."}
{"id": "346273", "revid": "842111", "url": "https://it.wikipedia.org/wiki?curid=346273", "title": "Santa Congregazione dell'Inquisizione romana", "text": ""}
{"id": "346279", "revid": "125916829", "url": "https://it.wikipedia.org/wiki?curid=346279", "title": "Piero Fornasetti", "text": "Biografia.\nPiero Fornasetti nasce nel 1913 a Milano da una agiata famiglia della borghesia milanese.\nEsperto decoratore, pittore e stampatore, le sue opere, prodotte in numero limitato e fuori dalle dinamiche produttive di massa, lo rendono una delle figure pi\u00f9 singolari della cultura italiana del design a tal punto che il suo nome \u00e8 oggi maggiormente noto nel panorama internazionale in questo ambito rispetto ad altre discipline. \nNell\u2019arco della sua carriera artistica ha dato vita a oltre 13.000 creazioni e a una delle pi\u00f9 vaste produzioni di oggetti e mobili del XX secolo, non tanto per la tiratura dei singoli oggetti ma per la diversit\u00e0 dei decori: \u201c\u00c8 raramente dato di vedere una simile felicit\u00e0 del fare e del produrre, una visione altrettanto distesa, scevra di ogni ombra di conflitto del momento dell\u2019atto creativo: un\u2019epifania serena, un profluvio di invenzioni\u201d\nSeguendo la riscoperta della classicit\u00e0 italiana portata avanti dal movimento pittorico del Novecento, a lui coevo, le muse ispiratrici dell\u2019arte di Fornasetti furono da un lato Piero della Francesca, Giotto, le pitture pompeiane, gli affreschi rinascimentali e dall\u2019altro la pittura metafisica, dalla quale non smise mai di attingere ispirazione facendo cos\u00ec del virtuosismo la propria distinzione artistica.\nNegli anni Quaranta Piero fonda a Milano l\u2019atelier di design e arti decorative che porta il suo nome, Fornasetti, divenuto oggi, sotto la direzione artistica di suo figlio Barnaba Fornasetti, una realt\u00e0 nota in tutto il mondo.\nDecisivo per l\u2019avvio dell\u2019attivit\u00e0 \u00e8 l\u2019incontro con Gio Ponti, che lo spinge a sviluppare la sua intuizione: produrre oggetti di uso quotidiano arricchiti da una decorazione che avrebbe portato l\u2019arte nelle case di tutti. Nasce cos\u00ec l\u2019atelier Fornasetti, oggi internazionalmente riconosciuto per la produzione di alto artigianato di mobili e complementi, esempio sommo del principio della \u201cfollia pratica\u201d, dove la creativit\u00e0 \u00e8 in una sintonia precisa e in un connubio inscindibile con la praticit\u00e0 dell\u2019oggetto e la dimensione tecnica attraverso cui renderla tangibile. Preziose porcellane, raffinati mobili e complementi d\u2019arredo rappresentano tutt\u2019ora il cuore dell'incredibile variet\u00e0 della sua produzione a cavallo tra arte e design: oggetti da conversazione, visioni da contemplare, ma anche oggetti da usare.\n\u201c\u00c8 sempre stato il mio concetto quello di non fare pezzi unici, ma in serie\u201d: una vera e propria dichiarazione di principio. Fornasetti la giustifica, a seconda dei casi, richiamandosi ai principi democratici, poich\u00e9 la bellezza, per sua stessa natura, \u00e8 destinata a tutti e non dev\u2019essere riservata a una ristretta cerchia di iniziati, oppure riferendosi al lato tecnico del suo lavoro, poich\u00e9 lo stampaggio di un motivo, denominatore comune di tutte le sue creazioni, non pu\u00f2 che arricchirsi, variare di intensit\u00e0 e affinarsi, attraverso molteplici, minime casualit\u00e0, a mano a mano che il lavoro procede.\nTra tutte le trovate di Fornasetti una s\u2019impone con forza particolare per l\u2019insistenza delle infinite \u201cvariazioni\u201d cui \u00e8 sottoposta, tanto da diventare il suo vero marchio. Si tratta del volto di donna oggetto della serie \u201cTema e Variazioni\u201d, di cui oggi esistono oltre quattrocento variazioni, ancora oggi portate avanti e in attesa di altre possibili.\nCapace di precorrere i tempi e di imporsi come figura significativa all\u2019interno della cultura contemporanea, Piero Fornasetti ha il merito di aver contribuito, con la sua opera, a rinnovare il gusto e a creare un linguaggio visivo unico e immediatamente riconoscibile. Postmoderno ante litteram, \u201cmago de la magia preciosa y precisa\u201d, secondo una celebre definizione di Pablo Neruda, Piero sconfina dalla tela al foglio e allo spazio arredato, confonde prospettive, trasfigura lo spazio, reinventa il tempo e d\u00e0 vita a una forma di decorazione impressa e articolata su qualsiasi superficie, dalle pareti alle strutture per allestimenti, dai mobili agli oggetti d\u2019uso quotidiano, dai libri ai manifesti, alle quinte teatrali.\n\u201cTutto il mio lavoro \u00e8 impostato sul disegno \u2013 afferma lo stesso Fornasetti - il disegno inteso come una disciplina, come un modo di vivere e di organizzare la propria esistenza. (\u2026) L\u2019artista deve mettere ordine nelle cose per creare un altro mondo, una seconda natura, oltre che come studio continuo delle cose, della loro essenza\u2026\u201d: ecco quel metro di Fornasetti che, come amava dire Bruno Munari, \u201csi misura solo con il metro di Fornasetti\u201d.\nL'infanzia e la formazione.\nPiero Fornasetti nasce nel 1913 a Milano e trascorre l\u2019infanzia nella palazzina costruita da suo padre Pietro, nel quartiere Citt\u00e0 Studi, laddove a quel tempo la citt\u00e0 finiva e cominciavano i campi.\nPrimogenito di un\u2019agiata famiglia borghese, si trova a fare i conti con un futuro gi\u00e0 tracciato: suo padre, imprenditore lombardo, ha deciso che porter\u00e0 avanti l\u2019attivit\u00e0 paterna curandone gli affari.\nContrariamente alle aspettative familiari, all\u2019et\u00e0 di dieci anni Piero gi\u00e0 disegna e mostra un\u2019innata propensione artistica: man mano che si esercita, prendono vita paesaggi, nature morte, mongolfiere, misteriose signore ed elementi architettonici, molti dei temi visivi che in seguito torneranno nei suoi lavori.\n\u201cNon dimenticher\u00f2 l\u2019emozione, quando ragazzo, un mattino d\u2019estate sul lago, per la prima volta la penna cominci\u00f2 a tracciare il contorno di una gamba, poi del corpo, poi di un volto. Meravigliato, estatico e ammirato da questo miracolo e tutt\u2019ora sempre stupito del rinnovarsi di questo sbocciare dell\u2019immagine che ho dentro di me e che emerge da sola dal foglio\u2026\u201d.\nPiero rivela molto presto il suo carattere tenace e irriducibile mostrandosi risoluto a perseguire la sua ben precisa aspirazione. Nel 1932 Piero si iscrive all\u2019Accademia di Brera, ma viene espulso due anni pi\u00f9 tardi per insubordinazione. Si iscrive quindi successivamente alla Scuola Superiore d'Arti Applicate all'Industria del Castello Sforzesco, sempre a Milano.\nIrrimediabilmente ribelle, non riesce ad aderire al credo di qualsivoglia scuola; infinitamente curioso, continua a studiare, leggere, sfogliare riviste, incamerando informazioni e allargando costantemente l\u2019orizzonte delle sue conoscenze.\nGli anni trenta: la stamperia d'arte.\nGi\u00e0 dai primi anni trenta Piero inizia una fase indefessa di studio di tutte le tecniche di incisione e stampa. Questa pratica costante e una grande abilit\u00e0 tecnica lo portano a collaborare con i pi\u00f9 grandi artisti dell\u2019epoca, stampando per loro libri d\u2019artista e litografie. Da Alberto Savinio a Fabrizio Clerici, da Giorgio de Chirico a Massimo Campigli, da Lucio Fontana a Cascella a Berman, da Raffaele Carrieri e Carlo Bo: la Stamperia d\u2019Arte Fornasetti diventa un riferimento per molti artisti della sua generazione. \u201c\u00c8 stato il primo a stampare litografie di De Chirico a Milano in un tempo piuttosto remoto\u201d \u2013 scrive Raffaele Carrieri su \u201cEpoca\u201d nel 1978.\nAttraverso la costante sperimentazione nell\u2019ambito della stampa, Fornasetti riesce a ottenere singolari effetti grafici su dei foulard in seta e nel 1933 ne propone alla V Triennale di Milano una serie, che viene rifiutata perch\u00e9 fuori tema ma che gli vale l\u2019attenzione di Gio Ponti, con cui anni dopo nascer\u00e0 una collaborazione creativa molto stretta. \nI due si troveranno in sintonia non soltanto sulla definizione e sull\u2019importanza dell\u2019ornamento, sul retaggio culturale che presuppone, ma anche sull\u2019idea globale di architettura, sul rapporto tra l\u2019uomo e il suo ambiente.\nGli anni quaranta: la guerra e l'incontro con Gio Ponti.\nCon la sua speciale cultura e passione per carta, inchiostri e caratteri di stampa, dai primi anni Quaranta in avanti Piero realizza una vasta serie di opere grafiche a tiratura limitata, con uno stile colto, preciso e accuratissimo: calendari, strenne, immagini pubblicitarie, programmi di teatro, manifesti e copertine di riviste. Concetti editoriali progettati e realizzati su commissione o per puro diletto, per clienti, conoscenti o amici, che esprimono in varie forme e ai massimi livelli la sua concezione di eleganza formale, il suo senso dell'umorismo, il suo culto dell\u2019informazione, il suo stile di comunicatore.\nIn questi anni produce (assieme a Filiberto Sbardella, Aligi Sassu, e altri) diversi bozzetti e disegni per la Scuola degli arazzi di Esino Lario. \nA partire dal 1939 inizia a pubblicare le proprie opere sulla rivista di design e architettura Domus, allora diretta da Gio Ponti.\nDal 1940 al '42 disegna i lunari su commissione di Gio Ponti stesso. I primi tre annuari, piccole pubblicazioni disegnate e stampate utilizzando temi inediti, che nascono come strenne natalizie ispirano una pi\u00f9 lunga serie che prende vita subito dopo la guerra e si conclude nel 1950. Su carta nascono le intuizioni, affiorano i temi, si definiscono i caratteri di soggetti diversi. E ogni immagine racchiude un modo di vedere e di rispondere alle sollecitazioni del tempo : all\u2019origine del grande successo di Fornasetti, e dei suoi mobili, oggetti, ambienti, c\u2019\u00e8 proprio quella produzione di immagini grafiche e disegni che attestano l\u2019originalit\u00e0 e la vera portata innovativa del suo stile. \nChiamato alle armi con lo scoppio della guerra, Piero riesce inizialmente a rimanere a Milano facendosi affidare la decorazione della caserma di Sant\u2019Ambrogio. In seguito, nel 1943, si rifugia in Svizzera, dove prosegue la sua ricerca artistica e realizza manifesti e litografie per eventi teatrali e riviste.\nQuesto periodo rappresenta per lui un\u2019opportunit\u00e0 senza precedenti, durante cui realizza ritratti a olio, acquerelli, disegni a china, a inchiostro o a biro, dedicandosi all\u2019investigazione di affascinanti punti di vista, perlopi\u00f9 del corpo umano, di cui far\u00e0 poi tesoro nella sua pratica e produzione di arti grafiche decorative. Negli stessi anni realizza le scenografie del Caligola di Albert Camus diretto da Giorgio Strehler.\n\u00c8 questo il momento in cui anche il rapporto con Gio Ponti diventa pi\u00f9 stretto. Il lavoro in sinergia, che, al rientro a Milano, produrr\u00e0 importanti concetti di interni e allestimenti, design e decorazione per case, appartamenti, cabine per navi o sale cinematografiche, sar\u00e0 tanto felice da indurre Ponti a dichiarare infine: \u201cSe un giorno si scriver\u00e0 la cronaca della mia vita, un capitolo dovr\u00e0 essere intitolato Passione per Fornasetti\u201d.\nGli anni cinquanta: Lina Cavalieri e la serie \"Tema e Variazioni\".\nCon l\u2019avvento degli anni cinquanta il duo creativo Ponti-Fornasetti pu\u00f2 tradurre nella pratica il proprio punto di vista, un tipo di stile nella casa e nell\u2019arredamento a lungo promulgato nella teoria. Quel metodo che contempla \u201cla specifica funzionalit\u00e0 dei locali e degli arredi\u201d, \u201cla semplicit\u00e0 e sincerit\u00e0 della forma e dei materiali\u201d, il culto di \u201csole, aria, luce\u201d, \u201cl\u2019unit\u00e0 di aspirazione per tutte le categoria sociali\u201d.\nAgli inizi di quegli anni la coppia progetta e decora il trumeau \u201cArchitettura\u201d, esposto alla IX Triennale del 1951 e aggiudicato poi nel 1998, in asta da Christie\u2019s alla cifra, ai tempi record, di quindicimila dollari. Un secondo esemplare originale del 1951 \u00e8 attualmente esposto al Victoria and Albert Museum di Londra. Il trumeau \u201cArchitettura\u201d rappresenta l\u2019interazione esemplare di moderno e antico, razionalismo e Rinascimento, architettura e arredamento, struttura e decorazione, e si \u00e8 nel tempo inevitabilmente trasformato in uno dei portavoce del genio progettuale italiano degli anni tra le due guerre e il boom economico.\nOpponendo agli sprechi di spazio, ai locali inutilizzati e alla deficienza di servizi della casa tradizionale gli alloggi ridimensionati dell\u2019et\u00e0 moderna, i due arredano e decorano il Casin\u00f2 di Sanremo (1950), un intero appartamento che diventa famoso come simbolo del loro stile, l'abitazione privata Casa Lucano (1951), le cabine e i locali di prima classe di transatlantici come l\u2019Andrea Doria (1952).\nNel 1952 Piero comincia a lavorare su quella che poi diventer\u00e0 la sua serie pi\u00f9 famosa e iconica: \u201cTema e Variazioni\u201d. Partendo da un ritratto di donna visto su una rivista di fine XIX secolo, inizia una ricerca rappresentativa che lo accompagna durante tutta la vita. Quel volto senza tempo \u00e8 di Lina Cavalieri, cantante lirica vissuta a cavallo tra \u2018800 e \u2018900, nota all\u2019epoca come \u201cla donna pi\u00f9 bella del mondo\u201d: un vero e proprio archetipo di bellezza classica ed enigmatica che il genio di Fornassetti rielabora in pi\u00f9 di 400 \u201cvariazioni\u201d. Ammiccante, misterioso, stupito, seducente, con i baffi, gli occhiali, la corona o il passamontagna: il viso di Lina Cavalieri diventa col tempo l\u2019emblema di Fornasetti e della sua poetica. Nasce cos\u00ec la serie \u201cTema e Variazioni\u201d, che continua oggi a essere riprodotta in nuove declinazioni dal figlio Barnaba Fornasetti su una serie di oggetti d\u2019uso quotidiano, non solo porcellane, ma anche mobili e accessori.\nLa serie affascina negli anni scrittori e intellettuali: anche Alberto Moravia dedica un testo alle infinite variazioni del volto di Lina Cavalieri, mentre Henry Miller sceglie nel 1971 uno dei decori della serie come copertina della sua autobiografia \u201cMy Life and Times\u201d.\nNel 2016 le prime 100 illustrazioni dalla serie sono state raccolte in un volume di pregio, completamente realizzato a mano e in edizione limitata. Nell\u2019arco dello stesso anno la serie fa il suo ingresso a teatro, divenendo parte delle scenografie del \u201cIl dissoluto punito ossia il Don Giovanni\u201d, l\u2019opera lirica di Mozart presentata e prodotta da Fornasetti.\nNegli stessi anni, parallelamente allo sviluppo della sua personale iconografia applicata ad oggetti di uso quotidiano, Piero procede, senza soluzione di continuit\u00e0, nella sua riflessione artistica. Del 1958 \u00e8 la \u201cStanza metafisica\u201d, un\u2019opera composta da trentadue ante, incernierate senza rotelle, atte a formare un ambiente congeniale alla meditazione, esempio precoce di installazione artistica, presentata per la prima volta alla mostra allestita al Tea Center di Londra.\nGli anni sessanta e settanta: un nuovo clima culturale.\nAlla fine degli anni sessanta il clima culturale cambia. Si affermano in architettura, cos\u00ec come nelle arti applicate e nel design, un razionalismo fortemente ideologico e il culto della forma puramente funzionale, in ossequio alla quale la decorazione viene considerata leziosa e un inutile fronzolo. L\u2019artigianalit\u00e0 sembra non avere pi\u00f9 spazio, a fronte delle inderogabili necessit\u00e0 di mercato e della produzione industriale.\nPonti si tiene al passo coi tempi, Fornasetti sembra trincerarsi sdegnosamente dietro le proprie certezze e i propri principi. ll rapporto tra i due diventa pi\u00f9 freddo a tal punto che Ponti arriva a rimproverare Fornasetti di non riuscire a rinnovarsi.\nIn questo stesso periodo Piero arriva a configurare la dimensione concettuale del proprio approccio inaugurando negli anni Settanta lo spazio che rappresenta per lui un mezzo per dare continuit\u00e0 alla sua opera con altri strumenti. Nel 1970 dirige, assieme a un gruppo d'amici, la Galleria dei Bibliofili, dove espone sia la sua produzione che quella di artisti contemporanei.\nPiero riprende a disegnare. Le figure, le teste, i volti, i corpi di bottiglie o di frutti restano una cifra della sua nuova stagione pittorica, senza disdegnare le composizioni astratte che evidenziano una fascinazione inaspettata per strati, interazioni di colore e tecniche diverse.\nGli anni ottanta: la riscoperta e la galleria londinese \"Themes and Variations\".\nDopo la morte di Gio Ponti (avvenuta nel 1979), nel 1984 apre la galleria \u201cThemes &amp; Variations\u201d a Londra, su iniziativa di Liliane Fawcett e Giuliana Medda, che fa rivivere l'interesse per i propri lavori anche all'estero dove era gi\u00e0 largamente conosciuto. L\u2019opera di Fornasetti comincia a essere riscoperta al di l\u00e0 della contrapposizione ideologica tra forma/funzione e ornamento/inutilit\u00e0 e nel 1987 Piero collabora con Patrick Mauri\u00e9s alla realizzazione della prima monografia sul suo lavoro, accompagnata da un\u2019introduzione di Ettore Sottsass. Il libro \u00e8 poi pubblicato postumo \u2013 Piero Fornasetti muore nel 1988 nel corso di un piccolo intervento ospedaliero.\nDopo la morte di Piero, nell'ottobre del 1988, il figlio Barnaba Fornasetti continua parte dell'attivit\u00e0 del padre.\nLo stile Fornasetti.\n\u201cLa cosa che da sempre pi\u00f9 mi colpisce nel lavoro di Piero Fornasetti \u00e8 la teatralit\u00e0. Qualsiasi suo mobile non \u00e8 mai solo un mobile: \u00e8 una quinta, un d\u00e9cor, una scenografia. Un oggetto che evoca un racconto, che offre un\u2019ambientazione per una storia\u201d, sostiene Silvana Annicchiarico, che, Direttore del Triennale Design Museum, nel 2013 ha scelto di dedicargli una prima retrospettiva, che da Milano ha fatto poi tappa a Parigi, al Mus\u00e9e des Arts D\u00e9coratifs, e a Seoul, al Dongdaemun Design Plaza.\nLo stesso Piero spiegava cos\u00ec quest\u2019aspetto del suo lavoro: \u00abIl pubblico mi ha spiegato che quello che facevo era qualcosa di pi\u00f9 di una decorazione. Era un invito alla fantasia, a pensare, a evadere dalle cose che ci circondano, troppo meccanizzate ed inumane. Erano dei biglietti di viaggio per il regno dell\u2019immaginazione\u00bb.\nSebbene coltivasse una feroce volont\u00e0 d\u2019indipendenza, e tenesse ad affermare la singolarit\u00e0 della sua creazione, non possiamo che immaginarlo lettore onnivoro e sempre informato sull\u2019attualit\u00e0 artistica del suo tempo. Nel suo corpus infinito di creazioni si leggono tracce di un immaginario ora neo-barocco e neo-romantico, ora surrealistico, ora metafisico, consapevole di una ricca tradizione dell\u2019arte italiana, a cui si associava una profonda passione per l\u2019inattuale e l\u2019anacronistico. Opera totale, la sua, fa tesoro di storia e attualit\u00e0, epoche dell\u2019architettura e correnti dell\u2019arte, e appare innovativa, almeno quanto evocativa, basata su originali, inaspettate appropriazioni e ricontestualizzazioni di stili e stilemi.\nFornasetti si sente vicino alla disciplina descritta da Herrigel nel suo volumetto \u201cLo zen e il tiro con l\u2019arco\u201d, all\u2019idea che si debba osservare, studiare, interiorizzare il reale per poterlo con buona coscienza dimenticare e ricreare secondo le regole dell\u2019intelletto, dell\u2019immaginazione de del progetto\u201d: guarda il bamb\u00f9 per anni, poi dimenticalo, poi dipingi il bamb\u00f9. Interiorizzare, creare, produrre. \n\u00c8 della perdita di riferimento che \u00e8 possibile fare una caratteristica essenziale della stilistica fornasettiana \u2013 una perdita di fonti d\u2019ispirazione, stili, prospettive. Sovvertire il senso della profondit\u00e0, contestarla, iscriverla nel registro dell\u2019illusione, provocare il capogiro dello spettatore rappresentano una volont\u00e0 evidente di Piero.\nOpere.\nNel 1942 affresc\u00f2 a Padova il Palazzo del Bo, nel 1947 espose alla VIII Triennale di Milano una serie di motivi decorativi in ceramica, anch'essi commissionati da Gio Ponti. Nel 1950 decor\u00f2 anche gli interni del casin\u00f2 di Sanremo e la pasticceria \"Dulciora\" di Milano. Sempre nel 1950, fra le varie altre realizzazioni nel campo del disegno industriale, diede vita a \"Sole\", una sedia in legno laccato decorata con un disegno raffigurante un sole intero sulla seduta e mezzo sole sullo schienale; la sedia, con una forma molto geometrica e stilizzata, \u00e8 disponibile in una sola colorazione: gialla in forte contrasto con le gambe di colore nero. La collaborazione con Gio Ponti continua e nel 1951 realizza per \"Casa Lucano\" il primo esempio di arredamento d'interni completo. Nel 1952 decor\u00f2 gli interni del transatlantico \"Andrea Doria\", e si occup\u00f2 anche di quelli di un altro transatlantico: il \"Conte Grande\". Dal 1955 al 1958 si dedic\u00f2 alla creazione della \"Stanza Metafisica\" e nel 1987 realizz\u00f2, in collaborazione con Patrick Mauries, un libro su tutte le opere in suo possesso contenente tutta la vita artistica dell'artista italiano."}
{"id": "346280", "revid": "23390", "url": "https://it.wikipedia.org/wiki?curid=346280", "title": "Lord Henry Arthur George Somerset", "text": ""}
{"id": "346281", "revid": "23390", "url": "https://it.wikipedia.org/wiki?curid=346281", "title": "Henry Arthur George Somerset", "text": ""}
{"id": "346282", "revid": "23390", "url": "https://it.wikipedia.org/wiki?curid=346282", "title": "Henry Arthur Somerset", "text": ""}
{"id": "346283", "revid": "23390", "url": "https://it.wikipedia.org/wiki?curid=346283", "title": "Lord Arthur Somerset", "text": ""}
{"id": "346285", "revid": "46291", "url": "https://it.wikipedia.org/wiki?curid=346285", "title": "Sarracenia flava", "text": "La Sarracenia flava \u00e8 una specie di pianta carnivora della famiglia delle Sarraceniacee che cresce spontaneamente nella parte orientale degli Stati Uniti.\nDescrizione.\nIn natura la pianta raggiunge 70\u201380\u00a0cm d'altezza. Le foglie hanno una forma slanciata. Il fiore perde rapidamente i petali gialli.\nTipo di trappola: ad ascidio.\nRiproduzione.\nIl fiore della \"Sarracenia flava\" \u00e8 molto particolare perch\u00e9 \u00e8 fatto in modo da non poter essere autofecondato, soltanto gli insetti provenienti da un altro fiore possono fecondarlo effettuando un'impollinazione incrociata.\nColtivazione.\nLuce e temperatura: \u00e8 una pianta estremamente resistente e cresce bene a temperatura ambiente e alla luce diretta del sole, tranne nelle giornate estive troppo calde.\nAnnaffiature: annaffiare abbondantemente in estate e pochissimo in inverno con acqua piovana, demineralizzata o ottenuta da impianti ad osmosi inversa mantenendo il sottovaso sempre colmo.\nMetodo di coltura: usare vasi in plastica per ridurre l'evaporazione, che rischia di provocare un deposito di sali minerali tossico per la pianta. Il substrato deve essere composto da due terzi di torba acida di sfagno, un terzo di sabbia acida di fiume o perlite, evitare la sabbia marina che contiene calcare. \u00c8, tuttavia, possibile aggiungere anche un 10% di vermiculite per aiutare la crescita della pianta."}
{"id": "346317", "revid": "466539", "url": "https://it.wikipedia.org/wiki?curid=346317", "title": "Karl Lange", "text": "Biografia.\nFiglio di padre statunitense e madre tedesca, nel 1935, all'et\u00e0 di vent'anni, un informatore della polizia lo accus\u00f2 di avere rapporti segreti con un ragazzo quindicenne. Lange venne arrestato in base al \"paragrafo 175\" del codice penale tedesco, che considerava l'omosessualit\u00e0 un \"atto innaturale\". Dopo quindici mesi di carcere venne rilasciato, per essere poi reincarcerato nel 1937, dapprima presso la prigione di Fuhlsb\u00fcttel, ad Amburgo, e successivamente a Waldheim, in Sassonia, dove Lange ebbe un crollo nervoso e venne ricoverato presso l'ospedale della prigione. La rapida avanzata delle forze alleate in Sassonia gli restitu\u00ec la libert\u00e0 nel 1944. Dopo la guerra Lange venne assunto da una banca di Amburgo, dalla quale venne per\u00f2 licenziato dopo diciotto mesi, quando si scopr\u00ec il suo passato di internato in base al \"paragrafo 175\" che rimase in vigore nella Germania Ovest, con diversi successive modifiche, fino al 1994, dopo la riunificazione."}
{"id": "346351", "revid": "1543377", "url": "https://it.wikipedia.org/wiki?curid=346351", "title": "Eurico", "text": "Origine.\nFiglio quartogenito del re dei visigoti Teodorico I e di Pedoca, figlia di Alarico I, quindi fratello di Torismondo, Teodorico II e Federico.\nBiografia.\nDivenuto re, nel 466, dopo l'assassinio del fratello Teodorico II, Eurico cominci\u00f2 subito ad attuare quella che sar\u00e0 l'idea conduttrice della sua politica, il rifiuto totale di una sovranit\u00e0, persino formale, dell'impero romano. Nel 466, invi\u00f2 un'ambasceria a Roma, presso Ricimero, che in mancanza di imperatore, reggeva le sorti dell'impero d'occidente, per ottenere il riconoscimento della sovranit\u00e0 visigota; non essendo stato raggiunto alcun accordo, Eurico inizi\u00f2 una trattativa per un'alleanza coi Vandali di Genserico e coi Suebi; ma quando, nel 467, gli imperatori d'occidente, Antemio e d'oriente, Leone I si accordarono e prepararono una grande flotta per attaccare il regno vandalo, la trattativa si aren\u00f2.\n \nAvvantaggiandosi delle difficolt\u00e0 di Roma (dopo la parziale distruzione della flotta romano-orientale e l'assassinio del comandante della residua flotta, Marcellino, nel 468 i Vandali avevano nuovamente il predominio nel Mediterraneo), Eurico pose fine ai rapporti amichevoli con gli Svevi, con una guerra terribile, secondo il cronista Idazio, e fece avanzare le sue truppe in Spagna, ricacciandoli nel loro antico dominio, nel nord del paese (nella Galizia).\nPoi nel 469 avanz\u00f2 anche in Gallia dove, a Bourges, nel 470, batt\u00e9 i Britanni del capo celtico Riotamo, fedeli all'imperatore, ed espanse il suo regno nel nord, senza poter arrivare al fiume Somme, la linea di demarcazione del territorio dei Franchi, perch\u00e9 sconfitto dal \"comes\" Paolo. Allora si spinse nella valle del Rodano e finalmente occup\u00f2 Arles, dove, sempre nel 470, sconfisse un esercito che l'imperatore d'occidente, Antemio, aveva inviato per liberare la citt\u00e0. Occup\u00f2 quindi l'Aquitania prima, ponendo l'assedio a Clermont, capitale dell'Alvernia, che non pot\u00e9 essere aiutata dall'Impero d'Occidente, ma si difese strenuamente, sotto la guida di Ecdicio, figlio dell'ex imperatore Avito, e dal poeta e, dal 470, vescovo Sidonio Apollinare.\nNel 475, grazie all'intervento del vescovo di Ticinum, Eurico sottoscrisse una pace, di cui non si hanno notizie molto accurate, con l'imperatore d'occidente Giulio Nepote ma lo costrinse a riconoscere questa sua totale autonomia (completa indipendenza da Roma, mentre i precedenti sovrani visigoti avevano ufficialmente regnato come \"legati\" dell'Imperatore romano) sulla regione compresa tra la Loira, il Rodano, i Pirenei, ed i due mari (inclusa l'Alvernia) oltre che su tutti i territori conquistati nella penisola iberica (i cittadini romani della Spagna riconobbero in Eurico il loro sovrano), in cambio della restituzione della regione gallica della Provenza.\nConseguenza della pace fu che Clermont si arrese a lui dopo un lungo assedio.\nQuando l'Impero Romano d'Occidente cadde nel 476, egli aveva gi\u00e0 conquistato gran parte della penisola iberica. Dopo la deposizione dell'ultimo imperatore d'occidente, Romolo Augusto, ritenendo decaduto il trattato del 475 Eurico invase la valle del Rodano ed occup\u00f2 tutta la Provenza, governata dai Burgundi, per conto di Roma, comprese le citt\u00e0 di Arles e Marsiglia.\nNel 477 Eurico tent\u00f2 l'invasione dell'Italia, ma fu sconfitto dalle truppe di Odoacre, che governava l'Italia; sempre nello stesso anno fu concluso un trattato, garante l'imperatore d'oriente, Zenone che riconosceva la Provenza ai Goti, che si impegnavano a non intraprendere ostilit\u00e0 contro l'Italia, che in pratica spart\u00ec l'Impero romano d'Occidente tra Odoacre ed Eurico.\nNel 481 Clodoveo divenne uno dei re de Franchi Salii e pare che abbia tentato di penetrare in territorio visigoto, ma Eurico, nei suoi ultimi anni di regno, lo seppe tenere a bada molto bene, come seppe tenere a bada le incursioni dei pirati Sassoni. Il prestigio, che la potenza visigota si era creato, port\u00f2 alcuni popoli, come gli Eruli, i Warni ed i Turingi, che si vedevano minacciati dai Franchi, a chiedere la protezione di Eurico, che permise loro l'esistenza politica.\nEurico fu il primo Germano a codificare formalmente le leggi del suo popolo. Il \"Codice di Eurico\", emanato negli anni Sessanta/Settanta del V secolo (e in gran parte giunto fino ad oggi), ha infatti codificato le tradizionali leggi affidate fino a quel momento alla memoria e all'oralit\u00e0. Principale estensore del documento, che fu autenticato dal cancelliere Aniano, fu il primo ministro, Leone di Narbona.\nEurico fece mettere per iscritto le leggi tradizionali visigote con il \"Codex Euricianus\" (circa 470) e da ariano fu spesso in conflitto con i cattolici. Una sua residenza fu l'attuale villaggio di Aire-sur-l'Adour strategicamente importante per la sua posizione sulle vie di valico dei Pirenei.\nAlla sua morte (484), il regno visigoto comprendeva tutta la Spagna, tranne la Galizia sveva, e oltre 2/3 dell'odierna Francia. A lui successe il figlio Alarico II.\nNel trentottesimo capitolo della sua \"Storia del declino e della caduta dell'Impero romano\", Edward Gibbon afferma: \u00abLa fortuna delle nazioni \u00e8 spesso dipesa dalle casualit\u00e0; e la Francia potrebbe attribuire la sua grandezza alla prematura morte del re dei Goti, quando suo figlio Alarico II era un fanciullo indifeso e il suo avversario Clodoveo un giovane ambizioso e valoroso\u00bb.\nLa letteratura durante il regno di Eurico.\nDurante il regno di Eurico, i goti tra loro usavano la loro lingua, di cui purtroppo non ci sono rimasti altri documenti che i nomi propri; ma una parte della nobilt\u00e0 e tutti gli alti funzionari comprendevano il latino. Il latino comunque rimase la lingua della diplomazia e del diritto. Sia Eurico che il suo predecessore, Teodorico II (che era stato avviato alla letteratura latina da Avito, imperatore romano d'Occidente, nel 455-456), protessero i letterati latini, tra cui il poeta, Sidonio Apollinare, il ministro, Leone ed il retore, Lampridio. Questo mecenatismo per\u00f2 non pot\u00e9 arrestare la decadenza delle lettere e della cultura.\nDiscendenza.\nEurico dalla moglie Ragnilde ebbe due figli:"}
{"id": "346371", "revid": "1305772", "url": "https://it.wikipedia.org/wiki?curid=346371", "title": "Harry Potter e il calice di fuoco (videogioco)", "text": "Harry Potter e il calice di fuoco (\"Harry Potter and the Goblet of Fire\") \u00e8 un videogioco; \u00e8 stato distribuito l'11 novembre 2005, pochi giorni dopo l'uscita del film omonimo. La trama del videogioco \u00e8 tratta da \"Harry Potter e il calice di fuoco\" di J. K. Rowling, quarto romanzo nella serie di \"Harry Potter\".\nTrama.\nHarry Potter \u00e8 scelto inaspettatamente per essere il quarto partecipante alla Coppa Tre Maghi, nel suo quarto anno a Hogwarts. Durante l'anno dovr\u00e0 imparare gli incantesimi ed i trucchi per superare tre difficili prove, ed, infine, scappare dalle grinfie del terribile Lord Voldemort. La prima prova consiste nel recuperare un uovo custodito da un drago (un Ungaro Spinato), la seconda nel salvare qualcuno di prezioso per Harry, e, nella terza, percorrere un labirinto per raggiungere la Coppa Tre Maghi. In realt\u00e0 quest'ultima \u00e8 una Passaporta che condurr\u00e0 Harry e Cedric Diggory al cimitero dove c'\u00e8 Lord Voldemort, e dove il povero Diggory perder\u00e0 la vita.\nModalit\u00e0 di gioco.\nNel gioco si possono impersonare i tre personaggi principali del film: Harry Potter, Hermione Granger e Ron Weasley; rispetto ai giochi precedenti \u00e8 presente un nuovo sistema di lancio degli incantesimi, che permette la combinazione di incantesimi lanciati da diversi personaggi. Sono stati fatti notevoli sforzi per rendere i personaggi estremamente somiglianti alle loro controparti nel film; un passo avanti notevole \u00e8 stato fatto, inoltre, per quanto riguarda la qualit\u00e0 grafica, rispetto ai giochi precedenti.\nI giocatori possono dunque giocare con amici e combinare incantesimi, che divengono decisamente pi\u00f9 potenti. Inoltre, collezionando gelatine in movimento (con l'incantesimo \"Accio\") et similia (carte dei personaggi o creature), aumenteranno i loro poteri. Il gioco \u00e8 diviso in diversi livelli non consecutivi, alcuni dei quali, bloccati all'inizio del gioco, vengono sbloccati acquisendo \"Scudi dei Tre Maghi\". Questo \u00e8 l'unico titolo della saga a includere una modalit\u00e0 cooperativa che per\u00f2 non \u00e8 disponibile nelle prove del Torneo Tre Maghi e durante lo scontro finale contro Voldemort, in quanto Harry \u00e8 l'unico personaggio giocabile in questi livelli.\nMancano inoltre le dinamiche da videogioco di ruolo prospettate nei precedenti episodi, e le inquadrature non sono controllabili dal giocatore.\nDoppiaggio.\nPersonaggi non giocabili:"}
{"id": "346392", "revid": "124123", "url": "https://it.wikipedia.org/wiki?curid=346392", "title": "Gerald Berners", "text": "Biografia.\nBerners nacque ad Apley Hall, una grande dimora di campagna a Stockton nello Shropshire. Visse gli ultimi diciannove anni della sua vita e mor\u00ec a Faringdon House, Faringdon, nell'Oxfordshire.\nStudi\u00f2 al college di Eton, viaggi\u00f2 molto in giovent\u00f9, e fu in servizio come diplomatico prima di ereditare il titolo. Oltre ad essere un musicista di talento, fu anche un ottimo artista e scrittore. Le sue opere musicali comprendono: \"Trois morceaux\", \"Fantasie espagnole\" (1919), \"Fugue in C minor\" (1924), e numerosi balletti, compreso \"The Triumph of Neptune\" (1926) (che si basa su una storia di Sacheverell Sitwell) e \"Luna Park\" (1930). \nBerners visse a Roma durante il fascismo e si trov\u00f2 nei guai dopo il suo ritorno in Inghilterra per la sua amicizia coi fascisti. Lord Berners soffr\u00ec di depressione per gran parte della sua vita. Negli ultimi anni compose numerose canzoni e colonne sonore per film, fra le quali la pi\u00f9 rilevante \u00e8 quella per il film \"Nicholas Nickleby\" del 1947. Fra i suoi amici si contano i compositori Constant Lambert e William Walton, fra i suoi collaboratori Frederick Ashton; Walton dedic\u00f2 \"Belshazzar's Feast\" a Berners. Fu anche un grande amico e sostenitore di Diana Guinness. \nScritti.\nBerners \u00e8 conosciuto per il suo \"roman-\u00e0-clef\" (uno scritto che nasconde fatti reali dietro un'apparente finzione) \"The girls of Radclyffe Hall\" (dal nome della famosa scrittrice lesbica), nel quale descrive s\u00e9 stesso ed il circolo dei suoi amici omosessuali, come Cecil Beaton e Olivier Messel, ritraendoli come ragazze che frequentano una scuola chiamata Radclyffe Hall. Le indiscrezioni raccontate in questo scritto (che venne pubblicato e distribuito privatamente), cre\u00f2 un tumulto tra i suoi amici e le sue conoscenze che continuarono a discutere l'opera nel corso degli anni trenta. L'opera successivamente scomparve dalla circolazione (a causa della limitata distribuzione), rendendolo un libro estremamente raro tra i collezionisti di letteratura gay. Alcune voci affermano che Cecil Beaton avrebbe fatto incetta di tutte le gi\u00e0 scarse copie in circolazione del libro e le avrebbe distrutte.\nBerners rappresent\u00f2 nei circoli letterari inglesi della met\u00e0 del XX secolo un personaggio memorabile. Venne spesso citato \"en passant\" in molti libri e biografie; sembra sia stato sempre presente alle feste organizzate dalle persone pi\u00f9 famose dell'epoca.\nVenne ritratto come delizioso Lord Merlin nel romanzo \"The Pursuit of Love\" di Nancy Mitford.\nBerners fu noto per le sue eccentricit\u00e0, dipinse i piccioni della sua casa di Faringdon di colori brillanti e, per un periodo, ebbe una giraffa come animale domestico. Sembra per\u00f2 che il suo amore per gli animali non si spingesse molto lontano: avendo sentito che gettando un cane in acqua egli avrebbe imparato a nuotare, Berners lanci\u00f2 il cane della madre fuori dalla finestra applicando la stessa filosofia e dicendo che il cane avrebbe imparato a volare. A un certo punto arriv\u00f2 ad accusare un cane di avere \"un muso come la faccia di George Eliot\".\nBerners pubblic\u00f2 molti scritti autobiografici relativi alla sua infanzia ed adolescenza da privilegiato."}
{"id": "346394", "revid": "23390", "url": "https://it.wikipedia.org/wiki?curid=346394", "title": "Gerald Hugh Tyrwhitt-Wilson", "text": ""}
{"id": "346402", "revid": "7077", "url": "https://it.wikipedia.org/wiki?curid=346402", "title": "Classe Vittorio Veneto (nave da battaglia)", "text": ""}
{"id": "346405", "revid": "1318658", "url": "https://it.wikipedia.org/wiki?curid=346405", "title": "Carducci (disambigua)", "text": ""}
{"id": "346407", "revid": "74801", "url": "https://it.wikipedia.org/wiki?curid=346407", "title": "Karl Gorath", "text": "Biografia.\nGorath, di professione infermiere, venne denunciato all'et\u00e0 di ventisei anni dal proprio \"amante geloso\", ed arrestato in base al \"paragrafo 175\" del codice penale tedesco, che considerava l'omosessualit\u00e0 un \"atto innaturale\". Imprigionato nel campo di concentramento di Neuengamme, nei pressi di Amburgo, venne obbligato ad indossare il triangolo rosa, simbolo utilizzato all'interno dei campi nazisti per identificare gli omosessuali. A causa della propria specializzazione infermieristica, Gorath venne trasferito a lavorare presso l'ospedale di un sottocampo di Neuengamme, dal quale venne per\u00f2 trasferito ad Auschwitz come punizione, quando si rifiut\u00f2 di diminuire la razione giornaliera di pane ai pazienti polacchi.\nAd Auschwitz, Gorath ricevette il triangolo rosso che lo identificava come prigioniero politico, e questo gli permise di scampare alle brutalit\u00e0 imposte sia dai \"kapo\" che dagli altri internati a coloro che venivano identificati come gay. A seguito della rapida avanzata delle truppe sovietiche verso Auschwitz, nel gennaio 1945 Gorath venne trasferito presso il campo di Mauthausen (forse presso il sottocampo di Melk oppure Ebensee), dal quale venne definitivamente liberato dagli alleati nel maggio 1945.\nNel 1947 Gorath venne ulteriormente perseguito a causa del \"paragrafo 175\", ancora poi in vigore nella Germania Ovest, e a causa del suo comportamento \"criminale\" ebbe difficolt\u00e0 a trovare un lavoro. Le sue richieste di supporto finanziario - comunemente corrisposte ai sopravvissuti dei campi di sterminio - vennero accolte solo nel 1989. Gorath \u00e8 morto, all'et\u00e0 di 90 anni, nel 2003. Karl Gorath \u00e8 stato uno dei cinque gay che si prestarono a riportare le proprie memorie nel documentario \"Paragraph 175\" sulle persecuzioni contro gli omosessuali durante il periodo nazista. Il film, prodotto da Jeffrey Friedman e Rob Epstein, si avvale della voce narrante di Rupert Everett."}
{"id": "346417", "revid": "23390", "url": "https://it.wikipedia.org/wiki?curid=346417", "title": "Ralf Chubb", "text": ""}
{"id": "346432", "revid": "339392", "url": "https://it.wikipedia.org/wiki?curid=346432", "title": "Chollo", "text": ""}
{"id": "346501", "revid": "1318658", "url": "https://it.wikipedia.org/wiki?curid=346501", "title": "Scarica di un condensatore", "text": "La scarica di un condensatore in un circuito elettrico \u00e8 il processo mediante il quale le cariche accumulate sulle armature di un condensatore si disperdono nel circuito in seguito all'applicazione di una resistenza.\nLa corrente elettrica e le leggi di Kirchhoff valgono esattamente solo quando le condizioni sono stazionarie, cio\u00e8 quando le grandezze in gioco non dipendono dal tempo. Necessariamente per\u00f2 queste condizioni sono ideali: le leggi che ci interessano valgono anche per quelle condizioni che vengono dette quasi-stazionarie, cio\u00e8 che variano cos\u00ec lentamente nel tempo che le leggi continuano a valere. Due di questi casi notevoli sono la scarica e la carica di un condensatore.\nLa legge di scarica del condensatore.\nConsideriamo allora un circuito come quello in figura in cui l'interruttore \u00e8 inizialmente aperto, il condensatore \u00e8 carico (eventualmente caricato da un generatore) e quindi possiede una differenza di potenziale ai capi di C che \u00e8 formula_1. Al tempo formula_2, le condizioni iniziali sono: formula_3 e formula_4; chiudiamo l'interruttore T.\nVediamo come variano nel tempo le grandezze in gioco. \nInnanzitutto possiamo trovare il valore istantaneo del potenziale del condensatore:\nDato che sulla resistenza la differenza di potenziale \u00e8 data da:\nE sapendo che in un circuito chiuso la somma algebrica delle tensioni \u00e8 uguale a zero, dunque:\nAbbiamo che:\nPer definizione, la corrente elettrica \u00e8 la quantit\u00e0 di carica che attraversa una sezione fissa nell'unit\u00e0 di tempo:\nIl segno meno nella precedente equazione deriva dal fatto che, in accordo con la notazione adottata, formula_10 rappresenta la carica accumulata nel condensatore, mentre formula_11 \u00e8 la corrente che fluisce nel circuito. Da ci\u00f2 segue che quando il condensatore si scarica si ha formula_12 mentre la corrente che fluisce nel circuito \u00e8 formula_13.\nSostituendo, avremo:\nA questo punto possiamo separare le variabili, al fine di risolvere l'equazione differenziale, ottenendo:\nDobbiamo dunque integrare l'ultima equazione:\nLa soluzione sar\u00e0:\nRicaviamo l'equazione del potenziale in funzione del tempo per la scarica del condensatore:\ndove formula_19 ha un valore costante ed \u00e8 detta costante di tempo del circuito.\nRicaviamo l'equazione della corrente in funzione del tempo:\nCome si vede dal grafico della corrente essa decresce esponenzialmente a zero e gi\u00e0 ad una costante di tempo la corrente dal valore massimo iniziale formula_21 si riduce di 1/e.\nIn regime di tensione/corrente alternata invece il condensatore si carica e si scarica assecondando le variazioni di tensione/corrente ai suoi capi ovvero con la stessa frequenza di oscillazione dell'eccitazione.\nBilancio energetico.\nLa variazione di energia potenziale del condensatore \u00e8:\nmentre il calore dissipato per effetto Joule \u00e8:\ncio\u00e8 l'energia potenziale del condensatore si trasforma tutta in calore nel processo di scarica:"}
{"id": "346511", "revid": "74967763", "url": "https://it.wikipedia.org/wiki?curid=346511", "title": "FREMM", "text": ""}
{"id": "346513", "revid": "599013", "url": "https://it.wikipedia.org/wiki?curid=346513", "title": "Cris", "text": "Nel 2008 ha ottenuto la cittadinanza portoghese.\nCarriera.\nClub.\nInizi.\nDopo aver militato per tre anni a San Paolo tra le file del Corinthians (1995-1998) viene ceduto al Cruzeiro. Con la nuova squadra si guadagna la prima convocazione in Nazionale giocando il 4 aprile 1999 contro gli Stati Uniti (partita vinta per 7-0 dal Brasile). Nel 2000 la rivista brasiliana Placar lo ha nominato miglior giocatore nel suo ruolo nel Brasileir\u00e3o.\nNel 2000 approda in Europa per la prima volta, venendo ceduto al Bayer Leverkusen. L'anno seguente torna nel suo paese natale riaggregandosi al Cruzeiro vincendo il Brasileir\u00e3o.\nOlympique Lione.\nNell'agosto 2002 lascia nuovamente il Brasile venendo ceduto all'Olympique Lione per 3,5 milioni di euro.\nDopo alcune partite Cris si \u00e8 imposto al centro della difesa del Lione. La sua prima stagione in Ligue 1 vede il suo club affermarsi campione e Cris viene inserito nell'UNFP Ligue 1 Team of the Year. Dopo la seconda stagione viene anche incoronato \"etoile d'or\" (stella d'oro) dalla rivista France Football. La rivista L'\u00c9quipe lo incorona miglior difensore della stagione 2005-2006 e viene ancora una volta votato dai suoi colleghi per la squadra dell'anno della Ligue 1. Dall'annata 2007-2008 \u00e8 il capitano del club.\nGalatasaray e Gr\u00eamio.\nIl 3 settembre 2012, dopo otto anni con il club francese, viene ceduto gratuitamente ai turchi del . Segna il suo primo gol con la maglia del club turco il 28 ottobre 2012 nella vittoria casalinga per 3-0 contro il Kayserispor. Il 2 gennaio 2013, dopo tre mesi dal suo arrivo al Galatasaray, rescinde il suo contratto con la societ\u00e0.\nIl giorno seguente viene ingaggiato dal Gr\u00eamio.\nNazionale.\nHa totalizzato 27 presenze con la Nazionale brasiliana, la prima delle quali nel luglio 2001. Ha fatto anche parte della spedizione che ha vinto per la settima volta la Copa Am\u00e9rica 2004. Il 15 maggio 2006 Carlos Alberto Parreira lo ha convocato per la Coppa del mondo 2006. Il 13 novembre 2009 viene convocato per le amichevoli del 14 novembre contro l'Inghilterra e del 18 novembre contro l'Oman, nonostante la sua ultima apparizione risalga al 1\u00ba marzo 2006."}
{"id": "346529", "revid": "124220708", "url": "https://it.wikipedia.org/wiki?curid=346529", "title": "West Yorkshire", "text": "Il West Yorkshire (o Yorkshire occidentale, pronuncia ) \u00e8 una contea cerimoniale e metropolitana del Regno Unito.\nGeografia.\nIl West Yorkshire, corrispondente grossolanamente al cuore del \"Riding\" occidentale della tradizionale contea inglese dello Yorkshire (ovvero una delle tre divisioni amministrative nello Yorkshire). La contea confina con il Lancashire, con la Grande Manchester, con il Derbyshire, con il Nord Yorkshire ed infine con il Sud Yorkshire.\nStoria.\n\u00c8 stato istituito nel 1974 dall'Atto del Governo Locale 1972. Il suo consiglio di contea venne abolito nel 1986 trasformando i distretti in autorit\u00e0 unitarie e metropolitan borough de facto, sebbene la contea ancora esistesse per legge e dal punto di vista cerimoniale. Eccetto due persone, tutti i membri del Parlamento del West Yorkshire appartengono al Partito Laburista. A livello locale, i consigli sono generalmente suddivisi fra vari partiti, tranne il distretto di Wakefield che \u00e8 stata per lungo tempo una delle migliori roccaforti laburiste del Regno Unito. Infatti, la tradizione industriale del distretto di Wakefield come miniera di carbone tende a fare di questo distretto un caso a s\u00e9.\nSebbene il consiglio di contea fosse stato abolito, alcuni servizi locali venivano ancora gestiti a livello della \"West Yorkshire Joint Services\" creata dalle amministrazioni che ricadevano nella contea stessa. La \"Leeds City Region\" venne creata come una seconda agenzia ma di pi\u00f9 ampio bacino geografico. Attualmente \u00e8 in progetto un sistema di tram nello West Yorkshire. L\u2019insufficienza di questo modello in tema di servizi di emergenza (Polizia del West Yorkshire) e di trasporti pubblici ha portato nel 2014 a ricreare un\u2019autorit\u00e0 comune, la \"West Yorkshire Combined Authority\". Sul modello della Grande Manchester, anche il West Yorshire elegger\u00e0 un sindaco comune, che diventer\u00e0 anche il capo della polizia."}
{"id": "346535", "revid": "1543377", "url": "https://it.wikipedia.org/wiki?curid=346535", "title": "Quentin Crisp", "text": "Divenne un'icona gay negli anni settanta dopo che la pubblicazione delle sue memorie \"The Naked Civil Servant\" (\"Il funzionario nudo\") port\u00f2 all'attenzione del grande pubblico il suo sfrontato esibizionismo e il suo rifiuto a tenere nascosta la propria omosessualit\u00e0. \nBiografia.\nNato Denis Charles Pratt a Sutton, Surrey, quarto figlio del contabile Charles Pratt (1871 - 1931) e dall'ex governante Frances Phillips Pratt (1873 - 1960), cambi\u00f2 il proprio nome in Quentin Crisp intorno ai vent'anni dopo aver lasciato la casa. \nPratt aveva atteggiamenti effeminati sin dall'infanzia e divenne oggetto di scherno alla Kingswood Preparatory School di Epsom, dove vinse una borsa di studio per il Denstone College, presso Uttoxeter nel 1922. Durante il sesto anno serv\u00ec nella Squadra dei Cadetti Ufficiali, arrivando a comandarla. Dopo aver lasciato la scuola nel 1926 studi\u00f2 giornalismo al King's College di Londra, ma non riusc\u00ec a laurearsi; nel 1928 cominci\u00f2 a prendere lezioni di arte al Politecnico di Regent Street. \nIntorno a questo periodo cominci\u00f2 a frequentare i caff\u00e8 di Soho; Il suo preferito era il The Black Cat di Old Compton Street; incontr\u00f2 altri giovani gay e gigol\u00f2, con cui speriment\u00f2 il trucco e i vestiti da donna. Per sei mesi si prostitu\u00ec cercando l'amore, come dichiar\u00f2 in un'intervista del 1999, ma trovandovi solo degradazione.\nLasci\u00f2 casa per spostarsi al centro di Londra alla fine del 1930, dopo aver girato una serie di appartamenti trov\u00f2 un alloggio in Denbeigh Street, dove tenne un salotto in cui passarono alcuni dei personaggi tra i pi\u00f9 brillanti e i pi\u00f9 rozzi di Londra.\nIl suo aspetto insolito - trucco molto chiaro, capelli tinti di cremisi, unghie delle mani e dei piedi dipinte e mostrate anche attraverso i sandali - gli port\u00f2 l'ammirazione e la curiosit\u00e0 di certi ambienti, ma in genere attrasse l'ostilit\u00e0 e persino alcune violenze da parte di estranei che lo incontravano per strada.\nCrisp tent\u00f2 di entrare nell'esercito inglese allo scoppio della Seconda guerra mondiale, ma fu respinto e dichiarato esente dal servizio dalla commissione medica sulla base di \"perversioni sessuali\". Rimase a Londra durante l'attacco del 1941, fece scorta di cosmetici, acquistando oltre due chilogrammi di henn\u00e9 e and\u00f2 in giro durante il blackout, rimorchiando soldati americani la cui gentilezza e apertura mentale gli ispir\u00f2 grande amore per tutto ci\u00f2 che era statunitense.\nNel 1940 si trasfer\u00ec nella casa che avrebbe occupato per i successivi quarant'anni, al primo piano del 129 di Beaufort Street, Londra. L\u00ec rimase finch\u00e9 emigr\u00f2 nel 1981. In quegli anni non rassett\u00f2 mai la casa, affermando nelle sue memorie che \u00abla polvere non peggiora pi\u00f9 dopo i primi quattro anni\u00bb. \nLasci\u00f2 il suo lavoro di disegnatore per un ingegnere nel 1942 per diventare un modello dal vivo in scuole d'arte di Londra e dintorni, e continu\u00f2 a posare per artisti nei tre decenni successivi. \u00abEra come essere un maggiordomo\u00bb, scrisse nella sua autobiografia, \u00absolo che ero nudo\u00bb.\nCrisp aveva pubblicato tre brevi libri quando gli venne richiesto dal direttore Jonathan Cape di completare quello che sarebbe diventato \"The Naked Civil Servant\". Avendo sentito un'intervista a Crisp in radio nel 1964, egli desiderava produrre qualcosa con i suoi primi lavori. Il libro apparve 1968 con un discreto successo di critica. Quando il libro fu ristampato nel 1975 sulla scia del successo della versione televisiva, Gay News comment\u00f2 che il libro avrebbe dovuto essere pubblicato postumo. Quentin rispose alla critica dicendo che questo era un modo gentile di augurargli la morte.\nIn seguito, Crisp fu avvicinato dal produttore di documentari Denis Mitchell, per essere il protagonista di un cortometraggio in cui avrebbe dovuto parlare della sua vita, delle sue opinioni e si sarebbe dovuto mostrare mentre si curava le unghie nell'appartamento di Beaufort Street. La trasmissione attir\u00f2 abbastanza attenzione verso Crisp e il suo libro, tanto che si cominci\u00f2 a discutere di una versione teatrale con John Hurt nel ruolo di Quentin Crisp.\nIl successo.\nIl successo alla proiezione di \"The Naked Civil Servant\" (\"Il funzionario nudo\") lanci\u00f2 Crisp in una nuova direzione, quella di attore e oratore. Organizz\u00f2 uno show personale e cominci\u00f2 a girare la nazione. La prima met\u00e0 dello spettacolo era un monologo divertente ispirato alle sue memorie, mentre nella seconda met\u00e0 rispondeva in modo arguto ad alcune domande estratte a caso dal pubblico. Nel 1978 riemp\u00ec il Duke of York's Theatre a Londra, poi port\u00f2 lo show a New York dove decise di trasferirsi. La sua prima permanenza a New York, nell'Hotel Chelsea, coincise con un incendio, una rapina e la morte di Nancy Spungen. Organizz\u00f2 il suo trasferimento permanente: nel 1981 arriv\u00f2 con pochi oggetti, e trov\u00f2 un piccolo appartamento in affitto a Manhattan nel Lower East Side. \nIl film fu trasmesso anche in Italia: la RAI dovette farlo per obbligo (l'opera aveva vinto un concorso europeo che prevedeva un passaggio nelle TV dei paesi appartenenti). Naturalmente la RAI dell'era democristiana risolse di programmarlo in orario strampalato e senza dare pubblicit\u00e0.\nIl successo spinse Crisp a continuare il suo spettacolo \"cult\" (disponibile anche su disco e musicassetta) e a pubblicare molti libri sull'etichetta. Oltre a questo si mantenne accettando inviti in societ\u00e0 e scrivendo recensioni cinematografiche e articoli per giornali e riviste in USA e Gran Bretagna. Afferm\u00f2 che era facile vivere andando ad ogni cocktail party, prime e debutti a cui si viene invitati, ammesso che uno si possa nutrire solo di champagne e noccioline. Come aveva fatto anche a Londra, lasci\u00f2 pubblicare il proprio numero sull'elenco telefonico di Manhattan e continu\u00f2 a vedere come un proprio dovere conversare con chiunque lo chiamasse al telefono. Per i primi venti anni in cui ebbe un apparecchio telefonico, era solito rispondere con la frase \u00abS\u00ec, Dio?\u00bb (\u00abNon si sa mai\u00bb disse una volta.). In seguito lo cambi\u00f2 con \u00abOh s\u00ec?\u00bb pronunciato in falsetto. Oltre ad aver pubblicato il suo numero sull'elenco telefonico, Crisp era solito accettare inviti a cena da chiunque. Per ricompensare i suoi ospiti si esibiva dando il meglio di s\u00e9 come faceva in teatro. Le cene con Quentin Crisp erano note come uno dei migliori show di New York.\nDurante gli anni ottanta e novanta Crisp guadagn\u00f2 fama a livello mondiale grazie al fatto che Sting gli dedic\u00f2 la canzone \"Englishman in New York\". Una prima apparizione nel film del 1985 \"The Bride\" lo port\u00f2 infatti in contatto con Sting. La canzone fu scritta non molto tempo dopo l'arrivo di Crisp a New York: nel 1986 Sting fece visita a Crisp nel suo appartamento e si ferm\u00f2 a cena e per i successivi tre giorni ad ascoltare Crisp che raccontava cosa significasse per un omosessuale vivere in una Gran Bretagna omofobica tra gli anni venti e sessanta. Sting rimase molto colpito dai racconti di Crisp, e decise cos\u00ec di dedicargli il pezzo, che conteneva le frasi: \"It takes a man to suffer ignorance and smile, Be yourself no matter what they say.\" (\"Ci vuole un uomo per subire l'ignoranza e sorridere, sii te stesso a prescindere da ci\u00f2 che dicono\"). Nel 1995 Boy George, nella sua biografia \"Take It like a man\", parl\u00f2 di come si sentisse vicino a Crisp nel periodo della sua infanzia, poich\u00e9 come giovane gay si trovava ad affrontare gli stessi problemi di un ambiente omofobico.\nGli ultimi anni.\nCrisp rimase fortemente indipendente e imprevedibile nella tarda et\u00e0. Ebbe delle controversie con la comunit\u00e0 gay dopo aver definito l'AIDS una moda e l'omosessualit\u00e0 una terribile malattia; comment\u00f2 pubblicamente in modo molto irrispettoso la morte di Lady Diana, Principessa di Galles. Tuttavia durante gli anni novanta fu sempre contattato dai giornalisti alla ricerca di provocazioni e del suo parere sui pi\u00f9 disparati argomenti.\nNel 1993 venne convinto da Sally Potter a recitare \"en travesti\" nel ruolo di Elisabetta I nel film \"Orlando\". Sebbene trovasse il ruolo difficile, Crisp si conquist\u00f2 il plauso per la performance toccante e dignitosa. E sempre nel 1993 sul canale TV inglese Channel 4 offr\u00ec un'alternativa molto originale al classico discorso di Natale dell'attuale Regina Elisabetta (\"queen\" in \"slang\" inglese significa anche \"checca\") \"...Se ho un consiglio da darvi, giovani Inglesi? Fate subito le valigie, e partite domani!\"\nNel 1996 fu tra le persone intervistate per il documentario storico sulla rappresentazione dell'omosessualit\u00e0 nei film di Hollywood, \"The Celluloid Closet\". Lo stesso anno, nel suo ultimo volume di memorie dal titolo \"Resident Alien\", Crisp afferma d'essere prossimo alla fine della sua vita, e di aver fatto un patto con l'attrice Penny Arcade per vivere \u00abfino a 100 anni, con 10 anni di sconto per buona condotta\u00bb, che poi si dimostr\u00f2 una profezia. Mor\u00ec infatti a 90 anni, poco prima del suo novantunesimo compleanno, a Chorlton-cum-Hardy, nei sobborghi di Manchester, alla vigilia di una rivalutazione nazionale del suo show. Il suo corpo venne cremato con una cerimonia sobria, e le ceneri rimandate a New York per essere infine sparse su Manhattan, come da suo desiderio."}
{"id": "346573", "revid": "228587", "url": "https://it.wikipedia.org/wiki?curid=346573", "title": "Giardini della rotonda di Padova", "text": "I giardini della Rotonda (5163 m\u00b2) sono un parco pubblico della citt\u00e0 di Padova. Sono situati ai margini del centro storico, disposti a terrazzo a ridosso delle mura cinquecentesche e del Bastione della Gatta. Il giardino \u00e8 cos\u00ec chiamato in quanto \u00e8 stato progettato nell'area dove \u00e8 stato costruito un monumentale serbatoio pensile dalla base a forma circolare, detto \"Rotonda\".\nStoria.\nIl Bastione della Gatta prende questo nome in ricordo dell'assedio avvenuto nel 1509, ai tempi della lega di Cambrai, da parte dell'imperatore Massimiliano I d'Asburgo. Il bastione fu teatro degli episodi pi\u00f9 rimarchevoli dell'assedio, quali l'esplosione delle mine con cui il capitano di ventura Citolo da Perugia riusc\u00ec a sventare un attacco delle truppe imperiali.\nIl bastione della Gatta ha una storia particolare.\nDurante l'assedio, infatti, le truppe di Massimiliano d'Asburgo stavano incontrando diverse difficolt\u00e0 e non riuscivano a far breccia nelle mura; pensarono cos\u00ec di usare una macchina da guerra che veniva chiamata \"Gatto\".\nI padovani allora, piuttosto sicuri di uscire vincitori dallo scontro, legarono una gatta vera, viva, sulla cima di una pertica e facendola penzolare sulla testa degli assalitori a quel modo, per sfidarli, cominciarono a gridare:\n\"Su su su, chi vuol la gata\nvenga inanzi al bastione,\ndove in cima d'un lanzone\nla vedrete star legata:\nsu su su, chi vuol la gata...\".\nAlla fine Padova vinse e l'assedio fu levato.\nPer ricordare questo avvenimento, sulla porzione esterna del torrione, che si affaccia su via Codalunga, \u00e8 collocata la scultura di una gatta: La Gata, appunto.\nLa Rotonda \u00e8 uno dei primi serbatoi idrici di cui fu dotata la citt\u00e0 di Padova (esso \u00e8 una prestigiosa opera di ingegneria degli anni venti). Ha una capacit\u00e0 di 2000 metri cubi ed era considerata, al tempo della sua costruzione, il migliore acquedotto d'Italia in grado anche di primeggiare tra i migliori serbatoi d'Europa. La sua struttura si mostra altres\u00ec interessante dal punto di vista dei materiali impiegati nella sua costruzione: essa costituisce, infatti, uno dei primi esempi di utilizzo di cemento armato a Padova.\nLa decisione di costruire il serbatoio e la centrale di Codalunga in questo luogo preciso \u00e8 maturata in seguito a due avvenimenti:\nLa costruzione del serbatoio fu iniziata il 21 settembre 1923. Il suo progetto aveva una duplice funzione: essa doveva fungere da serbatoio dell'acqua e da monumento commemorativo dei Caduti, ai quali \u00e8 dedicata la cappella ricavata all'interno delle fondamenta del serbatoio stesso.\nIl grande serbatoio cilindrico ricorda nella forma la tomba di Cecilia Metella, sulla via Appia a Roma. Insieme al serbatoio venne realizzato, sfruttando il terrapieno e la sommit\u00e0 del bastione, uno dei primi giardini pubblici di Padova. Esso fu chiamato \"della Rotonda\" ma non in relazione alla forna della nuova torre-serbatoio ma perch\u00e9 qui gi\u00e0 in precedenza vi era una birreria chiamata La Rotonda per la sua forma a sua volta logica conseguenza della forma del bastione stesso.\nDurante l'estate sulla sommita del bastione si svolge una rassegna cinematografica all'aperto\nDescrizione dei giardini.\nPer salire nel giardino bisogna attraversare un percorso a gradini che parte da vicolo Mazzini e prosegue parallelo al Viale della Rotonda. Il percorso \u00e8 caratterizzato da cinque terrazze con fontana circolare al centro, ciascuna incorniciata da un semplice anello d'erba. La presenza di molte fontane \u00e8 dovuta alla presenza del serbatoio. In ogni fontana si trovano le ninfee, la cui proliferazione infonde al visitatore un senso di piacere e di serenit\u00e0. Ogni terrazza \u00e8 separata dalla successiva da una serie di giardini e da percorsi in ghiaino che simulano l'interpretazione di un giardino geometrico di forma circolare con un asse perpendicolare al serbatoio. Lo stile dei giardini della Rotonda \u00e8 tipico della fase di transizione tra Liberty e D\u00e9co, e presenta inoltre elementi di classicismo novecentesco.\nL'impianto architettonico generale rievoca la corrente tardo-barocca, ma \u00e8 anche ricco di riferimenti classici (come, ad esempio, le urne-fioriere ed il torrione-mausoleo) trattati con gusto secessionista, mentre il disegno delle aiuole (tonde, ellittiche, a goccia) \u00e8 tipicamente Liberty.\nNelle aiuole vi sono giunchi e bassi cespugli che ricordano le palme e le agavi. \u00c8 evidente che la concezione di questo giardino era protesa, inizialmente, all'installazione di poche piante arbustive allo scopo di esporre alla luce e di mettere a contatto con l'acqua gli elementi fondamentali del giardino. In realt\u00e0, oggi, a causa del progressivo abbandono che affligge il giardino, vi vivono alberi di nessun valore. Questi alberi rappresentano un grave pericolo per i terrapieni in muratura contro cui si trovano collocati e per lo spessore dei quali i grandi sistemi radicali spingono.\nL'entrata principale \u00e8 caratterizzata da un'imponente cancellata in ferro battuto e ghisa realizzata in stile Liberty. Il giardino ha la forma di una \"L\" rovesciata, che avanza lunga e stretta nelle terrazze per poi allargarsi alla fine di queste, dove \u00e8 situato il serbatoio d'acqua. Su quest'ultimo sono presenti elementi geometrici nella parte inferiore, motivi floreali nella parte centrale e laterale ed infine lo stemma del Comune di Padova nella parte superiore. Sul fondo del giardino vi \u00e8 il grandioso serbatoio con la fontana principale a forma di tempio, affiancata da robuste strutture murarie a gradoni. All'interno s'innalzano, a pianta circolare, dei pilastri collegati fra loro da archi perimetrali e radiali in cemento armato. Essi sono disposti su due piani sovrapposti al fine di sostenere il serbatoio pensile in maniera adeguata.\nL'acquedotto di Padova.\nLa storia dell'acquedotto di Padova ha inizio il 26 agosto 1875, quando il Sindaco di allora affermava testualmente \"l'acqua necessita come l'aria e la luce alla vita dell'individuo e della societ\u00e0, ed il condurne in abbondanza di salubre nelle diverse parti di una grande citt\u00e0, e il distribuirne regolarmente ai punti pi\u00f9 elevati, sono tali benefici, che tengono un posto durevole nella memoria degli uomini\".\nSuccessivamente, dopo vari studi e discussioni, vennero escluse le acque dei pozzi artesiani e dei pozzi freatici della citt\u00e0, nonch\u00e9 quelle dei fiumi Brenta e Bacchiglione per le frequenti torpidit\u00e0 e la presenza di germi infetti. Furono, invece, scelte le acque delle sorgenti presso Dueville, ritenute accettabili sotto tutti i punti di vista.\nIl 17 febbraio 1886 il Comune di Padova, mediante uno specifico contratto, dava in concessione la gestione del costruendo acquedotto alla Societ\u00e0 Veneta per Imprese e Costruzioni Pubbliche. Il 13 giugno 1888 si comp\u00ec in Piazza Unit\u00e0 d'Italia l'atteso evento: davanti ad una folla festante di cittadini padovani si innalz\u00f2 il primo getto di acqua purissima.\nIl trasporto dell'acqua da Dueville avvenne mediante la costruzione di una condotta sotterranea lunga ben 42\u00a0km, costituita da un manufatto in muratura di calcestruzzo e mattoni perfettamente intonacato, per assicurare il completo isolamento dagli agenti esterni superficiali; la condotta, detta anche \"canaletta a pelo libero\" \u00e8 ancora efficiente. Il primo serbatoio di accumulo fu realizzato nella torre sopra Porta Molini.\nLa nuova realizzazione non ebbe, per\u00f2, lo sviluppo atteso in quanto i cittadini continuarono a servirsi gratuitamente dei pozzi, perch\u00e9 il prezzo dell'acqua prelevata dall'acquedotto era piuttosto elevato. All'insuccesso fece seguito il declino finanziario della Societ\u00e0 Veneta, per cui l'Amministrazione Comunale, nel 1892, decise di riscattare il servizio e di gestirlo direttamente, mediante l'istituzione di un Ufficio Comunale attrezzato.\nTale Ufficio cess\u00f2 l'attivit\u00e0 nel 1904, quando l'Amministrazione Comunale dell'epoca ritenne opportuno abbinare al servizio di fornitura dell'acqua quello di produzione e distribuzione del gas, per motivi di affinit\u00e0 funzionale ed amministrativa. Vennero allora costituite due specifiche Aziende Municipalizzate che si unificarono nel 1984, quando si form\u00f2 l'AMAG, cio\u00e8 l'Azienda Municipalizzata Acqua\u2013Gas di Padova.\nIl serbatoio della rotonda.\nNel 1925 venne realizzato il grande serbatoio della Rotonda, all'angolo con Via Citolo da Perugia. Il monumentale serbatoio dell'acquedotto \u00e8 alto 36 metri; alla sua base \u00e8 stato costruito un sacello in memoria dei padovani rifugiati nel cortiletto della preesistente casa Burlini ed uccisi da una bomba aerea austriaca.\nA ricordo del tragico evento, il serbatoio \u00e8 cinto dall'iscrizione \"SANGUINEM OLIM ATROCITER EFFUSUM AQUA PIE DEFLUENS LAVET MOLES IN CAELUM PROFERAT PERPETUO\".\nSul serbatoio si trova anche una lapide di Andrea Moschetti con l'iscrizione \"Il martirio di 93 innocenti (...) salga a Dio olocausto perenne di futura grandezza alla patria di un nuovo patto d'amore tra i popoli\".\nLo scopo di questo serbatoio era quello di aumentare l'acqua disponibile durante le ore diurne, mediante l'accumulo dell'acqua che giungeva durante quelle notturne.\nSotto l'aspetto ingegneristico\u00a0\u2013 architettonico, il serbatoio presenta numerosi aspetti interessanti. Oltre alla sua forma esterna, che richiama alla memoria i mausolei romani, \u00e8 l'interno che offre l'occasione di ammirare una struttura di pregevolissimo impianto tecnico. Le linee essenziali che lasciano in piena vista le strutture portanti sono di una modernit\u00e0 veramente notevole e trasmettono l'impressione di poter vedere le linee lungo le quali il peso dell'acqua si trasmette al terreno.\nLo sviluppo dell'acquedotto.\nFino alla seconda guerra mondiale, l'adeguamento alle crescenti esigenze dei consumi veniva risolto con l'aumento dei prelievi dalle falde idriche di Dueville. Dopo la guerra, questo sistema non fu pi\u00f9 sufficiente e la carenza di acqua si fece sentire gravemente. Furono allora intensificati gli studi ed i progetti per risolvere il problema, e nel 1955 si giunse all'approvazione, da parte del Consiglio Comunale di Padova, di un progetto generale per la costruzione del \"Nuovo Acquedotto\".\nL'intervento pi\u00f9 importante fu la costruzione di un secondo grande adduttore, denominato \"condotta da 900 mm\", la cui costruzione termin\u00f2 nel 1961. Nel frattempo, per fare fronte alla situazione di emergenza idrica venne approntato anche un acquedotto sussidiario, consistente in un impianto di depurazione di acque superficiali del canale Brentella, che allevi\u00f2 in parte la carenza lamentata dai cittadini.\nSuccessivamente venne effettuata una serie di consistenti interventi, finalizzati ad una maggiore efficienza e funzionalit\u00e0 dell'intero sistema idrico padovano. Fra i principali di questi interventi, ricordiamo:\nSi deve inoltre ricordare che l'acquedotto di Padova ha, finora, contribuito a risolvere i problemi acquedottistici di alcuni enti sub-distributori.\nIn sintesi, attualmente i dati significativi della gestione dell'acquedotto sono i seguenti:\nLa qualit\u00e0 delle acque.\nL'acqua perviene all'acquedotto dopo aver subito un lungo processo di condizionamento naturale nei meati degli strati profondi. I frammenti delle rocce pi\u00f9 varie cedono all'acqua i loro sali per effetto del suo potere solvente, dando ad essa un carattere di mineralizzazione. Infatti le acque di Padova vengono classificate come \"mediominerali\".\nL'AMAG, da tempo, al fine di prevenire ogni eventualit\u00e0 di trasmissione patogena, provvede al costante trattamento di disinfezione dell'acqua immessa in rete.\nSul problema della qualit\u00e0 dell'acqua sono recentemente sorte delle polemiche, che sono soltanto allarmistiche, in quanto l'acqua distribuita dall'AMAG \u00e8 sempre stata potabile.\nPeraltro l'Azienda, attenta al fenomeno del progressivo degrado del corpo idrico, si sta attivando mediante la progettazione e la realizzazione di impianti di disinquinamento, per mantenere la qualit\u00e0 dell'acqua sempre a livello ottimale."}
{"id": "346577", "revid": "125193383", "url": "https://it.wikipedia.org/wiki?curid=346577", "title": "Wallace e Gromit", "text": "Wallace e Gromit sono due personaggi immaginari protagonisti di una serie di 4 cortometraggi e di un lungometraggio inglesi, creati da Nick Park, animatore e produttore della Aardman Animations. Tutti i personaggi sono stati realizzati con plastilina, modellata su armature di fil di ferro, e filmati con la tecnica dello stop motion. Questo processo viene chiamato anche \"Claymation\", anche se questo nome \u00e8 un marchio registrato dei Will Vinton Studios e dovrebbe riferirsi correttamente solo alle loro produzioni.\nWallace \u00e8 un bizzarro inventore, distratto e svagato ma simpatico, che abita un piccolo paesino inglese del Wigan.\nAdora il formaggio (in particolare il formaggio inglese Wensleydale) ed \u00e8 sempre accompagnato dal suo cane Gromit, molto intelligente ed intraprendente. Wallace \u00e8 doppiato in originale dall'attore Peter Sallis, mentre Gromit \u00e8 silenzioso e comunica solo attraverso la gestualit\u00e0.\nI film sono stati tradotti in oltre 20 lingue, e il duo divenne presto un fenomeno su larga scala e si guadagnarono il titolo di icone della cultura inglese e dei britannici in generale.\nNella versione originale i protagonisti parlanti hanno un accento dello Yorkshire.\nPersonaggi.\nWallace.\nWallace \u00e8 un signore che vive al 62 di West Wallaby Street, Wigan, Lancashire. Magro e calvo, indossa abitualmente una camicia bianca, un paio di pantaloni marroni di lana, un maglione verde e una cravatta rossa. Adora il formaggio e i crackers e ama bere t\u00e8 oppure, nelle occasioni speciali, vino Bordeaux. Sue letture abituali sono il Morning Post, l'Afternoon Post, l'Evening Post e, ogni tanto, la rivista \"Ay-Up\" (parodia di un tabloid inglese chiamato \"Hello!\"; \"Ay-up!\" \u00e8 una forma regionale di saluto confidenziale).\nWallace \u00e8 un inventore, tuttavia i complessi meccanismi che crea spesso non funzionano come dovrebbero, essendo basati sul principio secondo cui un lanciafiamme servirebbe per accendersi una sigaretta. Alcuni di essi sono basati su invenzioni realmente esistite: il letto che fa parte del metodo ideato da Wallace per svegliarsi la mattina \u00e8 simile al letto che si solleva per svegliare il suo occupante presentato da Theophilus Carter alla Grande Esposizione di Londra del 1851 e ricorda anche un'invenzione realizzata in Giappone che serve ad assicurare un risveglio puntuale. Caratterialmente \u00e8 di animo gentile e forse un po' troppo ottimista; Nick Park lo ha ideato ispirandosi principalmente alla figura di suo padre.\nLe sue invenzioni ricalcano apparecchi e macchinari raffigurati nei fumetti di Rube Goldberg e Heath Robinson e il loro (mal)funzionamento \u00e8 l'argomento predominante delle storie.\nNella versione italiana \u00e8 doppiato nei primi tre cortometraggi da Mario Brusa, da Mino Caprio nel quarto episodio (\"Il mistero dei 12 fornai assassinati\") e da Danilo De Girolamo nel film.\nGromit.\nGromit \u00e8 il cane domestico di Wallace. \u00c8 nato il 12 febbraio e si \u00e8 laureato alla \"Dogwarts University\" (un riferimento scherzoso a Hogwarts, scuola del mondo di Harry Potter). Ama lavorare a maglia e leggere il giornale. I principali oggetti di sua propriet\u00e0 sono una sveglia, un osso, una spazzola e una foto incorniciata di lui con il padrone. \u00c8 molto abile nel maneggiare apparecchiature elettroniche (il suo nome deriva infatti da \"grommet\", termine inglese che designa degli anelli che servono a isolare i fili elettrici), e rispetto al padrone \u00e8 molto pi\u00f9 sveglio, intelligente e pieno di risorse. \u00c8 molto legato al suo padrone e gli rimane fedele nonostante i guai spesso causati dalle sue invenzioni.\nGromit non parla, non abbaia e non emette mai nessun suono (a parte in \"I pantaloni sbagliati\" e in \"Una tosatura perfetta,\" dove emette dei piccoli uggiolii e un brontolio), ma soltanto con i movimenti degli occhi e delle sopracciglia riesce a essere incredibilmente espressivo. \nGromit ama molto anche risolvere puzzle, ascoltare musica di Bach e leggere. Le letture preferite di Gromit sono state denominate sfruttando numerosi giochi di parole basati sui cani e sui nomi di scrittori ed opere letterarie realmente esistenti, ad esempio:\nL'incendio agli studi Aardman.\nIl 10 ottobre 2005 un incendio in un magazzino di Bristol di propriet\u00e0 della Aardman ha distrutto buona parte dei set e degli oggetti dei film di Wallace e Gromit. Nick Park ha affermato che i pupazzi originali dei due erano in una valigia da lui portata nel corso di un tour mondiale, e pertanto si sono salvati; altri pupazzi facevano parte di un'esibizione viaggiante e non erano nel magazzino al momento del fatto, mentre alcuni, come Wallace e Gromit in sidecar, sono andati perduti. Le pellicole comunque si sono salvate perch\u00e9 non erano state messe assieme agli oggetti di scena.\nSembra che la causa dell'incendio sia stata un guasto elettrico al piano terra dell'edificio, probabilmente a causa del malfunzionamento dell'impianto di sorveglianza.\nI corti.\nWallace e Gromit sono comparsi in quattro cortometraggi di mezz'ora, una campagna televisiva, una serie di brevi animazioni destinate alla rete e un lungometraggio.\nTV.\nWallace e Gromit sono apparsi nella campagna televisiva della BBC per il Natale del 1995, con alcune brevi scenette che comparivano tra i trailer dei programmi.\n\"Cracking Adventures\".\nNel 2002 \u00e8 stata prodotta una serie di 10 corti (della durata di 2 minuti e mezzo ciascuno), intitolata \"Cracking Adventures\" (\"Cracking Contraptions\" in inglese).\nArgomento dei corti sono le bizzarre invenzioni di Wallace, una per episodio, e le reazioni di Gromit.\nNote.\nDi queste, solo \"The Soccamatic\" era scaricabile gratuitamente durante il primo periodo di disponibilit\u00e0 in internet.\nIl robot in \"The Autochef\" potrebbe essere in parte un riferimento scherzoso ai Dalek (i temibili nemici del Dottor Who, celebre serie inglese di fantascienza).\nDurante l'episodio \"The Tellyscope\", la televisione (telly) \u00e8 accesa su un programma sbagliato. Il programma \u00e8 \"When Penguins Turn\" (Quando i pinguini si trasformano), e suggerisce che \u00e8 cos\u00ec che Feathers McGraw \u00e8 diventato malvagio. Lo stesso Feathers potrebbe essere tra i pinguini che si vedono.\n\"Shopper 13\" presenta chiari riferimenti ad Apollo 13, all'Apollo Project, e allo spazio in generale, in molte delle battute di Wallace:\nDistribuzione.\nI corti sono stati distribuiti dapprima in rete e in seguito in formato VHS (edizione limitata) e DVD Regione 2 divisi in due prodotti: \"Le incredibili avventure di Wallace &amp; Gromit\" (distribuito anche con il nome di \"Wallace &amp; Gromit - Inizia l'avventura\") che racchiude tre cortometraggi (\"I pantaloni sbagliati\", \"Una tosatura perfetta\" e \"Una fantastica gita\") e \"Wallace &amp; Gromit - Il mistero dei 12 fornai assassinati\" che contiene il cortometraggio \"Questione di pane o di morte\" (con il titolo \"Il mistero dei 12 fornai assassinati\") e tutte le dieci \"Cracking Adventures\". Tutti i corti del duo sono stati successivamente inclusi nel DVD Regione 1 e infine anche nel secondo DVD dell'edizione speciale doppio DVD del film \"Wallace &amp; Gromit: La maledizione del coniglio mannaro\" come contenuti speciali. Inoltre, sono stati trasmessi su BBC One durante il periodo natalizio del 2002.\nSpin-off.\nNel 2007 \u00e8 stato realizzato uno spin-off di Wallace &amp; Gromit, con protagonista Shaun, la pecora apparsa in \"Una tosatura perfetta\" e in \"Shopper 13\", intitolato appunto \"Shaun, vita da pecora\" (Shaun the Sheep) prodotta anch'essa dagli studi Aardaman. A sua volta anche \"Shaun, vita da pecora\" ha avuto uno spin-off, intitolato \"Piccolo grande Timmy\", mentre nella primavera del 2015 \u00e8 stato distribuito un film dedicato alla serie, \"Shaun, vita da pecora - Il film\"; un secondo film, \"\" \u00e8 stato distribuito nel 2019.\nIl film.\n\"Wallace &amp; Gromit - La maledizione del coniglio mannaro\" (\"Wallace &amp; Gromit: The Curse of the Were-Rabbit\") , uscito nelle sale nell'ottobre 2005 nel Regno Unito e il 3 marzo 2006 in Italia, \u00e8 il primo lungometraggio del duo, e ha vinto fra gli altri premi il BAFTA come miglior film inglese e l'Oscar come miglior film d'animazione.\nVideogames.\nNel settembre 2003 un videogioco intitolato \"Wallace &amp; Gromit in Project Zoo\" \u00e8 stato realizzato per PS2, Xbox e GameCube.\nLa storia \u00e8 una specie di seguito apocrifo alle vicende narrate in \"The Wrong Trousers\": il perfido pinguino Feathers McGraw \u00e8 ancora ossessionato dai diamanti e riesce a scappare dalla gabbia dello zoo in cui era stato rinchiuso alla fine del cortometraggio; inoltre rapisce i cuccioli delle diverse specie di animali che vivono nello zoo per costringere i genitori a lavorare per lui, allo scopo di trasformare l'intero zoo in una miniera di diamanti.\nWallace e Gromit si recano allo zoo per festeggiare il compleanno di Archie, il cucciolo di orso polare da loro adottato, ma trovando lo zoo chiuso capiscono che qualcosa non funziona e, raccolti alcuni oggetti da casa, si preparano ad affrontare l'avventura.\nUn secondo gioco con il duo come protagonista \u00e8 stato realizzato nel 2005: si tratta del gioco ufficiale de \"La Maledizione del Coniglio Mannaro\" in cui, come nel film, i due lavorano come disinfestatori incruenti per proteggere gli orti dai famelici conigli.\nEntrambi i giochi sono stati sviluppati dalla Frontier Developments con l'aiuto della Aardman, e sono dei platform game tridimensionali in terza persona con un gameplay molto simile a quello di Super Mario 64. In \"Project Zoo\" si pu\u00f2 controllare il solo Gromit, mentre ne \"Curse of the Were-Rabbit\" si potr\u00e0 cambiare personaggio a seconda delle situazioni e dei livelli di gioco, ed \u00e8 prevista anche una modalit\u00e0 cooperativa a due giocatori.\n\"Project Zoo\" \u00e8 stato pubblicato dalla Bam! Entertainment, mentre \"Curse of the Were-Rabbit\" dalla Konami.\nAttualmente \u00e8 in produzione dalla Telltale Games una serie episodica di avventure basate sul duo: \"Wallace &amp; Gromit's Grand Adventures\", annunciata il 25 luglio 2008.\nTecnica.\nLe animazioni di Wallace e Gromit sono state filmate usando la vecchia tecnica di animazione della stop motion. Dopo un dettagliato storyboard, e la costruzione di set e modelli in plastilina, il film \u00e8 stato ripreso un fotogramma alla volta, muovendo i modelli dei personaggi leggermente tra l'uno e l'altro per dare l'impressione di movimento nella pellicola finale. Come altre tecniche di animazione, l'animazione in stop motion in Wallace e Gromit pu\u00f2 duplicare i fotogrammi se c'\u00e8 poco movimento, e talvolta nelle scene d'azione esposizioni multiple di fotogrammi sono utilizzate per produrre un falso motion blur. Poich\u00e9 un secondo di film \u00e8 costituito da 24 fotogrammi separati, anche un breve film di mezz'ora come \"A Close Shave\" richiede molto tempo per essere animato bene. Sembra che, riguardo alla velocit\u00e0 di animazione di un film di Wallace e Gromit, il ritmo di produzione sia di solito intorno ai 30 fotogrammi al giorno - cio\u00e8 poco pi\u00f9 di un secondo di film fotografato per ogni giorno di produzione.\nLa stop motion rimane uno stile di animazione molto amato, sebbene sia molto faticosa e richieda molto tempo, e, con l'avvento della pi\u00f9 moderna grafica computerizzata, non sia pi\u00f9 largamente usata per creare effetti speciali come in \"King Kong\" del 1933 o nelle opere di Ray Harryhausen. Ci\u00f2 si deve probabilmente al successo mondiale dei cortometraggi di Wallace e Gromit di Nick Park e di altri film come \"Nightmare Before Christmas\" negli anni '90.\nCome nei precedenti film di Nick Park, gli effetti speciali ottenuti con le limitazioni della stop motion sono piuttosto pionieristici e ambiziosi. Per esempio, si consideri la schiuma di sapone nella scena della pulizia della finestra, e i proiettili di porridge nella casa di Wallace. C'\u00e8 stata anche un'esplosione in \"The Auto Chef\", parte dei corti \"Cracking Contraptions\". Alcuni altri effetti (in particolare il fuoco e il fumo) in \"Wallace &amp; Gromit: La maledizione del coniglio mannaro\" si sono rivelati impossibili da ricreare in stop motion, e cos\u00ec sono stati generati al computer.\nAccoglienza.\nGromit \u00e8 stato accolto molto positivamente dalla critica. La rivista inglese \"Empire\" l'ha collocato al primo posto della sua lista dei 50 personaggi dei cartoni animati migliori della storia.\nCitazioni.\nNe \"I Simpson\", nella puntata \"Angry Dad: The Movie\", vi \u00e8 una buffa parodia di Wallace e Gromit, che vengono trasformati in Willice e Grumble nel loro nuovo cortometraggio, \"Better Gnomes and Gardens\" (Gnomi e Giardini Migliori) dove Gromit viene \"trasformato\" in uno gnometto di gesso. Il cortometraggio mantiene lo stile in stopmotion, dove per\u00f2 la casa produzione \u00e8 la Chiodo Bros. Productions, Inc., non la Aardman Animations.\nLa NASA ha chiamato \"Gromit\" uno dei suoi nuovi prototipi di robot per l'esplorazione di Marte."}
{"id": "346583", "revid": "80598", "url": "https://it.wikipedia.org/wiki?curid=346583", "title": "Rachel Portman", "text": "\u00c8 la prima donna ad aver vinto un Premio Oscar alla migliore colonna sonora nel 1997 per la colonna sonora del film \"Emma\".\nBiografia.\nRachel Portman \u00e8 nata l'11 dicembre 1960 in Inghilterra. Ha studiato presso la Charterhouse School e si interess\u00f2 alla musica sin da giovane, iniziando a comporre all'et\u00e0 di 14 anni. Dopo aver terminato la scuola, Portman ha studiato Worcester College di Oxford. Proprio qui nasce il suo interesse per la composizione di musica per film, iniziando a sperimentare la scrittura musicale per studenti e produzioni teatrali. Nel 1995 ha sposato un regista, il Conte Uberto Pasolini Dall'Onda,con il quale ha collaborato per le musiche di diversi film. La coppia ha tre figlie.\nCarriera.\nLa carriera di Rachel Portman in musica cominci\u00f2 con la scrittura musicale per teatro alla BBC e Channel 4 film. \nPortman \u00e8 nota soprattutto per la composizione delle colonne sonore dei film quali: \"Chocolat\", \"Le regole della casa del sidro\", \"La leggenda di Bagger Vance\", \"Oliver Twist\" di Roman Pola\u0144sky, \"La duchessa\" e \"Non lasciarmi\", tratto dal romanzo di Kazuo Ishiguro; tra gli altri \"La bella e la bestia - Un magico Natale\", il suo unico film d'animazione ad oggi.\nPer la televisione, ha composto la colonna sonora dei tredici episodi di \"Storyteller\" di Jim Henson e per due episodi di \"The Jim Henson Hour\" (\"Monster Maker\" e \"Living with Dinosaurs\"). I suoi lavori includono, inoltre, l'opera per bambini \"Il piccolo principe\" del 2003 (in seguito adattato per la televisione) tratta dal libro omonimo e, nel 2008, \"La piccola casa nella prateria\", un musical ispirato all'omonima serie di libri di Laura Ingalls Wilder. Portman \u00e8 stata anche incaricata per scrivere un pezzo di musica corale per la serie BBC Proms nell'agosto 2007."}
{"id": "346590", "revid": "76963", "url": "https://it.wikipedia.org/wiki?curid=346590", "title": "Richard Robbins", "text": "\u00c8 autore, tra gli altri, delle musiche di parecchi film di James Ivory tra cui Casa Howard e Quel che resta del giorno per cui ebbe una nomination agli Oscar."}
