{"id": "8447940", "revid": "125113837", "url": "https://it.wikipedia.org/wiki?curid=8447940", "title": "Fronte attivista lituano", "text": "Il Fronte attivista lituano o LAF (in lituano: \"Lietuvos Aktyvist\u0173 Frontas\") fu un'organizzazione di resistenza di breve durata istituita nel 1940 dopo che la Lituania fu occupata dall'Unione Sovietica. L'obiettivo dell'organizzazione era liberare la Lituania e ristabilire la sua indipendenza. Il LAF pianific\u00f2 e realizz\u00f2 la rivolta di giugno e istitu\u00ec il governo provvisorio nazionale, attivo per breve tempo. Il governo si \u00e8 auto-sciolto e il LAF fu bandito dalle autorit\u00e0 naziste nel settembre del 1941. A livello storiografico, si \u00e8 abbastanza concordi sul ritenere che l'organizzazione abbia avuto pi\u00f9 ombre che luci a causa delle posizioni antisemite e anti-polacche.\nDurante l'occupazione sovietica.\nIl LAF fu fondato il 17 novembre 1940. Kazys \u0160kirpa, ex addetto militare lituano in Germania, viene spesso accreditato come l'ideatore. Il LAF doveva unire persone di vari orientamenti politici che intendevano rendere la Lituania di nuovo una nazione indipendente, senza essere pi\u00f9 dunque assoggettati all'Unione Sovietica o alla Germania nazista. L'unit\u00e0 di Berlino, formata da Kazys \u0160kirpa, riun\u00ec principalmente ex emigranti e diplomatici lituani in Germania. Tra i rappresentanti delle principali fazioni e partiti lituani prima del conflitto, all'interno del LAF, i pi\u00f9 influenti furono i nazionalisti uniti e i democratici cristiani. Col passare del tempo, cellule del Fronte attivista lituano si formarono in varie citt\u00e0 lituane, organizzando reti di spionaggio dirette talvolta da ex militari (\u00e8 il caso di Jonas Noreika). I gruppi costituitisi nel Paese baltico mantennero opinioni politiche pi\u00f9 liberali rispetto a quelle del quartier generale di Berlino. La mancanza di corrispondenza tra Berlino e le unit\u00e0 lituane non favor\u00ec discussioni sull'ideologia. In Germania, il LAF ebbe contatti con Wilhelm Canaris e l'Abwehr. Il Fronte si aspettava che la Germania nazista avrebbe attaccato l'Unione Sovietica e progett\u00f2, di conseguenza, di sfruttare questa occasione per sollevare una ribellione e il ripristino della sovranit\u00e0 statale della Lituania.\nIl 22 aprile 1941, i rappresentanti delle cellule di Vilnius e Kaunas del LAF pensarono a dar vita ad un governo provvisorio della Lituania e delinearono un elenco dei membri. Il governo clandestino lituano avrebbe avuto il compito, tra gli altri, di riacquisire il paese quando l'esercito sovietico sarebbe stato espulso dall'esercito tedesco. I rappresentanti dell'esecutivo appartenevano quasi tutti alle sezioni del Fronte di Vilnius e Kaunas. Due dei suoi membri, incluso Kazys \u0160kirpa che avrebbe dovuto ricoprire il ruolo di primo ministro, erano in Germania e la Gestapo gli imped\u00ec in seguito di partire. Nell'estate del 1941, molte persone di questo governo e svariati membri del LAF furono arrestate, giustiziate o deportate dalle autorit\u00e0 sovietiche (nello specifico,Armata Rossa o NKVD).\nRivolta di giugno.\nLa Germania dichiar\u00f2 guerra all'Unione Sovietica il 22 giugno 1941 e lo stesso giorno il LAF avvi\u00f2 l'insurrezione. I rivoltosi resero pi\u00f9 facile l'acquisizione della Lituania per i tedeschi. Il giorno successivo, il 23 giugno, fu dichiarata l'indipendenza della Lituania. Furono circa 10.000 persone a partecipare alla ribellione e a perdere la vita uccisi dai sovietici in ritirata furono in 700. Il Fronte attivista lituano liber\u00f2 i prigionieri politici detenuti dai sovietici. Il 21 giugno quattro membri del governo furono arrestati dalle autorit\u00e0 sovietiche, il designato primo ministro Kazys \u0160kirpa fu messo agli arresti domiciliari a Berlino, e ad un altro ministro non fu permesso rientrare in patria. Per questi motivi, fu nominato ad interim come capo dell'esecutivo Juozas Ambrazevi\u010dius: il governo provvisorio dichiar\u00f2 l'indipendenza e diede notizia al popolo dell'inizio della sua operativit\u00e0 il 23 giugno.\nNonostante gli sforzi, i negoziati con la Germania sul riconoscimento della Lituania fallirono, poich\u00e9 il governo nazista non aveva interesse a ripristinare la sovranit\u00e0 della Lituania. Il generale feldmaresciallo Walther von Brauchitsch emise una direttiva il 26 giugno 1941 al comandante dell'Heeresgruppe Nord in base al quale \"i piccoli nuclei armati lituani e la polizia lituana\" dovevano essere privati delle armi e inviati ai campi di concentramento. Al disarmo degli attivisti del LAF procedette la Wehrmacht a Kaunas il 26 giugno e l'operazione fu completata due giorni pi\u00f9 tardi. Gli ultimi ad essere esautorati militarmente erano le cellule attive a Zarasai e Obeliai tra il 28 e il 29 giugno. Le autorit\u00e0 tedesche non ricorsero ad atti di coazione estremi per impossessarsi della nazione. Infatti, l'istituzione di propri impianti amministrativi (Reichskommissariat Ostland) priv\u00f2 lentamente il governo dei suoi poteri nelle settimane di luglio del 1941. Non intravedendo soluzioni alternative, l'esecutivo provvisorio si sciolse nell'agosto del 1941, al contrario del Fronte attivista che continu\u00f2 ad esistere come organizzazione. Il 15 settembre invi\u00f2 un memorandum sullo status della Lituania dopo che l'Amministrazione civile tedesca inizi\u00f2 a operare (noto in lituano col titolo \"Apie Lietuvos b\u016bkl\u0119, vokie\u010di\u0173 civilinei administracijai prad\u0117jus veikti\") in Germania per protestare contro l'occupazione della Lituania ed esprimere nuovamente il desiderio di ridiventare una nazione libera, senza il giogo di potenze straniere. Per tutta risposta, il FAL fu abolito il 26 settembre; le propriet\u00e0 in suo possesso furono confiscate e il suo leader in quel momento, Leonas Prapuolenis, fu arrestato e spedito al campo di concentramento di Dachau. Altri membri di spicco quali Pilypas Narutis-\u017dukauskas e Petras Paulaitis si unirono alla resistenza antinazista.\nControversie.\nIl LAF \u00e8 stata un'organizzazione controversa a causa delle sue opinioni antisemite e anti-polacche e della collaborazione nel complesso offerta alla Germania nazista. Ad esempio, l'opuscolo del LAF intitolato \"A cosa servono gli attivisti?\" affermava: \"Il Fronte attivista lituano, ripristinando la nuova Lituania, \u00e8 determinato a compiere un'epurazione degli ebrei immediata e necessaria dalla nazione lituana ...\". La retorica filo-nazista del LAF e la propaganda strenuamente antisemita che sfociava nel mito del bolscevismo ebraico furono ampiamente cavalcate in Lituania prima e durante l'insurrezione di giugno: probabilmente per questo la popolazione locale si sent\u00ec legittimata a commettere le violenze di massa contro gli ebrei accadute gi\u00e0 prima dell'arrivo dei teutonici nel paese, che continuarono durante l'occupazione nazista (1941-1945).\nPi\u00f9 del 95% della popolazione ebraica della Lituania fu massacrata durante l'occupazione nazista: si tratta della percentuale pi\u00f9 alta mai raggiunta nei Paesi colpiti dall'Olocausto. Gli storici ritengono ci\u00f2 sia stato possibile per via della notevole collaborazione nel genocidio operata dai paramilitari locali non ebrei, sebbene sia tuttora oggetto di discussione la misura in cui queste organizzazioni cooperarono. Mai tante vittime si erano registrate in un cos\u00ec breve arco temporale nella storia della Lituania.\nL'obiettivo della rivolta di giugno organizzata dal LAF era di assumere il controllo della Lituania mentre le forze sovietiche si ritiravano di fronte all'attacco della Germania. Durante la rivolta di giugno, i paramilitari del LAF commisero svariate atrocit\u00e0 (stupri, omicidi, saccheggi). I tedeschi stessi parlavano di questi \"alleati\" come di \"rapinatori organizzati\". Inoltre, tra la serie di atti emessi dal governo provvisorio della Lituania istituito dal LAF che discriminava gli ebrei, l'esempio pi\u00f9 lampante \u00e8 stato offerto dal \"\u017dyd\u0173 pad\u0117ties nuostatai\" (ovvero \"regolamento sullo status degli ebrei\"). Secondo alcuni autori, questa disposizione legislativa non \u00e8 mai stata effettivamente adottata e fu presa in considerazione dal solo governo provvisorio. Al di l\u00e0 dei numerosi casi in cui furono crimini commessi contro gli ebrei, si pu\u00f2 citare, come esempio contrario, il tentativo del LAF di impedire, senza successo, il pogrom organizzato da Algirdas Klimaitis a Vilijampol\u0117. In seguito, il governo provvisorio della Lituania indic\u00f2 ai generali Reklaitis e Pundzevi\u010dius del comitato di difesa del LAF di discutere con lui. Indossando una bandiera lituana sul petto, Klimaitis incontr\u00f2 i due ex generali lituani e prov\u00f2 con spiegazioni fallaci a giustificare le sue azioni. I generali riuscirono a persuaderlo sul fatto che i massacri da lui compiuti pi\u00f9 che aiutare la Lituania ad ottenere l'indipendenza, stavano solo aiutando i nazisti a fare il lavoro sporco.\nTra le ipotesi inizialmente immaginate dalle autorit\u00e0 naziste rientrava l'incoraggiamento e il coinvolgimento tacito della popolazione locale negli attacchi agli ebrei. Queste pianificazioni vengono ben descritte nel rapporto X.15 del 1941 del \"Brigadef\u00fchrer\" generale e capo della polizia di sicurezza dei territori orientali occupati delle \"Schutzstaffel\", Franz Walter Stahlecker, al ministro del Reich Heinrich Himmler. Nel documento in cui riepiloga inizialmente i suoi incarichi relativi allo sterminio degli ebrei nei Paesi baltici, Franz Walter Stahlecker suggeriva che le esecuzioni nei territori occupati dalla Wehrmacht avrebbero dovuto avvenire in modo che i nazisti fossero rimasti \"puliti\" agli occhi della storia e che non avrebbe dovuto trapelare nessuna traccia dell'ispirazione, organizzazione o conduzione dei nazisti. Le azioni avrebbero dovuto apparire come se la popolazione baltica e le istituzioni locali, di propria iniziativa, avessero pianificato l'esecuzione delle comunit\u00e0 ebraiche.\nIn una situazione siffatta, il LAF e i suoi paramilitari inizialmente si rivelarono utili per i fin\u00ec perseguiti dai teutonici. Nel frattempo, il governo provvisorio della Lituania fece ben poco per contrastare la violenza e la persecuzione verso gli ebrei perpetrate dai nazisti e dai collaboratori locali. Prefer\u00ec perseguire il suo obiettivo principale, ossia la protezione dei cittadini di etnia lituana e il ripristino della sovranit\u00e0 della Lituania con il patrocinio della Germania nazista. Il ministro lituano della difesa nazionale Stasys Ra\u0161tikis (ex comandante delle forze armate nazionali) incontr\u00f2 personalmente alcuni generali della Germania nazista per discutere della situazione. Parlando con il comandante che si occupava della regione di Kaunas, Oswald Pohl, e al rappresentante del comando militare Karl von Roques, tent\u00f2 di difendere i diritti degli ebrei: tuttavia essi risposero che la Gestapo stava gestendo queste situazioni e che dunque non avrebbero potuto aiutare.\nAll'inizio dell'occupazione, il Primo Ministro ad interim del governo provvisorio della Lituania Juozas Ambrazevi\u010dius (alias Juozas Brazaitis) convoc\u00f2 una riunione a cui presero parte i ministri del gabinetto assieme all'ex presidente Kazys Grinius, al vescovo Vincentas Brizgys e altri.\nI ministri espressero angoscia per le atrocit\u00e0 commesse, limitandosi a puntualizzare che \"nonostante tutte le misure da prendere contro gli ebrei per il loro coinvolgimento nel comunismo e i danni arrecati all'esercito tedesco, partigiani e lupi solitari dovrebbero evitare le esecuzioni pubbliche di ebrei.\" Secondo lo storico lituano-americano dell'Olocausto Saulius Su\u017eied\u0117lis, \"il messaggio non equivaleva ad una condanna pubblica, n\u00e9 poteva ritenersi che questo, da solo, avrebbe potuto convincere almeno alcuni dei lituani che si erano offerti volontari o si erano resi complici nelle uccisioni a ripensare al proprio comportamento.\" I battaglioni paramilitari lituani formati dal LAF e dal governo provvisorio (noti come battaglioni lituani TDA) furono poi arruolati dai nazisti per aiutare a realizzare l'Olocausto.\nIl Reichskommissariat Ostland, amministrazione civile tedesca (\"Zivilverwaltung\") fu istituito il 17 luglio. Anzich\u00e9 ricorrere a minacce, l'Amministrazione Civile prefer\u00ec rimuovere lentamente poteri del governo (ad esempio, non permise di stampare i suoi decreti sui giornali o di trasmettere annunci radiofonici) e soppiant\u00f2 le sue istituzioni, costringendo il governo provvisorio a sciogliersi da solo o a diventare un'istituzione fine a se stessa. Dovendo decidere se collaborare per ottenere un riconoscimento e una certa parvenza di autonomia, l'esecutivo scelse di non diventare uno strumento che facilitasse l'occupazione tedesca. Il governo si sciolse su decisione unanime dei suoi rappresentanti il 5 agosto dopo essersi ribellato alle manovre tedesche con cui si intendevano sospendere le funzioni del governo lituano. Subito dopo, i membri dell'ormai ex governo provvisorio si recarono al giardino del Museo Militare di Vitoldo il Grande, dove posarono una corona vicino alla Tomba del Milite Ignoto in presenza di un pubblico numeroso. Sicherheitsdienst confisc\u00f2 le foto della cerimonia di deposizione della corona poich\u00e9 pensavano che la pubblicazione di esse avrebbe favorito la proliferazione di movimenti nazionalisti.\nI battaglioni lituani TDA furono presto controllati da funzionari nazisti e riorganizzati nei battaglioni lituani di polizia ausiliaria (una versione lituana della \"Schutzmannschaft\"). La TDA originaria conflu\u00ec nel 12\u00ba e il 13\u00ba battaglione di polizia, due unit\u00e0 che agirono attivamente nelle uccisioni di massa di semiti in Lituania e Bielorussia. In base al rapporto J\u00e4ger, i membri della TDA uccisero circa 26.000 ebrei tra luglio e dicembre 1941 (si contano 78.000 se si considerano assieme i dati della Lituania, della Bielorussia e dell'Ucraina).\nJuozas Ambrazevi\u010dius, dopo l'agosto del 1941, partecip\u00f2 attivamente ai movimenti clandestini antinazisti, pure perch\u00e9 quattro membri del governo provvisorio furono imprigionati nei lager.\nNel 1973, il Comitato del Congresso degli Stati Uniti concluse inequivocabilmente che non potesse essere ascritta colpa alcuna al Primo Ministro Juozas Ambrazevi\u010dius nell'Olocausto in Lituania. Va altres\u00ec detto che nell'estate del 1944 Ambrazevi\u010dius part\u00ec per la Germania e nel 1948 per gli Stati Uniti, dove cur\u00f2 un quotidiano cattolico, il \"Darbininkas\", e continu\u00f2 il suo lavoro in seno al Comitato supremo per la liberazione della Lituania in esilio. Realizz\u00f2 numerosi opuscoli che illustravano i crimini tedeschi e sovietici in Lituania e notizie sulla resistenza lituana: \u00e8 il caso del \"Nel nome del Popolo Lituano\" (\"In the Name of the Lithuanian People\" del 1946) e dell'\"Appello alle Nazioni Unite sul genocidio\" (\"Appeal to the United Nations on Genocide\" 1951). Nel 1964 ha pubblicato il testo \"Alone, all alone\" sulla resistenza armata lituana. Il Cremlino si oppose attivamente alle sue attivit\u00e0. Negli anni '70 divenne argomento di interesse per i media sovietici e per i cacciatori americani di collaboratori nazisti, che lo accusarono di aver cooperato con il Terzo Reich. Per difendersi dalle accuse, lavor\u00f2 ad un ampio dossier in cui parl\u00f2 delle attivit\u00e0 da lui compiute nel corso della seconda guerra mondiale.\nDurante la cerimonia di risepoltura dei resti di Juozas Ambrazevi\u010dius del 2012 a Kaunas, il consigliere del Primo Ministro lituano Andrius Kubilius tenne a precisare che un'indagine del 1975 sull'immigrazione negli Stati Uniti non riscontr\u00f2 prove che Brazaitis fosse coinvolto in attivit\u00e0 antisemite o filo-naziste. Tuttavia, secondo un successivo chiarimento emesso nel 2019 dalla commissione per gli affari esteri del Congresso degli Stati Uniti, l'indagine non pu\u00f2 definirsi esaustiva e non ha comportato una \"riabilitazione\" di Ambrazevi\u010dius. Le indagini sulle sue attivit\u00e0 nel periodo del conflitto furono interrotte dopo la morte di Ambrazevi\u010dius nel 1974."}
{"id": "8447941", "revid": "838137", "url": "https://it.wikipedia.org/wiki?curid=8447941", "title": "Younous Omarjee", "text": "Membro del partito di sinistra La France Insoumise, \u00e8 eurodeputato dal 2012 e presidente della commissione per lo sviluppo regionale del Parlamento europeo dal 2019\nBiografia.\nNel 2009 si candida per la prima volta alle elezioni europee nella circoscrizione dei territori d'oltremare nella lista \"Alleanza d'oltremare\", lista unica formata dall'alleanza di diversi partiti di sinistra dei territori d'oltremare come il Partito comunista di Riunione e il Partito socialista della Guyana Francese. Risulta primo dei non eletti ed entra al Parlamento europeo nel 2012, subentrando al dimissionario \u00c9lie Hoarau.\nNel 2014 si ricandida nella lista \"Unione per l'oltremare\", altra lista che raggruppava diverse formazioni di sinistra dei territori di Riunione, Guyana francese, Nuova Caledonia e Mayotte. La formazione ottiene il 18,24% dei voti nella circoscrizione Oltremare (24,74% nella ripartizione Oceano Indiano) e Omarjee viene rieletto\nNel 2019 con il cambio della legge elettorale per le europee che aveva abolito le circoscrizioni e istituito una collegio elettorale unico nazionale si candida nelle liste di La France Insoumise. Il partito ottiene 6 seggi sui 79 spettanti alla Francia e Omarjee, quarto in lista, viene rieletto. Dopo le elezioni viene nominato presidente della commissione per lo sviluppo regionale del Parlamento europeo, divenendo il primo parlamentare dei territori d'oltremare a presiedere una commissione europea."}
{"id": "8447945", "revid": "919135", "url": "https://it.wikipedia.org/wiki?curid=8447945", "title": "Cosecante esterna", "text": ""}
{"id": "8447948", "revid": "1924342", "url": "https://it.wikipedia.org/wiki?curid=8447948", "title": "Bess (cantante)", "text": "Biografia.\nDopo aver firmato un contratto con la Universal Music Finland, Bess \u00e8 salita alla ribalta nel 2017 con il suo singolo \"Tempo\", che ha raggiunto la 13\u00aa posizione della Suomen virallinen lista ed \u00e8 stato certificato doppio disco di platino con oltre unit\u00e0 vendute a livello nazionale. Il suo album di debutto eponimo, a cui hanno contribuito, fra gli altri, Vilma Alina, Jenna Alexa, Matias Melleri, Leo Jupiter e Tuomo Kojander, \u00e8 stato pubblicato il 22 novembre 2019 e ha debuttato alla 29\u00aa posizione della classifica finlandese. Con oltre unit\u00e0 di vendita totalizzate, \u00e8 stato certificato disco di platino.\nBess \u00e8 stata confermata fra i sette partecipanti a Uuden Musiikin Kilpailu 2022, il programma di selezione del rappresentante finlandese per l'Eurovision Song Contest, con l'inedito \"Ram pam pam\", numero uno in Finlandia per cinque settimane consecutive. Durante l'evento, Bess si \u00e8 piazzata al 3\u00ba posto."}
{"id": "8447954", "revid": "119258864", "url": "https://it.wikipedia.org/wiki?curid=8447954", "title": "Advance Publications", "text": "L'Advanced Publications \u00e8 una casa editrice statunitense detenuta dai discendenti di Samuel Irving Newhouse Sr. e con sede ufficiosa a Gresmere, New York. Essa deve il suo nome allo \"Staten Island Advanced\", il primo giornale della famiglia Newhouse, acquisito nel 1922. \nA ottobre 2014 l'azienda era, secondo i dati Forbes, la quarantaquattresima societ\u00e0 privata degli Stati Uniti, mentre secondo Crain Communications si classificava nel 2012 come quarta compagnia privata della citt\u00e0 di New York.\nLa societ\u00e0 \u00e8 inoltre proprietaria del 31% delle azioni della Discovery Inc. oltre che del 13% di Charter Communications.\nIl gruppo \u00e8 inoltre detentore di Wired, Cond\u00e9 Nast, Lycos, Angelfire, Tripod, e del social network Reddit."}
{"id": "8447955", "revid": "767487", "url": "https://it.wikipedia.org/wiki?curid=8447955", "title": "Grand Palais (Hanoi)", "text": "Il Grand Palais o Grand Palais de l'Exposition (\"Nh\u00e0 \u0110\u1ea5u x\u1ea3o\" in vietnamita) era un vasto complesso espositivo di Hanoi in Vietnam. Costruito in epoca coloniale su iniziativa di Paul Doumer in occasione dell'Esposizione di Hanoi del 1902, anno in cui Hanoi divenne capitale dell'Indocina francese, l'edificio \u00e8 andato completamente distrutto durante i bombardamenti alla fine della seconda guerra mondiale.\nStoria.\nHanoi divenne la capitale dell'Indocina francese nel 1902, andando cos\u00ec a sostituire in questo ruolo la citt\u00e0 di Saigon. Una grande celebrazione venne allora organizzata per marcare l'avvenimento il 26 febbraio 1902, alla quale assistettero l'imperatore Th\u00e0nh Th\u00e1i e il governatore generale Paul Doumer; sempre in questa occasione venne celebrata l'inaugurazione del ponte Paul Doumer (l'attuale ponte Long Bi\u00ean). Doumer desiderava ugualmente ospitare ad Hanoi una grande esposizione universale in modo tale da fare di Hanoi un centro internazionale. L'edificio che avrebbe ospitato l'evento venne progettato dall'architetto Adolphe Bussy e venne completato nel 1902, prima dell'esposizione, svoltasi tra novembre 1902 e febbraio 1903. I costi derivanti dalla costruzione del complesso espositivo e dall'organizzazione dell'evento pesarono fortemente sul bilancio dell'amministrazione cittadina, che rimase in deficit per circa un decennio.\nDopo la fiera, il palazzo divenne il \"Museo Maurice Long\", il primo museo incentrato sull'economia dell'Indocina francese. La dedica \u00e8 a Maurice Long, governatore generale negli anni 20.\nDopo aver preso il controllo del Vietnam, i giapponesi stabilirono la sede del loro esercito nel palazzo. Successivamente, verso la fine del conflitto, dei raid aerei americani portarono alla completa distruzione dell'edificio. Del maestoso complesso non restano oggi che due grandi statue bronzee di leoni, posizionate nel \"Parco della Riunificazione\" nel distretto di Hai Ba Trung."}
{"id": "8447956", "revid": "465169", "url": "https://it.wikipedia.org/wiki?curid=8447956", "title": "Bess (album)", "text": "Bess \u00e8 l'album di debutto eponimo della cantante finlandese Bess, pubblicato il 22 novembre 2019 su etichetta discografica Universal Music Finland."}
{"id": "8447957", "revid": "363629", "url": "https://it.wikipedia.org/wiki?curid=8447957", "title": "Sistema Lutheran", "text": "Il sistema Lutheran \u00e8 uno dei 38 sistemi di gruppi sanguigni, basato sulla presenza di antigeni chiamati \"Lutheran\" sulle superfici dei globuli rossi.\nSono noti 19 antigeni Lutheran, che derivano dalle variazioni di un gene chiamato BCAM (\"Basal Cell Adhesion Molecule\", molecola di adesione delle cellule basali).\nIl sistema si basa sull'espressione di due alleli codominanti, designati \"Lua\" e \"Lub\". Gli antigeni \"Aua\" e \"Aub\", noti come antigeni Auberger, una volta si pensava costituissero un gruppo sanguigno separato, ma si sono dimostrati antigeni Lutheran derivanti da variazioni del gene BCAM.\nIl fenotipo Lu(a-b+) \u00e8 il pi\u00f9 comune in tutte le popolazioni; i fenotipi Lu(a+b-) e Lu(a+b+) si trovano con varie frequenze; il fenotipo Lu(a-b-) non \u00e8 comune: sebbene presente nel feto, a volte \u00e8 causa di eritroblastosi fetale o di reazioni trasfusionali."}
{"id": "8447959", "revid": "228587", "url": "https://it.wikipedia.org/wiki?curid=8447959", "title": "Chiesa di San Michele Arcangelo (Scicli)", "text": "La chiesa di San Michele Arcangelo e l'annesso monastero Agostiniano (Suore) costituiscono un aggregato religioso ubicato lungo la via Francesco Mormino Penna nel centro storico della cittadina di Scicli.\nStoria.\nEdificio tra i pi\u00f9 antichi, totalmente ricostruito dopo il terremoto del Val di Noto del 1693, inserito in un contesto di altri poli monumentali scampati alle devastanti distruzioni. Nel tessuto urbano assieme alla chiesa di San Giovanni Evangelista e alla chiesa di Santa Teresa d'Avila costituisce la dorsale scenografica del centro storico. Separato ad occidente da quest'ultima e dalle strutture del primitivo monastero delle Carmelitane Scalze, dalla via Santa Teresa.\nI lavori di riedificazione furono iniziati nella seconda met\u00e0 del XVIII secolo dall'architetto modicano Michelangelo Alessi, e si conclusero nel 1750 circa sotto la guida dell'architetto Fama Buzzi Giuseppe di Palermo.\nEsterno.\nIl prospetto in conci \u00e8 ripartito su tre ordini con conformazione convessa lungo l'asse centrale comprendente l'unico varco d'accesso frontale, il finestrone, la monofora e il frontone. Il particolare architettonico \u00e8 compreso tra coppie di colonne con capitelli corinzi e semplici paraste della cella campanaria. \nNel primo ordine insiste il portale delimitato da coppie di paraste, sormontato con cornice intramezzata da uno scudo coronato con cuore trafitto e conchiglia. Un elaborato marcapiano separa il secondo ordine - anch'esso delimitato da coppie di paraste - che mostra al centro un finestrone arricchito da ghirlande floreali e chiuso da una gelosia in ferro battuto. Sui dadi aggettanti del marcapiano curvilineo fanno bella mostra due grandi vasi fiammati. \nInfine il terzo ordine dai volumi ridotti e terrazzamenti laterali decorati da grate. Coppie di lesene sormontate da capitelli corinzi inquadrano la cella campanaria con unica grande monofora. La facciata si chiude in alto con un doppio timpano triangolare, il primo spezzato. Una decorazione con volute, sfera e croce apicale in ferro battuto, chiudono la prospettiva.\nIngresso laterale arrotondato da una liscia strombatura appositamente realizzata per non appesantire il prospetto laterale della chiesa e preceduto da cinque gradini che seguono l'andamento digradante della strada. Nella controfacciata un grande arco sostiene il coro - cantoria decorata da grande grata.\nInterno.\nImpianto ad aula ellittica preceduta da un endonartece biabsidato e abside semicilindrica. La ricchissima decorazione policroma realizzata da Giuseppe Sesta Poliziano \u00e8 caratterizzata da innumerevoli stucchi, affreschi, pitture e sculture. Decorazioni riproducono strumenti musicali ai lati dell'organo, collocato su un balcone interno con ringhiera in ferro battuto sorretto da quattro colonne ioniche sul lato sinistro, a destra la cantoria. Episodi biblici come affreschi sono riprodotti nei quadroni della volta di tema agostiniano realizzate da Gaetano di Stefano.\nIl pavimento in pietra pece di Ragusa e pietra bianca di Comiso, ripropone la classica fantasia a scacchiera e un unico abbellimento geometrico \u00e8 realizzato nella parte centrale dell'abside. \nAi lati dell'aula quattro altari minori ricavati in arcate, elementi caratterizzati da architetture neoclassiche costituite da colonne ioniche sormontate da timpano triangolari. All'interno delle rispettive edicole si collocano le tele opere di Gaetano Di Stefano, di Chiaramonte Gulfi,\nPresbiterio.\nNell'abside campeggia un grandioso altare neoclassico contenente una tela di forma ovale raffigurante la \"Madonna del Buon Consiglio\", opera del XVIII secolo.\nAltare Maggiore.\nNell'ordine superiore dell'Altare Maggiore vi \u00e8 la presenza di due medaglioni in marmo (bassorilievi) che raffigurano due scene bibliche:\nA sinistra, \"Giaele che uccide Sisara\", mentre a destra viene rappresentato \"lo svenimento di Ester\". \nNell'ordine inferiore vi \u00e8 un medaglione in marmo, sempre bassorilievo, con l'immagine di Sant'Agostino."}
{"id": "8447960", "revid": "1318658", "url": "https://it.wikipedia.org/wiki?curid=8447960", "title": "Prospero Provana", "text": "Biografia.\nProspero Provana \u00e8 stato un uomo d'affari e eretico antitrinitario italiano, naturalizzato polacco.\nEra di origini nobili, imparentato con Celio Secondo Curione. Ripar\u00f2 in Polonia, insieme al fratello Troiano, negli anni cinquanta per sfuggire alla persecuzione dell'inquisizione. \nFu un pubblico ufficiale polacco e appaltatore delle imposte sul sale, nonch\u00e9 il primo direttore del servizio postale reale polacco, che congiungeva Cracovia a Venezia, organizzato nel 1558 su richiesta del re Sigismondo Augusto.\nNella sua residenza a Cracovia, si sono incontrati i principali sostenitori dell'antitrinitarismo, tra cui Fausto Sozzini e Giovanni Michele Bruto. Nel 1562 il medico eretico Giorgio Biandrata gli regal\u00f2 i suoi libri. Invit\u00f2 l'umanista Pietro Stratorio a redigere la prima grammatica della lingua polacca, tradotta in latino e stampata nel 1568 con dedica al vescovo riformato Andrea Dudith-Sbardellati. Nel 1580 ebbe luogo una disputa tra il principale pensatore protestante polacco Jerzy Szoman e il famoso predicatore gesuita Piotr Skarga.\nSigismondo Augusto gli concesse il privilegio di gestire il servizio postale il 18 ottobre 1558. L'ufficio postale doveva gestire le corse cadenzate con cavalli. Anche i privati potevano usarlo, nonostante il costo elevato imposto dal monarca. Tuttavia Provana entr\u00f2 rapidamente in conflitto con la famiglia Thurn und Taxis, che controllava i collegamenti postali in Austria, Ungheria e Italia. Ci\u00f2 port\u00f2 alla revoca del monopolio postale dopo quattro anni. Il servizio postale fu poi affidato al gestore della posta imperiale in Tirolo, Cristoforo de Taxis (1562), quindi a Pietro Maffon (1564) di Brescia.\nNegli anni '70 del XIX secolo divenne uno staroste. Ebbe dal re Stefano I B\u00e1thory la direzione delle saline di Cracovia; con la sua gestione le miniere di Wieliczka ebbero grande sviluppo.\nIl monopolio delle saline gli rese pi\u00f9 facile condurre progetti di produzione di birra privati. Insieme a un ebreo, Joachim di Brest-Litovsk, costru\u00ec una salina a B\u0119dzin e nella vicina Ujejscu. Questa attivit\u00e0, sostenuta da Stefano B\u00e1thory, che proibiva l'esportazione del sale di Wieliczka in Slesia, port\u00f2 profitti al successore di Provana come staroste.\nNella sua casa di Cracovia avvenne una famosa disputa tra Jerzy Szoman attivista riformatore con il gesuita Piotr Skarga. In questo elegante palazzo sono stati ospitati importanti antitrinitari italiani, tra i quali Giorgio Biandrata, Bernardino Ochino, Giovanni Alciato, Fausto Sozzini e Giovanni Valentino Gentile.\nIl nunzio apostolico in Polonia Giovanni Andrea Caligari nel 1581 cerc\u00f2 di indurre Andrea Dudith-Sbardellati e Prospero Provana a rientrare in seno alla Chiesa cattolica mediante l'intercessione di Giovanni Michele Bruto.\nNel giugno 1584, poco prima di morire, abiur\u00f2 e si riconcili\u00f2 col cattolicesimo.\n\u00c8 sepolto nella chiesa domenicana di Santa Trinit\u00e0 a Cracovia, dove \u00e8 stata conservata la sua lapide manierista."}
{"id": "8447961", "revid": "713168", "url": "https://it.wikipedia.org/wiki?curid=8447961", "title": "Palazzo Arlotta", "text": "Il Palazzo Arlotta \u00e8 un palazzo storico di Napoli, ubicato in via Chiatamone.\nStoria e descrizione.\nIl palazzo venne costruito negli anni '70 del XIX secolo (decennio in cui cominci\u00f2 la discussa colmata della litoranea di Chiaia), su commissione della ricca famiglia di banchieri e imprenditori Arlotta. \nSi presenta come un austero edificio neorinascimentale di quattro piani, con basamento in bugnato liscio, cornicione ornamentale aggettante sopra l'ultimo piano e portale d'accesso su via Chiatamone (e non su via Partenope). Il breve androne, con a destra lo scalone di rappresentanza ornato da una balaustra marmorea finemente lavorata, introduce a un insolito cortile semicircolare. Il piano nobile, abbellito in molte sale da decorazioni di gusto eclettico del pittore bolognese Rinaldo Casanova (lungamente attivo tra Napoli e Bari), ospita l'Istituto di Cultura Meridionale; mentre gli appartamenti degli altri piani sono adibiti ad abitazioni e studi professionali."}
{"id": "8447963", "revid": "46936", "url": "https://it.wikipedia.org/wiki?curid=8447963", "title": "Coppa araba 1988", "text": "La Coppa araba 1988 (\u0643\u0623\u0633 \u0627\u0644\u0639\u0631\u0628 1988) fu la quinta edizione della Coppa araba, competizione calcistica per nazionali organizzata dalla UAFA. La competizione si svolse in Arabia Saudita dall'8 luglio al 21 luglio 1988 e vide la partecipazione di 10 squadre: , , , , , , , , e .\nLa UAFA organizz\u00f2 questa competizione dal 1963 al 2012 a cadenza variabile. Sebbene la competizione non sia stata ufficialmente cancellata, non ci pi\u00f9 eventi dal 2012: si sono avute in totale 9 edizioni pi\u00f9 2 edizioni annullate (l'edizione del l'ultima del 1982 a causa della Guerra del Libano, mentre quella del 2009 per mancanza di sponsor). Durante la lunga interruzione che si \u00e8 avuta tra il 1966 e il 1985, il torneo fu rimpiazzato (o rinominato) dalla Coppa della Palestina, di cui tre edizioni si giocarono negli anni '70. L'edizione del 1992 \u00e8 stata parte integrante dei giochi arabi disputati in Siria.\nFase finale.\nFase a gruppi.\nGruppo A.\n e qualificati alle semifinali.\nGruppo B.\n e qualificati alle semifinali."}
{"id": "8447990", "revid": "1904984", "url": "https://it.wikipedia.org/wiki?curid=8447990", "title": "Mandelli (famiglia)", "text": "La famiglia Mandelli \u00e8 un nobile casato lombardo attestato a Milano dal secolo XI e, dalla seconda met\u00e0 del XIV secolo, nel Piacentino. \nStoria.\nForse originari dell'omonimo borgo sul lago di Como, i Mandelli sono attestati nella documentazione disponibile dall\u2019XI secolo, quando figurano tra i vassalli dell'arcivescovo di Milano, quali titolari di diritti di pesca sul lago di Biandronno, a integrazione di cospicue propriet\u00e0 fondiarie nella zona del lago di Varese . Successivamente esponenti del casato assunsero un ruolo di spicco nel governo comunale di Milano: Anselmo Mandelli e il figlio Tazio o, ancora, Robaconte, rappresentarono con grande frequenza le istituzioni ambrosiane nell'ordinaria amministrazione ma anche nella politica perseguita dal comune negli anni del conflitto con Federico I Hohenstaufen. Nel 1212 il sostegno che i Mandelli accordarono a Ottone IV nel confronto con Innocenzo III per il riconoscimento del titolo imperiale valse ad Alberto Mandelli l\u2019investitura di \"castra,\" ville e corti nel territorio di Mozzanica, nella diocesi di Cremona; alla politica di infeudazioni attuata da Ottone tra il 1210 e il 1212 per assicurarsi il favore di influenti famiglie milanesi contro il pontefice potrebbe risalire anche l'esercizio della giurisdizione sul villaggio di Maccagno Inferiore, che la memoria famigliare attribuiva invece a pi\u00f9 risalenti concessioni di Ottone I di Sassonia e del Barbarossa, a tutt'oggi per\u00f2 prive di riscontri documentari . Durante lo scontro tra i comuni padani e Federico II i Mandelli ottennero numerose podesterie di citt\u00e0 dell'Italia centro-settentrionale alleate o suddite di Milano. Nel corso del XIV secolo le fortune della famiglia si consolidarono grazie al sostegno offerto ai Visconti: nel 1311, un Mandelli compare tra i garanti di Matteo Visconti in occasione della riconciliazione di questi con Cassone Della Torre; il matrimonio tra Guido Mandelli e Floramonda, figlia di Matteo Visconti, consacr\u00f2 le fortune della famiglia, che si inser\u00ec entro le file dell\u2019officialit\u00e0 signorile soprattutto con Matteo e Giovanni Mandelli, figli di Guidetto, e ampli\u00f2 la propria rete di relazioni grazie a importanti matrimoni con esponenti degli Anguissola di Piacenza, dei Del Carretto di Savona, e, nella prima met\u00e0 del Quattrocento, dei Rusca di Como.\nNel frattempo, nel 1383, l'infeudazione di Caorso a Ottone Mandelli di Pietro avviava anche le fortune di un ramo famigliare radicatosi nel Piacentino verso la met\u00e0 del Trecento e destinato a divenire, gi\u00e0 dalla prima met\u00e0 del Quattrocento, un imprescindibile referente dei Visconti e, successivamente degli Sforza.\nSi ha notizia di un ramo della famiglia installatosi fra il XIII e il XV secolo nelle campagne a nord-est di Milano, nel quale i Mandelli gi\u00e0 possedevano numerosi beni. A comprovare tale presenza esistono numerosi atti notarili, legati alla compravendita e all'affitto di terreni. Fra gli esponenti principali si annoverano ben tre priori del monastero dei Canonici del Santo Sepolcro di Camuzzago, cio\u00e8 Martino Mandelli (dal 1410 al 1436), Gabriele Mandelli (dal 1436 al 1468) e Giovanni Erasmo Mandelli (dal 1468 al 1474). Da notare \u00e8 il toponimo di Torrazza dei Mandelli, frazione del comune di Cambiago, probabilmente in origine parte dei beni fondiari del casato. In periodi pi\u00f9 recenti, nel 1541, rimane traccia di un Francesco Mandelli console di Cambiago.\nEsponenti importanti.\nAnselmo (senior): fu tra gli otto consoli milanesi che nel 1162 presentarono a Federico Barbarossa la resa della citt\u00e0.\nAnselmo (junior): figlio di Anselmo senior, fu console a Milano nel 1167 e a Piacenza nel 1170.\nAntonio: figlio di Anselmo senior, era podest\u00e0 a Bologna nel 1183, quando rappresent\u00f2 il comune emiliano a Costanza.\nTazio: figlio di Anselmo senior, fu console a Milano nel 1172, nel 1192, nel 1200 e podest\u00e0 a Milano nel 1203.\nRobaconte: era console di Milano nel 1196, quando presiedette alla pace tra Milano e Como; nel 1203 fu tra i \"consiliarii\" del comune di Milano che presenziarono alla conclusione dei patti tra Tortonesi e Milanesi per il transito da darsi ai negoziatori .\nGuido: membro del consiglio del comune di Milano nel 1245.\nOttolino: figlio di Guido, nel 1274 fu tra i Milanesi banditi da Milano a opera dei Della Torre ma dopo la battaglia di Desio rientr\u00f2 in citt\u00e0 al seguito di Ottone Visconti. Incaricato dal Comune di Milano di concludere una importante lega con Brescia e Piacenza nel 1283, nella seconda met\u00e0 del Duecento ottenne numerose podesterie in importanti citt\u00e0 dell'Italia centro-settentrionale (Pisa, Brescia, Padova, Asti).\nGuido (o Guidetto): figlio di Ottolino, nel 1295 contrasse matrimonio con Floramonda, figlia di Matteo I Visconti, consolidando le relazioni del casato con i signori di Milano.\nMatteo: figlio di Guido, fu consigliere di Gian Galeazzo Visconti e titolare di numerose cariche entro l'amministrazione del ducato.\nGiovanni: figlio di Guido, fu membro di spicco dell'entourage dell'arcivescovo e signore di Milano Giovanni Visconti e titolare di cariche di rilievo entro l'amministrazione del dominio.\nOttone: figlio di Pietro e di Mazabora Crivelli, fu tra i pi\u00f9 affidabili sostenitori di Gian Galeazzo Visconti, che nel 1383 gli confer\u00ec in feudo Caorso, determinando cos\u00ec il radicamento di questo ramo della famiglia nel Piacentino. Nel 1385 acquist\u00f2 dal conte Antoniolo Porro il \"castrum\" e il territorio di Piovera e due anni pi\u00f9 tardi ottenne da Gian Galeazzo Visconti l'investitura di Dovera e Postino. Fu tra i sostenitori della duchessa Caterina Visconti, che nel 1402 gli cedette la localit\u00e0 di Pecetto Alessandrino, quale pegno di cospicui prestiti.\nAntonio, Tobia e Raffaele: figli di Pietro, continuarono il radicamento della famiglia nell'Alessandrino, ottenendo la conferma del feudo di Pecetto e acquisendo il controllo di Motta, ceduto loro dalla famiglia Sardi e infeudato a Raffaele da Filippo Maria Visconti nel 1440."}
{"id": "8447991", "revid": "729019", "url": "https://it.wikipedia.org/wiki?curid=8447991", "title": "Tatra 72", "text": "Il Tatra 72 era un autocarro militare leggero su telaio 6\u00d74 e 1,5 t di portata, prodotto dall'azienda cecoslovacca Tatra di Kop\u0159ivnice. In diversi allestimenti fu usato dall'Esercito francese e dalla Aeronautica durante la seconda guerra mondiale. Derivato del Tatra 26, venne prodotto in massima parte per l'esercito cecoslovacco e venne realizzato su licenza dalla Lorraine-Dietrich come Lorraine 72. Sullo stesso telaio venne realizzata anche l'autoblindo OA vz. 30. Tra il 1933 e il 1937 vennero realizzati 320 mezzi, inclusi 51 telai per le autoblindo, e circa 200 mezzi su licenza. Il successore del mezzo fu il Tatra 82.\nStoria.\nIl \"Tatra 72\" \u00e8 stato sviluppato nel 1933 modificando il precedente Tatra 26/30 secondo i requisiti dell'Istituto tecnico militare e dell'aviazione. La modifica pi\u00f9 importante fu l'adozione del motore della Tatra 52, pi\u00f9 grande e potente. Il telaio fu rinforzato e modificato, i freni meccanici sostituiti da freni idraulici. Le versioni da trasporto materiale ricevettero le ruote gemellate sugli assi posteriori. Il mezzo cos\u00ec ottenuto venne acquistato dall'esercito cecoslovacco nei numeri e nelle versioni originariamente previste per il predecessore Tatra 26/30, per un totale di 219 autocarri. La maggior parte di questi, 100 mezzi, vennero allestiti con pianale di carico, i restanti come posto comando, posto telefonico, porta-arma e alcuni carri fotoelettrica antiaerea. Le macchine furono consegnate tra il 1934 e il 1935, dimostrandosi affidabili e potenti. Cinquantuno telai vennero usati per realizzare le autoblindo OA vz. 30, inizialmente progettate su base Tatra 26/30. Un limitato numero di autocarri con carrozzeria aperta vennero esportati in Cina\nTatra produsse anche quattro autobus (con calandra del tipo successivo Tatra 82).&lt;ref name=\"MJ12/2018\"&gt;&lt;/ref&gt; e 30 chassis nudi per allestimenti civili. Numerosi furono acquistati dell'esercito svizzero. Un numero minore di autocarri fu acquistato da utenti civili, compreso un esemplare acquistato dall'esploratore Ji\u0159\u00ed Baum e allestito per le sue spedizioni intercontinentali nel 1935.\nTecnica.\nMotore e trasmissione.\nIl \"Tatra 72\" era alimentato da un motore a benzina a quattro cilindri contrapposti, raffreddato ad aria con valvole in testa. Il motore aveva una cilindrata di 1910 cm\u00b3 (alesaggio 80 mm, corsa 95 mm). Raggiungeva la massima potenza di 22 kW (30 CV) a 2650 giri/min. La miscela di carburante \u00e8 preparata da un carburatore Zenith 30T (U30) o Solex 30 BFVC. Il motore si trova nella parte anteriore, sopra l'asse sterzante. Il cambio meccanico era a quattro velocit\u00e0, con frizione a secco, e cambio a due velocit\u00e0 nella scatola differenziale dell'assale posteriore. L'impianto elettrico funzionava a 12 V, che alimentava l'accensione magnetica Bosch o Scintilla.\nTelaio.\nLa base del telaio era un tubolare in acciaio centrale, dotato nella parte anteriore di una flangia per il motore e il blocco di trasmissione. Alla parte posteriore si articolavano due assi motori pivotanti. Questi sono sospesi su ciascun lato da una comune molla a balestra semiellittica. L'asse anteriore, non motore, avevano una sospensione indipendente dei semiassi, sospesa da una molla a balestra semiellittica trasversale. Gli assi posteriori erano dotati di bloccaggi differenziali (primo o entrambi gli assi). La carreggiata delle ruote anteriori era di 1300 mm, quella posteriore di 1300 mm (con ruota gemellata 1692 mm). L'interasse era di 2200 mm (corto) o 2900 mm (lungo) + 920 mm. L'altezza da terra sotto gli assi era di 220 mm. L'auto era dotata di freni a tamburo idraulici del sistema su tutte le ruote. Le ruote erano dischi da diciotto pollici (venti pollici per versioni militari) con pneumatici da 5,50 \u00d7 18 \"o 6,50 \u00d7 20\".\nAllestimenti.\nLa cabina dell'auto era di costruzione mista, con un telaio di legno ricoperto di lamiera d'acciaio. L'esercito cecoslovacco impieg\u00f2 i seguenti allestimenti militari:\nDimensioni e prestazioni.\nI dati variano in base all'allestimento. Dati riferiti al veicolo posto comando:"}
{"id": "8447994", "revid": "77594", "url": "https://it.wikipedia.org/wiki?curid=8447994", "title": "Esposizione di Hanoi", "text": "L'Esposizione di Hanoi fu un grande evento espositivo internazionale tenutosi nella citt\u00e0 di Hanoi dal 16 novembre 1902 al 15 febbraio 1903.\nSito.\nPer l'occasione Hanoi si dot\u00f2 di un nuovo e appositamente costruito complesso espositivo, noto come il Grand Palais, progettato da Adolphe Bussy.\nPartecipanti.\nAlla fiera vennero esposti prodotti francesi e provenienti dal suo vasto impero coloniale. L'esposizione vide inoltre la partecipazione di diversi territori del sudest asiatico quali Birmania, Ceylon, Cina, Indie orientali olandesi, Formosa, India, Giappone, Malacca, Filippine, Siam e Singapore."}
{"id": "8447996", "revid": "767487", "url": "https://it.wikipedia.org/wiki?curid=8447996", "title": "Anniina", "text": "Biografia.\nAnniina \u00e8 salita alla ribalta nel 2015 con la sua partecipazione a \"The Voice of Finland\", dove \u00e8 stata eliminata nella fase dei duelli. Due anni dopo ha vinto l'ottava edizione del talent show finlandese \"Idols\". Dopo aver firmato un contratto con la Universal Music Finland, ha pubblicato il suo singolo di debutto, \"Syv\u00e4\u00e4n p\u00e4\u00e4h\u00e4n\", che ha debuttato alla 12\u00aa posizione della Suomen virallinen lista ed \u00e8 stato certificato disco d'oro con oltre 20.000 unit\u00e0 vendute a livello nazionale. Il suo album di debutto, \"S\u00e4 et tunne mua\", \u00e8 uscito il 4 ottobre 2019."}
{"id": "8447997", "revid": "228587", "url": "https://it.wikipedia.org/wiki?curid=8447997", "title": "Servilio de Oliveira", "text": ""}
{"id": "8447998", "revid": "6923", "url": "https://it.wikipedia.org/wiki?curid=8447998", "title": "Teoriche del giallo", "text": "Le teoriche del giallo studiano il funzionamento narrativo, le trasformazioni storiche e le motivazioni sociologiche dei racconti di genere poliziesco, \"noir\" e \"thriller\", o comunque rappresentativi di altre declinazioni del genere giallo.\nFin dalle sue origini nella prima parte dell'Ottocento, le moderne narrazioni di genere giallo hanno stimolato analisi approfondite da parte di scrittori, critici e teorici della letteratura, filosofi, sociologi della cultura e altri studiosi nel campo delle scienze umane e sociali. Gli autori di romanzi polizieschi sono stati i primi a ragionare sul proprio lavoro. Gi\u00e0 nei primi anni Quaranta dell'Ottocento, Edgar Allan Poe (ne \"I delitti della Rue Morgue\", 1841) ed Eug\u00e8ne Sue (ne I misteri di Parigi, 1842-1843) inserirono all'interno dei loro racconti e romanzi riflessioni sul funzionamento del genere che stavano contribuendo a creare. Tra i tanti scrittori che hanno partecipato a questo dibattito si contano non soltanto autori attivi in questo genere, come G. K. Chesterton, Carolyn Wells, Raymond Chandler, Jean-Patrick Manchette, Jean-Claude Izzo e Massimo Carlotto, ma anche scrittori e poeti come T. S. Eliot, George Orwell e W.H. Auden. Alcuni dei maggiori critici e teorici della letteratura del Novecento, come Viktor \u0160klovskij, Edmund Wilson, Umberto Eco, Cvetan Todorov, Fredric Jameson e Peter Brooks si sono occupati in modo approfondito del romanzo poliziesco. Analisi sociologiche e ideologiche del giallo, spesso di orientamento marxista, sono state proposte da Siegfried Kracauer, Ernst Mandel, Stephen Knight e Franco Moretti. Filosofi come Ernst Bloch, Walter Benjamin e Ludwig Wittgenstein si sono occupati e/o erano avidi lettori di romanzi di questo genere. Il regista e teorico del cinema Sergej \u0116jzen\u0161tejn ha dedicato pi\u00f9 di un saggio a questo tema, mentre Alfred Hitchcock ha offerto fondamentali riflessioni per l'analisi del thriller cinematografico attraverso le sue interviste. Studi di impianto psicoanalitico del poliziesco, e in particolare del noir cinematografico, sono stati proposti dai teorici di orientamento lacaniano come Slavoj \u017di\u017eek e Joan Copjec. Lo stesso Jacques Lacan dedic\u00f2 una sessione del suo celebre seminario all'analisi del racconto di Poe \"I delitti della Rue Morgue\" e scelse proprio il testo di quella conferenza per aprire la raccolta dei suoi \"Scritti\" (1966). Tra i contributi pi\u00f9 influenti per la teorizzazione del romanzo poliziesco si deve citare anche il saggio \"Spie\" (1979) dello storico Carlo Ginzburg."}
{"id": "8448000", "revid": "1924342", "url": "https://it.wikipedia.org/wiki?curid=8448000", "title": "Syv\u00e4\u00e4n p\u00e4\u00e4h\u00e4n", "text": "Syv\u00e4\u00e4n p\u00e4\u00e4h\u00e4n \u00e8 un singolo della cantante finlandese Anniina, pubblicato il 1\u00ba dicembre 2017 su etichetta discografica Universal Music Finland come primo estratto dall'album \"S\u00e4 et tunne mua\"."}
{"id": "8448001", "revid": "228587", "url": "https://it.wikipedia.org/wiki?curid=8448001", "title": "Adem Kilicci", "text": ""}
{"id": "8448003", "revid": "767487", "url": "https://it.wikipedia.org/wiki?curid=8448003", "title": "Ge\u014drgios Zaim\u012bs", "text": "Partecip\u00f2 a tre edizioni delle Olimpiadi estive: 1960, 1964, 1968. Nella prima si aggiudic\u00f2 la medaglia d'oro nel dragone, mentre in quelle successive rimase escluso dal podio."}
{"id": "8448005", "revid": "228587", "url": "https://it.wikipedia.org/wiki?curid=8448005", "title": "Adrian Palomares", "text": ""}
{"id": "8448007", "revid": "228587", "url": "https://it.wikipedia.org/wiki?curid=8448007", "title": "Adriana Araujo", "text": ""}
{"id": "8448009", "revid": "228587", "url": "https://it.wikipedia.org/wiki?curid=8448009", "title": "Agustin Costa Repetto", "text": ""}
{"id": "8448024", "revid": "1318658", "url": "https://it.wikipedia.org/wiki?curid=8448024", "title": "Parco nazionale di Takamanda", "text": "Il parco nazionale di Takamanda \u00e8 un parco nazionale del Camerun situato al confine con la Nigeria.\nNel febbraio del 2018 \u00e8 stato iscritto nella lista dei candidati all'inclusione nel patrimonio dell'umanit\u00e0 dell'UNESCO.\nNel 1934 l'amministrazione coloniale britannica design\u00f2 l'area come riserva forestale finalizzata allo sfruttamento del legname, il parco venne istituito nel 2008 come parte, insieme al Parco nazionale di Cross River della Nigeria, di un'area protetta transfrontaliera creata a tutela della popolazione di gorilla di Cross-River, la specie di gorilla pi\u00f9 in pericolo di estinzione con una popolazione complessiva stimata di 200-250 individui. Un terzo circa della popolazione totale di questa specie vive in in questa zona.\nGeografia.\nIl parco nazionale si trova nel Camerun sud-occidentale, al confine con la Nigeria nella Regione del Sud-Ovest.\n\u00c8 stato istituito nel 2008 e fa parte di un corridoio della biosfera al quale appartengono anche l'area dell'Okawango del Parco nazionale di Cross River il Afi Mountain Wildlife Sanctuary e il Mbe Mountains Community Wildlife Sanctuary.\nIl parco \u00e8 attraversato da numerosi fiumi e corsi d'acqua che fluiscono verso sud nei fiumi Makone e Magbe, il territorio si estende da un'altitudine minima di 115 m s.l.m. fino ai 1706 m s.l.m. verso est e nord comprendendo diversi ecosistemi. Il clima \u00e8 prevalentemente umido con precipitazioni abbondanti, la temperatura media annuale \u00e8 pari a 27\u00a0\u00b0C.\nFauna.\nNel parco si trovano 22 specie di mammiferi tra i quali spiccano diversi primati: oltre al gi\u00e0 citato gorilla di Cross-River vi si trovano esemplari di scimpanz\u00e9 del Camerun, il drillo, il cercopiteco di Preuss, il cercopiteco dalle orecchie rosse e il cercopiteco coronato.\nTra le altre specie l'elefante africano della foresta, il potamochero, il cefalofo azzurro, il bufalo della foresta, il cefalofo dal dorso giallo.\nLe specie di rettili e anfibi sono 75 che rappresentano circa il 30% delle specie presenti in Camerun. Tra di essi l'osteolemo classificato come vulnerabile.\nNel parco sono state inventariate 67 specie di libellule su un totale complessivo di 182 specie presenti nella regione, 111 le specie di farfalle.\nNei numerosi corsi d'acqua sono state individuate 54 specie di pesci, una delle zone con la pi\u00f9 elevata diversit\u00e0 dell'Africa Occidentale.\nFlora.\nAlla progressiva variazione della quota del terreno corrisponde una variazione degli ambienti permettendo la presenza di un ampio numero di microhabitat. Nel parco sono state inventariate oltre 1000 tipi di piante di 953 specie diverse.\nIl territorio del parco si suddivide in cinque habitat principali, la parte pianeggiante \u00e8 caratterizzata da foreste pluviali di tipo atlantico, lungo i numerosi corsi d'acqua si trovano foreste tipiche fascia riparia soggette a frequenti esondazioni, le foreste sulle pendici dei rilievi sono caratterizzate dalla presenza di esemplari \"Lophira alata\", progredendo vero quote pi\u00f9 elevate nella foresta aumentano gli esemplari di \"Cyatheales\" come la \"Alsophila manniana\" e di piante epifite come le orchidee, infine l'area montana (tra gli 800 e i 1.500 m) caratterizzata da \"Balsaminaceae\", \"Acanthaceae\" e \"Costaceae\"."}
{"id": "8448027", "revid": "228587", "url": "https://it.wikipedia.org/wiki?curid=8448027", "title": "Aksel Nommela", "text": ""}
{"id": "8448028", "revid": "47767", "url": "https://it.wikipedia.org/wiki?curid=8448028", "title": "BES", "text": ""}
{"id": "8448032", "revid": "46936", "url": "https://it.wikipedia.org/wiki?curid=8448032", "title": "Coppa araba 1992", "text": "La Coppa araba 1992 (\u0643\u0623\u0633 \u0627\u0644\u0639\u0631\u0628 1992) fu la sesta edizione della Coppa araba, competizione calcistica per nazionali organizzata dalla UAFA. La competizione si svolse in Siria dall'8 settembre al 17 settembre 1992 e vide la partecipazione di 6 squadre: , , , , e .\nLa UAFA organizz\u00f2 questa competizione dal 1963 al 2012 a cadenza variabile. Sebbene la competizione non sia stata ufficialmente cancellata, non ci pi\u00f9 eventi dal 2012: si sono avute in totale 9 edizioni pi\u00f9 2 edizioni annullate (l'edizione del l'ultima del 1982 a causa della Guerra del Libano, mentre quella del 2009 per mancanza di sponsor). Durante la lunga interruzione che si \u00e8 avuta tra il 1966 e il 1985, il torneo fu rimpiazzato (o rinominato) dalla Coppa della Palestina, di cui tre edizioni si giocarono negli anni '70. L'edizione del 1992 \u00e8 stata parte integrante dei giochi arabi disputati in Siria.\nFase finale.\nFase a gruppi.\nGruppo A.\n e qualificati alle semifinali.\nGruppo B.\n e qualificati alle semifinali."}
{"id": "8448033", "revid": "115491295", "url": "https://it.wikipedia.org/wiki?curid=8448033", "title": "Palazzo Pitteri", "text": "Palazzo Pitteri, anche conosciuto come Palazzo Plenario-Pitteri, \u00e8 un palazzo storico di Trieste, sito in piazza Unit\u00e0 d'Italia. Costruito nel 1780, \u00e8 il palazzo pi\u00f9 vecchio della piazza.\nStoria.\nLa costruzione del palazzo fu commissionata nel 1780 all'architetto friulano Ulderico Moro dal ricco negoziante Domenico Plenario. Nel 1801 l'edificio venne acquistato da Giovanni Iovovitz, e nel 1834 pass\u00f2 a Leopoldo Pitteri, a cui si deve il nome con cui \u00e8 maggiormente conosciuto. \nNel 1810 il geografo e letterato Domenico Rossetti De Scander fond\u00f2 nei locali al piano terra del palazzo la prima sede della Societ\u00e0 di Minerva, che si proponeva di promuovere l'arte e la cultura della citt\u00e0 di Trieste.&lt;br&gt;\nNel 1880 al piano terra del palazzo venne aperto il Caff\u00e8 Flora, usato come ritrovo dai coristi del vicino Teatro Verdi.\nNel 1937 il piano terra venne ristrutturato e modificato, mentre nel 1982 lo studio di architettura Celli Tognon segu\u00ec una ristrutturazione generale dell'edificio, senza per\u00f2 modificare l'originale facciata settecentesca su Piazza Unit\u00e0 d'Italia.\nIn un appartamento di Palazzo Pitteri trascorse gli ultimi anni il musicista triestino Lelio Luttazzi, dopo essere tornato nella citt\u00e0 natale.\nDescrizione.\nIl palazzo, situato in Piazza Unit\u00e0 d'Italia tra il palazzo del municipio e il Grand Hotel Duchi d'Aosta, si articola in cinque piani. Il prospetto principale, che mostra elementi di stile tardo barocco e rococ\u00f2, \u00e8 composto da un corpo centrale leggermente aggettante dove si aprono cinque finestre per piano e due corpi laterali simmetrici con tre finestre ciascuno. \nA livello del piano terra e del primo piano la facciata \u00e8 rivestita con un bugnato liscio. Il secondo e terzo piano rappresentano i piani nobili e il corpo centrale \u00e8 scandito da sei lesene terminanti con un capitello ionico. Le finestre centrali dei piani nobili sono sormontate da frontoni di forme alternate triangolari e semicircolari; solo la finestra al centro del secondo piano \u00e8 dotata di un piccolo terrazzino ed \u00e8 sormontata da una profonda nicchia decorata con uno stemma. All'epoca della sua costruzione il palazzo era visto come un esempio di architettura moderna."}
{"id": "8448039", "revid": "767487", "url": "https://it.wikipedia.org/wiki?curid=8448039", "title": "Sini Yasemin", "text": "Biografia.\nNata da padre turco e da madre finlandese, Sini Yasemin ha firmato un contratto con la Universal Music Finland nella primavera del 2016. \u00c8 salita alla ribalta grazie ad una collaborazione con il cantante Raappana, \"Chilii\", che ha raggiunto la 6\u00aa posizione della Suomen virallinen lista ed \u00e8 stata certificata doppio disco di platino con oltre 80.000 unit\u00e0 vendute a livello nazionale.\nNel 2017 ha pubblicato \"Mun kaa\", il primo singolo estratto dal suo album di debutto, che \u00e8 stato pubblicato l'8 febbraio 2019 dopo altri quattro singoli. In particolare, \"Adoptoi mun syd\u00e4n\" \u00e8 diventato il suo maggiore successo come solista, avendo raggiunto la 12\u00aa posizione nella classifica dei singoli. L'album, intitolato \"Nime\u00e4 mut uudestaan\", ha debuttato al 10\u00ba posto in classifica ed \u00e8 stato certificato disco d'oro dopo aver totalizzato oltre 10.000 unit\u00e0 di vendita."}
{"id": "8448043", "revid": "228587", "url": "https://it.wikipedia.org/wiki?curid=8448043", "title": "Alejandro Goic Karmelic", "text": ""}
{"id": "8448048", "revid": "228587", "url": "https://it.wikipedia.org/wiki?curid=8448048", "title": "Bostjan Mervar", "text": ""}
{"id": "8448050", "revid": "1924342", "url": "https://it.wikipedia.org/wiki?curid=8448050", "title": "Nime\u00e4 mut uudestaan", "text": "Nime\u00e4 mut uudestaan \u00e8 l'album di debutto della cantante finlandese Sini Yasemin, pubblicato l'8 febbraio 2019 su etichetta discografica Universal Music Finland."}
{"id": "8448079", "revid": "977364", "url": "https://it.wikipedia.org/wiki?curid=8448079", "title": "Enerjet", "text": "Enerjet \u00e8 una compagnia aerea a basso costo canadese, con sede a Calgary mentre il suo hub principale \u00e8 l'Aeroporto Internazionale di Calgary.\nStoria.\nL'azienda \u00e8 stata costituita nel 2006 come NewAir and Tours da un piccolo gruppo di imprenditori mentre il 20 ottobre 2008 \u00e8 stata rinominata in Enerjet. La compagnia aerea \u00e8 nata come operatore charter, tuttavia il 20 dicembre 2018; l'amministratore delegato Tim Morgan ha annunciato che il vettore aereo sarebbe diventato un operatore low-cost.\nStruttura aziendale.\nPropriet\u00e0.\nLa compagnia aerea \u00e8 composta dai seguenti investitori:\nFlotta.\nA maggio 2020 la flotta Enerjet risulta composta dai seguenti aerei:\nFlotta storica.\nNel corso degli anni Enerjet ha operato con i seguenti modelli di aeromobili:"}
{"id": "8448084", "revid": "767487", "url": "https://it.wikipedia.org/wiki?curid=8448084", "title": "Mladen Vrankovi\u0107", "text": "Caratteristiche tecniche.\nCome calciatore era dotato fisicamente, era inoltre abile nel dribbling, dote che sfruttava in attacco.\nDa allenatore fu invece molto difensivista.\nCarriera.\nCalciatore.\nHa iniziato la carriera agonistica nell', con cui esordisce nella serie cadetta nella stagione 1957-1958, conclusasi con la retrocessione in terza serie.\nNel 1959 passa al , club neo-promosso nella massima serie jugoslava. Con il club del Quarnaro gioc\u00f2 per tre distinti periodi: dal 1\u00ba dicembre 1959 al 31 luglio 1963, dal 2 luglio 1967 al 31 luglio 1970 ed infine dal 20 gennaio 1972 al 21 febbraio 1973. Inoltre partecipa ad una edizione della Coppa Piano Karl Rappan, raggiungendo i quarti di finale nell'edizione 1962-1963.\nLa stagione seguente passa ai Kansas City Spurs, con cui prende parte alla prima stagione della NASL. Con gli \"Spurs\" raggiunge le semifinali del campionato, da cui vengono estromessi dai San Diego Toros.\nLa stagione successiva, sempre con gli \"Spurs\", sopravanzando di un punto gli Atlanta Chiefs, si aggiudica con la sua squadra la vittoria finale. Gioc\u00f2 anche nella decisiva vittoria contro i . Nella NASL 1970 Vrankovi\u0107 ed i suoi \"Spurs\" giungono al secondo posto della Northern Division, dietro ai futuri campioni nazionali Rochester Lancers.\nAllenatore.\nHa la prima esperienza nelle giovanili del , divenendo anche assistente di Josip Skoblar, e poi alla guida delle prime squadre dello e dell'.\nDal 1987 al 1989 guida il Rijeka per due stagioni nella massima serie jugoslava, ed inoltre raggiunge la finale della Kup Mar\u0161ala Tita 1986-1987, perdendola ai rigori contro l'. Nonostante la sconfitta lui e la squadra furono comunque acclamati dai tifosi al ritorno in citt\u00e0.\nLasciato il club del Quarnaro, ha una breve esperienza con i cadetti del , per poi tornare nel 1991 al Rijeka.\nAll'inizio degli anni '90 allena gli australiani del .\nNel 1995 torna brevemente ad allenare il Rijeka per due partite nella Prva hrvatska nogometna liga 1994-1995.\nNella stagione 2001-2002 torna alla guida dello Zadar, con cui ottiene il nono posto in campionato.\nHa allenato anche il , il , il ed il .\nNel 2021, alla sua morte, \u00e8 stato definito dal Rijeka come leggenda della storia del club."}
{"id": "8448088", "revid": "729019", "url": "https://it.wikipedia.org/wiki?curid=8448088", "title": "Ferrovia Hanoi-Haiphong", "text": "La ferrovia Hanoi-Haiphong (\"\u0110\u01b0\u1eddng s\u1eaft H\u00e0 N\u1ed9i\u2013H\u1ea3i Ph\u00f2ng\" in vietnamita) \u00e8 una linea ferroviaria a binario unico e scartamento metrico del Vietnam. Collega la capitale Hanoi con la citt\u00e0 di Haiphong, sulla costa del golfo del Tonchino. \u00c8 lunga 102 chilometri ed \u00e8 stata inaugurata il 16 giugno 1902 durante il dominio coloniale francese."}
{"id": "8448100", "revid": "484362", "url": "https://it.wikipedia.org/wiki?curid=8448100", "title": "Virtualizzazione a livello di sistema operativo", "text": "Virtualizzazione a livello di sistema operativo (detta anche OS-level virtualization o anche containerization) \u00e8 un termine preso in prestito dai sistemi di virtualizzazione per indicare un metodo di esecuzione delle applicazioni che isola le risorse hardware e software in uso da ognuna di esse, pur sempre all'interno di un solo e unico sistema operativo. Pi\u00f9 precisamente questo viene realizzato mediante la creazione di \"container\", cio\u00e8 pi\u00f9 istanze user space isolate tra di loro. Rispetto alla tradizionale virtualizzazione, qui si osserva la completa assenza delle cosiddette macchine virtuali e dei rispettivi sistemi operativi guest.\nDescrizione.\nUn programma in esecuzione in un tradizionale sistema operativo pu\u00f2 vedere tutte le risorse hardware e software disponibili (CPU, periferiche, cartelle, file, ecc.), mentre un programma in esecuzione all'interno di un container \u00e8 \"isolato\" nel senso che pu\u00f2 vedere solo le risorse che sono state assegnate a quel container.\nSui sistemi operativi Unix-like questa funzione pu\u00f2 essere vista come un'implementazione avanzata del meccanismo chroot, utilizzato comunemente per modificare la cartella root per il processo attualmente in esecuzione e i suoi figli. Il kernel fornisce inoltre una funzione di isolamento che limita le interferenze tra le attivit\u00e0 che si svolgono un container e l'altro.\nSpesso le istanze user space sono chiamate container (in Docker), ma ogni sistema pu\u00f2 specificare dei nomi diversi, come:\nPurtroppo in alcuni casi il termine \"container\" viene usato in modo ambiguo per indicare anche ambienti di virtualizzazione completa e tradizionale, all'interno di un sistema operativo host, come i cosiddetti \"Hyper-V Containers\" di Microsoft.\nVantaggi nelle prestazioni.\nRispetto alla tradizionale virtualizzazione completa (full-virtualization) si pu\u00f2 osservare:\nGestione delle risorse.\nLe risorse disponibili su un sistema operativo tradizionale sono:\nNormalmente, sui sistemi operativi l'accesso a queste risorse \u00e8 consentito ad ogni programma, in base al tipo di processo e in base all'utente che ha avviato il processo.\nAll'interno di un container, invece, si pu\u00f2 limitare ulteriormente la visibilit\u00e0 delle risorse solo ai processi eseguiti al suo interno.\nOgni container pu\u00f2 essere quindi un ambiente di esecuzione isolato, ed inoltre al suo interno possono essere eseguiti pi\u00f9 processi che possono eventualmente interagire tra loro\nFlessibilit\u00e0.\nLe diverse istanze di container devono essere create all'interno di un sistema operativo, il quale fornisce il kernel, che viene condiviso con tutti i container. Questo significa che, ad esempio, se si utilizza un sistema con kernel Linux, allora si potranno eseguire nei container esclusivamente programmi compatibili con il kernel Linux. Vi sono alcune eccezioni a questa limitazione, come nel kernel Illumos che dispone di una funzione Branded Zone, che permette di eseguire anche lo user space Linux.\nArchiviazione dei dati.\nIl file system \u00e8 quella risorsa che permette di organizzare e gestire i dati sotto forma di file e cartelle. Questo pu\u00f2 essere condiviso da tutte le applicazioni (anche quelle che si trovano in diversi container) e in tal caso, se un'applicazione modifica un file, in realt\u00e0 se ne crea una copia e si modifica solo quella (strategia copy-on-write). Questo sistema che si rivela pi\u00f9 efficiente rispetto alla creazione di un nuovo file system, come avviene in una tradizionale macchina virtuale (full-virtualization).\nRimane comunque la limitazione simile a quella vista sul kernel, per cui usando i container pu\u00f2 lavorare solo sullo stesso tipo di file system presente nel sistema operativo della macchina fisica.\nUna buona regola \u00e8 quella di consentire ad ogni container di avere accesso solo ad una sottocartella, invece che all'intero file system.\nImplementazioni.\nPer ottenere la virtualizzazione a livello di sistema operativo si possono utilizzare diverse applicazioni, come:"}
{"id": "8448103", "revid": "133557", "url": "https://it.wikipedia.org/wiki?curid=8448103", "title": "Samuel Marx", "text": ""}
{"id": "8448106", "revid": "1924342", "url": "https://it.wikipedia.org/wiki?curid=8448106", "title": "Singoli al numero uno in Argentina", "text": "La presente lista elenca i singoli alla posizione numero uno della classifica settimanale argentina, la \"Billboard\" Argentina Hot 100, redatta da \"Billboard\" Argentina, che sono state, nel corso delle settimane, le canzoni pi\u00f9 riprodotte sulle piattaforme di streaming a livello nazionale."}
{"id": "8448107", "revid": "1924342", "url": "https://it.wikipedia.org/wiki?curid=8448107", "title": "Nelli Matula", "text": "Biografia.\nNelli Matula \u00e8 nata in una famiglia di musicisti: suo padre \u00e8 un cantante e suonatore di chitarra e pianoforte, mentre sua madre \u00e8 suonatrice di violino. Ha iniziato a prendere lezioni di ballo all'et\u00e0 di tre anni. Dopo essersi diplomata dal liceo di Kallio nel 2015, ha iniziato a studiare per diventare pasticcera, affiancando l'attivit\u00e0 a lezioni di flauto e canto pop e jazz; si \u00e8 successivamente iscritta alla Facolt\u00e0 di Economia aziendale all'Universit\u00e0 di scienze applicate Haaga-Helia, ma ha abbandonato gli studi nell'autunno del 2018 per concentrarsi sulla sua carriera musicale.\nNel 2015 Nelli Matula ha registrato il brano \"Kato vaan\" con il produttore Johannes Naukkarinen. Hanno inviato la demo alla R\u00e4hin\u00e4 Records, che ha deciso di offrire alla cantante un contratto discografico, firmato nella primavera del 2016. \"Kato vaan\" \u00e8 stata pubblicata commercialmente come singolo di debutto di Nelli Matula. Nella fase iniziale della sua carriera si \u00e8 fatta conoscere partecipando a canzoni di altri cantanti; in particolare, ha collaborato con Robin al singolo \"Hula Hula\", che ha raggiunto la 5\u00aa posizione della Suomen virallinen lista.\nIl suo primo singolo come solista ad entrare nella top 20 finlandese \u00e8 stato \"T\u00e4\u00e4 ei oo ohi\", uscito a fine 2017, che ha raggiunto l'8\u00ba posto. Nel 2018 \u00e8 stata nominata agli Emma gaala, la principale cerimonia di riconoscimenti musicali in Finlandia, come migliore artista esordiente. Nell'estate successiva ha intrapreso la sua prima tourn\u00e9e da solista.\nNel 2019 la cantante ha firmato un contratto con la Universal Music Finland. Nello stesso anno due sue canzoni si sono piazzate in top 10: \"Helposti s\u00e4rkyv\u00e4\u00e4\" e \"Koske\" hanno raggiunto rispettivamente il 7\u00ba e il 5\u00ba posto. Il suo album di debutto, \"Jumalatar\", \u00e8 uscito il 9 agosto 2019 e ha debuttato alla 6\u00aa posizione nella classifica finlandese. \u00c8 stato certificato disco di platino con oltre 20.000 unit\u00e0 vendute a livello nazionale, e ha fruttato alla cantante altre due candidature agli Emma gaala."}
{"id": "8448109", "revid": "112749579", "url": "https://it.wikipedia.org/wiki?curid=8448109", "title": "Strada provinciale 228 del Lago di Viverone", "text": ""}
{"id": "8448111", "revid": "1924342", "url": "https://it.wikipedia.org/wiki?curid=8448111", "title": "Jumalatar", "text": "Jumalatar \u00e8 l'album di debutto della cantante finlandese Nelli Matula, pubblicato il 9 agosto 2019 su etichetta discografica Universal Music Finland."}
{"id": "8448129", "revid": "1149807", "url": "https://it.wikipedia.org/wiki?curid=8448129", "title": "Plunderer", "text": " \u00e8 un manga scritto e disegnato da S\u016b Minazuki. Viene pubblicato sulla rivista \"Monthly Sh\u014dnen Ace\" dal 26 dicembre 2014 ed \u00e8 tuttora in corso.\nIn Italia viene pubblicato da Panini Comics sotto l'etichetta Planet Manga nella collana \"Manga Saga\" dal 9 luglio 2020.\nTrama.\nLa storia \u00e8 ambientata nell'anno 305 del calendario Alcian in un mondo post-apocalittico dominato dai numeri, e qui ogni essere umano \u00e8 segnato, fin dalla nascita, da un \"conteggio\". Questo numero pu\u00f2 indicare qualsiasi cosa, come ad esempio i nemici sconfitti, i clienti soddisfatti, i criminali arrestati e cos\u00ec via; maggiore \u00e8 il numero e pi\u00f9 \u00e8 elevata la propria posizione sociale, tuttavia se questo conteggio scende a 0, la persona finisce risucchiata nell'Abisso. Tale sorte \u00e8 toccata alla madre di Hina, che prima di venire trascinata nell'oscurit\u00e0 fece un'ultima richiesta alla figlia, ovvero quella di partire alla ricerca del leggendario \"Asso\", un eroe dotato di una forza smisurata. Il viaggio estenuante di Hina prende una svolta improvvisa quando incontra uno strano cavaliere mascherato noto a tutti come Licht Bach, il quale ha un conteggio negativo.\nMedia.\nManga.\nIl manga \u00e8 scritto e disegnato da S\u016b Minazuki e viene serializzato dal 26 dicembre 2014 sulla rivista \"Monthly Sh\u014dnen Ace\" edita da Kadokawa Shoten. I vari capitoli vengono raccolti in formato \"tank\u014dbon\" dal 25 luglio 2015.\nIn Italia la serie viene pubblicata da Panini Comics sotto l'etichetta Planet Manga nella collana \"Manga Saga\" dal 9 luglio 2020.\nAnime.\nUn adattamento anime \u00e8 stato annunciato sul numero di \"Monthly Sh\u014dnen Ace\" del 18 febbraio 2018. La serie viene diretta dal regista Hiroyuki Kanbe, la sceneggiatura \u00e8 assegnata a Masashi Suzuki mentre viene prodotta dallo studio d'animazione Geek Toys. Il character design \u00e8 curato da Yuka Takashina, Y\u016bki Fukuchi e Hiroko Fukuda mentre la colonna sonora \u00e8 composta da Junichi Matsumoto. La serie \u00e8 stata trasmessa in Giappone dall'8 gennaio al 24 giugno 2020 su Tokyo MX, KBS, TVA, SUN, BS11 e AT-X. La prima sigla d'apertura si intitola \"Plunderer\" ed \u00e8 cantata da Miku It\u014d mentre la prima di chiusura si intitola \"Countless Days\" ed \u00e8 interpretata da Rina Honnizumi. Entrambe le sigle coprono gli episodi 1-12. La seconda sigla d'apertura della serie si intitola \"Kokou No Hikari Lonely Dark\" ed \u00e8 cantata da Miku It\u014d, mentre la seconda sigla di chiusura della serie si intitola \"Reason of Life\" ed \u00e8 cantata da Rina Honnizumi, Ari Ozawa e Shizuka It\u014d. Entrambe le sigle coprono gli episodi 13-24.\nIn Italia i diritti della serie sono stati acquistati da Yamato Video che l'ha pubblicata sul proprio canale YouTube in versione sottotitolata.\nPubblicazioni.\nGli episodi di \"Plunderer\" sono stati raccolti in tre volumi BD/DVD, distribuiti in Giappone per il mercato home video dal 25 marzo al 26 agosto 2020."}
{"id": "8448135", "revid": "729019", "url": "https://it.wikipedia.org/wiki?curid=8448135", "title": "Jean-Antoine Marbot", "text": "Biografia.\nRegno di Francia.\nNato da nobile famiglia, inizi\u00f2 la sua carriera militare nella prestigiosa unit\u00e0 di guardia del corpo del re Luigi XV a Versailles, con il grado di sottotenente. Nel 1781 fu promosso al grado di capitano dei dragoni, l'anno seguente divenne aiutante di campo del tenente generale de Schomberg, ispettore generale di cavalleria.\nRepubblica francese.\nSostenendo le idee dell'Illuminismo, dopo lo scoppio della Rivoluzione francese, lasci\u00f2 l'esercito e fu eletto deputato del dipartimento di Corr\u00e8ze all'Assemblea legislativa. Negli anni 1793-1795, partecip\u00f2 alla guerra dei Pirenei, dove fu promosso al grado di generale di divisione. Eletto al Consiglio degli Anziani nel 1795, fu nominato due volte presidente di questa camera, negli anni 1797 e 1798. Nel 1799 fu nominato Governatore militare di Parigi e si oppose al colpo di Stato del 18 brumaio di Napoleone Bonaparte. Comand\u00f2 per breve tempo l'Armata d'Italia. Mor\u00ec il 19 aprile 1800, durante l'assedio di Genova dalle forze austriache, a seguito di tifo e ferite.\nMatrimonio e discendenza.\nNel 3 ottobre 1776 spos\u00f2 Marie-Louise Certain du Puy (1756-1826), dalla quale ebbe:\nSua moglie era imparentata con Fran\u00e7ois Certain de Canrobert, maresciallo di Francia durante il Secondo Impero francese.\nOmaggio.\nIl suo nome \u00e8 tra quelli incisi sull'Arco di Trionfo di Parigi (pilastro ovest, 34\u00aa colonna)."}
{"id": "8448136", "revid": "1305772", "url": "https://it.wikipedia.org/wiki?curid=8448136", "title": "1969 Nebula Award Weekend", "text": "La 4\u00aa edizione del Nebula Award Weekend per l'assegnazione dei premi Nebula si \u00e8 tenuta il 14 e 15 marzo 1969 in tre eventi differenti organizzati dalla Science Fiction and Fantasy Writers of America (SFWA), rispettivamente sulla East Coast, presso Les Champs di New York e sulla West Coast, Club 33, Disneyland, Anaheim in California e a sud presso il Fontainebleau Motor Hotel a New Orleans in Louisiana. l'organizzazione di tre eventi distinti venne pensata per far fronte all'impossibilita da parte di alcuni autori di spostarsi per grosse distanze, non ci furono cerimonieri per l'occasione.\nStoria.\nSin dalla sua costituzione i premi Nebula sono rimasti pressoch\u00e9 invariati, la categorizzazione originale prevedeva il miglior romanzo, miglior romanzo breve, miglior racconto e miglior racconto breve.\nAl tempo non erano ancora state istituite regole vincolanti sulla nomination per le opere, ne tantomeno vi era una struttura organizzata come oggi, infatti se ad oggi nelle categorie vi \u00e8 un numero limitato di possibili candidati (6 per categoria), nell'edizione per il miglior romanzo avrebbe visto cinque candidati.\nPer la categoria miglior romanzo, il verdetto finale vedr\u00e0 trionfare Alexei Panshin, con \"Rito di passaggio\", romanzo pubblicato per la prima volta nel luglio del 1968, si tratta di un ampliamemto di una versione precedentemente pubblicata sulla rivista If nel luglio del 1963, quest'ultima \u00e8 una parte del capitolo III \"A Universal Education\" ed appare in forma sostanzialmente diversa con il titolo Down to the Worlds of Men nello stesso anno si \u00e8 posizionato anche al secondo posto nella classifica per il Premio Hugo per il miglior romanzo.\nPer la categoria miglior romanzo breve, il verdetto finale vedr\u00e0 trionfare Anne McCaffrey, con \"Cavaliere del drago\", l\u2019opera pubblicata originariamente sulla rivista di fantascienza Analog Science Fiction nel dicembre 1967 con il titolo originale di \"Dragonraider\" \u00e8 la seconda parte di una pubblicazione antecedente, \"La cerca del Weyr (Weyr Search)\" apparsa sulla stessa rivista il mese precedente, l\u2019unione dei due brevi romanzi ha dato origine al romanzo \"Il volo del drago\" pubblicato per la prima volta dalla casa editrice Ballantine Books nel luglio 1968. Si tratta di una correzione di romanzi, tra cui due che hanno reso McCaffrey la prima scrittrice a vincere un premio Hugo e Nebula. se infatti \"Cavaliere del drago\" le ha consentito di ricevere il premio Nebula, primo capitolo della serie dei \"Dragonieri di Pern\", \"La cerca del Weyr\" ha permesso di ottenere il Premio Hugo per il miglior romanzo breve, primo premio Hugo assegnato a una donna per la narrativa.\nPer la categoria miglior racconto, l\u2019autore Richard Wilson, si aggiudica il premio surclassando altri otto nomi in lizza, con il suo racconto \"Madre del mondo (Mother to the World)\", opera originariamente pubblicata da Damon Knight nella sua antologia \"Orbit 3\" nel giugno del 1968 dalla casa editrice G. P. Putnam's Sons. \nOltre al premio Nebula, l\u2019opera di Wilson si \u00e8 trovata in lizza anche per il premio Hugo per il miglior racconto, non aggiudicandosi per\u00f2 il premio, che verr\u00e0 conferito a Poul Anderson per la sua opera \"La comunione della carne\" (\"The Sharing of Flesh\"). In quest\u2019opera l\u2019autore riscrive a suo modo la storia di Adamo ed Eva.\nPer la categoria miglior racconto breve il premio e assegnato a Kate Wilhelm, per la sua opera \"I pianificatori\" (\"The Planners\"), anche quest\u2019opera vede la sua prima pubblicazione sull\u2019antologia \"Orbit 3\". Il racconto della Wilhelm, H&amp;C descrive in maniera piuttosto confusa l\u2019autrice e l\u2019opera correlata ponendo la Wilhelm come una dei pochi scrittori di sf che hanno costantemente tentato (e spesso sono riusciti) di incorporare la fantascienza nelle forme non di genere dei racconti e dei romanzi contemporanei, di cui ha sicuramente un elogio, l'uso audace e surreale dell'allucinazione e della fantasia in tutta la storia lo rendono molto pi\u00f9 vicino allo slipstream che al duro SF e pi\u00f9 adatto per un'antologia come \"Feeling Very Strange\", l\u2019opera si sonda attorno a uno scienziato comportamentale assorbe la stessa sostanza che stimola l'intelligenza che viene nutrita dai suoi scimpanz\u00e9, soffrendo sogni ad occhi aperti di autorit\u00e0 e potere.\nCategorie.\nLe categorie ammesse per l'edizione 1967 sono state:\nRegolamemto.\nLa classifica avviene tramite votazione di una giuria di esperti nel settore per opere pubblicate l'anno precedente l'edizione. Pur non avendo collegamenti con essi il premio Nebula viene influenzato dal premio Locus e a sua volta influenza sin dalla sua prima edizione la giuria del premio Hugo dando indicazioni circa le opere maggiormente meritorie da premiare. le opere ammesse al ballottaggio per le nomination sono frutto di segnalazioni dei membri della SFWA nel corso di un intero anno, senza limite per il numero di opere raccomandabili, e raggiunto un numero di raccomandazioni sufficiente (10) vengono sottoposte a una votazione preliminare.\nVincitori e candidati.\nVengono di seguito indicati in grassetto i vincitori.\nDove ricorrente e disponibile, viene indicato il titolo in lingua italiana e quello in lingua originale tra parentesi."}
{"id": "8448137", "revid": "6923", "url": "https://it.wikipedia.org/wiki?curid=8448137", "title": "Partito operaio socialista in Austria", "text": "Il Partito operaio socialista in Austria era la sezione autonoma per la popolazione italiana del partito socialista in Austria-Ungheria.\nStoria.\nIl Partito socialdemocratico dei lavoratori, fondato nel 1888, si considerava rappresentante del movimento operaio in Cisleithania. Tuttavia, partiti socialdemocratici o socialisti indipendenti emersero gradualmente nelle parti non di lingua tedesca della monarchia asburgica. A Trieste, si dice che l'Associazione operaia di risparmio e mutuo soccorso esistesse gi\u00e0 nel 1869, un club socialista fu sciolto dalle autorit\u00e0 nel 1881. La prima associazione socialista di lunga data a Trieste fu la \"Confederazione operaia internazionale a Trieste\", fondata nel 1888, ma ufficialmente sciolta nel 1891. Nel settembre 1894, i socialisti triestini crearono finalmente l'associazione politica \"Lega sociale-democratia\", che pubblic\u00f2 il giornale \u201cIl lavoratore\u201d dal febbraio 1895. Da quando la socialdemocrazia austriaca in Cisleitania inizi\u00f2 ad organizzarsi su base nazionale, i socialisti italiani si fusero nel 1902 per formare la \"Sezione italiana Adriatica del Partito operaio socialista in Austria\".\nDopo che la socialdemocrazia era appena riuscita a prendere piede nel Trentino prima del 1890, i socialdemocratici triestini in Trentino iniziarono a fare campagne per la causa della socialdemocrazia. Ad esempio, Antonio Guerin fu ben accolto dai lavoratori italiani a Merano nel 1894, e nello stesso anno fu fondata l'Associazione socialdemocratica fra Bolzano, Trento e Rovereto. Nel loro luogo di studio a Graz, studenti italiani come Cesare Battisti di Trento e Antonio Piscel di Rovereto nel 1892 si unirono per formare la \"Societ\u00e0 Studenti Trentini\", commissionata dal Partito socialdemocratico, tra i lavoratori italiani a Graz per promuovere la festa. Con la collaborazione di Battisti a Vienna nel 1895, Guerin pubblic\u00f2 \"L'avvenire\", il primo giornale socialdemocratico per il Trentino. Dall'ottobre 1896, il giornale fu pubblicato come L'avvenire del lavoratore a Rovereto e successivamente a Riva e Trento era. Dopo il loro ritorno in Trentino, Battisti e Piscel, insieme allo studente milanese Lino Sartori, promossero con successo la socialdemocrazia tra gli operai industriali. Di conseguenza, un'associazione dei lavoratori separata fu fondata a Rovereto nel 1896, e le manifestazioni di maggio a Trento e Rovereto seguirono nel 1897. Al VI congresso del partito Piscel dei socialdemocratici austriaci fu il primo socialista trentino a prendere parte e il 26 settembre 1897 la \"Sezione italiana per Trentino, Tirolo e Vorarlberg\" tenne il suo primo congresso a Trento. Mentre i socialdemocratici austriaci cercavano organi autonomi delimitati a livello nazionale in Austria-Ungheria, i membri del \"Partito Socialista trentino\" sostenevano il Trentino autonomo in Italia.\nInsieme, le sezioni per la regione costiera e il Trentino formarono il \"Partito operaio socialista in Austria\" dal 1907, i cui membri del partito furono chiamati \"socialdemocratici italiani\" per differenziarli dai socialdemocratici tedeschi. Con Augusto Avancini (1907\u20131911) e Cesare Battisti (1911\u20131916) del Distretto elettorale 6 del Tirolo, i socialdemocratici italiani trentini entrarono a far parte della Camera dei rappresentanti dell'austriaco Reichsrat, i socialdemocratici italiani a Trieste hanno potuto votare con Valentino Pittoni e Giovanni Oliva dei distretti elettorali di Trieste 1 e 4 per il Reichsrat. Tuttavia, i socialdemocratici italiani non costituivano un club indipendente, ma erano stagisti nel \"Club dei socialdemocratici tedeschi\"."}
{"id": "8448158", "revid": "2044019", "url": "https://it.wikipedia.org/wiki?curid=8448158", "title": "Anthony DeSando", "text": "\u00c8 conosciuto anche come Anthony Joseph De Santis e ha recitato spesso il ruolo del burlone e del cattivo in film di mafia, come \"New Jack City\".\nFra le sue apparizioni sono da ricordare L.A. Law - Avvocati a Los Angeles, Crossing Jordan, NYPD - New York Police Department, Senza traccia, e Sex and the City, Guida per riconoscere i tuoi santi, \"Federal Hill\", \"A Day in Black and White\", Beer League, Kiss Me e Scintille d'amore.\nNel 2016 \u00e8 apparso nell'episodio 17 della sesta stagione di Blue Bloods, recitando il ruolo di Joey Ruscoli, cugino del detective Anthony Abetemarco, interpretato dall'attore Steve Schirripa, anche lui presente nel cast de \"I Soprano\".\nHa prestato la voce a Reggie nel videogioco \"\".\nDeSando \u00e8 sposato con l'attrice Bridgit Ryan."}
{"id": "8448164", "revid": "83531", "url": "https://it.wikipedia.org/wiki?curid=8448164", "title": "Norbert Lins", "text": "Membro della CDU, \u00e8 eurodeputato dal 2014 e presidente della commissione per l'agricoltura e lo sviluppo rurale del Parlamento europeo dal 2019.\nBiografia.\nDopo 5 anni come assistente parlamentare dell'eurodeputato Andreas Schwab, nel 2014 si candida alle elezioni europee e viene eletto eurodeputato, entrando prima nella commissione per l'ambiente, la sanit\u00e0 pubblica e la sicurezza alimentare e poi nella commissione per l'agricoltura e lo sviluppo rurale\nNel 2019 viene rieletto e viene eletto per la nuova legislatura presidente della commissione per l'agricoltura e lo sviluppo rurale.\nNel 2018 ha sostenuto Friedrich Merz come nuovo leader della CDU."}
{"id": "8448180", "revid": "400694", "url": "https://it.wikipedia.org/wiki?curid=8448180", "title": "Toni Kalem", "text": "Biografia.\nCresciuta nella cittadina di Springfield, nella Contea di Union, in New Jersey, inizia la sua carriera di attrice debuttando al cinema nel 1973 con un ruolo nel film poliziesco \"Family Honor\", diretto da Clark Worswick. In seguito la sua carriera prosegue durante tutti gli anni settanta esclusivamente in televisione, prendendo parte a serie televisive quali \"The Doctors\", \"Destini\", \"Il tenente Kojak\", \"Starsky &amp; Hutch\", \"Pepper Anderson - Agente speciale\", \"Baretta\". \nRitorna al cinema nel 1979, interpretando il film \"The Wanderers - I nuovi guerrieri\" (\"The Wanderers\"), diretto da Philip Kaufman, cui fanno seguito titoli quali: \"Soldato Giulia agli ordini\" (\"Private Benjamin\", 1980), al fianco di Goldie Hawn; \"Terrore in citt\u00e0\" (\"Silent Rage\", 1982), al fianco di Chuck Norris; \"Due come noi\" (\"Two of a Kind\", 1983), al fianco di John Travolta e Olivia Newton-John; \"Sister Act - Una svitata in abito da suora\" (\"Sister Act\", 1992), al fianco di Whoopi Goldberg; \"15 minuti - Follia omicida a New York\" (\"15 Minutes\", 2001), al fianco di Robert De Niro e Edward Burns. \nDurante gli anni ottanta prosegue anche la sua carriera televisiva, prendendo parte ad alcuni film per la televisione, come ad esempio \"The Boy Who Drank Too Much\" (1980) o \"Senza appello\" (\"Double Jeopardy\", 1996), o a serie televisive come \"MacGyver\" (1987). Nel 1999 passa alla regia e alla sceneggiatura, scrivendo e dirigendo il film \"A Slipping Down Life\", unico film che porta la sua firma in qualit\u00e0 di regista.\nTra il 2000 al 2006 partecipa a 11 episodi della serie televisiva \"I Soprano\", interpretando il personaggio di Angie Bonpensiero, la vedova di Sal \"Big Pussy\" Bonpensiero, che gestisce una carrozzeria in collaborazione con Tony Soprano. Nel 2004 scrive il cinquantaseiesimo episodio della serie, quarto della quinta stagione, intitolato \"La mossa migliore\" (\"All Happy Families...\"). \"I Soprano\" rappresenta la sua ultima apparizione in qualit\u00e0 di attrice.\nIn seguito scrive anche le sceneggiature del film per la televisione \"L'infedele\" (\"Infidelity\", 2004), diretto da Harry Winer, e del sesto episodio della prima stagione, \" La corsa delle vasche da bagno\" (\"Taking Lumps\", 2010) della serie televisiva \"The Big C\"."}
{"id": "8448188", "revid": "838137", "url": "https://it.wikipedia.org/wiki?curid=8448188", "title": "Pierre Karleskind", "text": "Membro di La R\u00e9publique En Marche, \u00e8 eurodeputato dal 2019 e presidente della commissione per la pesca del Parlamento europeo dal 2020\nBiografia.\nOceanografo laureato all'\u00c9cole polytechnique e specializzato all'Universit\u00e0 Pierre e Marie Curie, ha partecipato ad una missione di studio delle microalghe nell'Oceano Indiano a bordo della nave di ricerca RV Melville.\nEntra in politica nel Partito Socialista nel 2005 venendo eletto prima consigliere comunale di Brest e poi nel 2010 consigliere regionale della Bretagna.\nNel 2016 passa a La R\u00e9publique En Marche, collabora alla stesura del programma della candidatura presidenziale di Emmanuel Macron e viene nominato referente del partito per il dipartimento di Finist\u00e8re. \nNel 2019 si candida alle elezioni europee nelle liste di La R\u00e9publique En Marche e viene eletto eurodeputato. Nel febbraio 2020, dopo la Brexit, diviene presidente della commissione per la pesca del Parlamento europeo sostituendo il britannico Chris Davies."}
{"id": "8448204", "revid": "71155", "url": "https://it.wikipedia.org/wiki?curid=8448204", "title": "Aiello (cantante)", "text": "Biografia.\nPartecipa alle audizioni per la categoria \"Nuove proposte\" del Festival di Sanremo 2011, ma non riesce a qualificarsi tra i \"finalisti\". Il 21 ottobre 2011 pubblica il suo primo singolo intitolato \"Riparo\". Nel gennaio 2012 debutta in televisione esibendosi nel programma in onda su Rai 1 \"Di che talento sei?\". Nel 2013 registra per il cortometraggio di Giulia Fiume \"Abbracciami\" la colonna sonora.\nIl 26 maggio 2017 pubblica il suo EP di debutto \"Hi-Hello\" per l'etichetta Irma Records. Il 15 agosto 2017 si esibisce a Riccione, durante il contest Deejay on Stage.\nA marzo 2019 pubblica il singolo \"Arsenico\" (con cui vince, a luglio, il premio Lunezia Stil Novo) e a settembre \"La mia ultima storia\", entrambi certificati disco d'oro. Nell'estate 2019 una sua canzone viene inserita nella compilation Radio Italia Summer Hits 2019.\nIl 27 settembre 2019 esce per l'etichette RCA Records il suo primo album in studio intitolato \"Ex voto\", che raggiunge la 19\u00aa posizione della Classifica FIMI Album, rimanendovi per cinque mesi. A dicembre partecipa alla trasmissione televisiva Le Iene. Nel gennaio 2020 si esibisce nella trasmissione \"Quelli che il calcio\". Nel febbraio 2020 \u00e8 stato candidato con la canzone \"Festa\" presente nel film \"Bangla\" come miglior canzone originale al David di Donatello. A marzo 2020 sarebbe dovuto partire il \"Ex voto Tour 2020\", ma \u00e8 stato annullato causa emergenza della pandemia da Coronavirus. Nel 2020 prende parte al Concerto del Primo Maggio in forma virtuale.\nPer l'estate 2020 pubblica il singolo \"Vienimi (a ballare)\" che viene certificato disco d'oro da FIMI per le oltre 35.000 copie vendute e successivamente, col singolo \"Arsenico\" ottiene il disco di platino per le oltre 70.000 copie vendute.\nIl 17 dicembre dello stesso anno viene annunciata la sua partecipazione al Festival di Sanremo 2021, nella sezione Campioni, con il brano \"Ora\" con il quale arriver\u00e0 al venticinquesimo posto.\nIl 12 marzo 2021, poi, esce il nuovo album dell'interprete cosentino, \"Meridionale\", che include la hit sanremese \"Ora\".\nIl 21 agosto 2021 riceve al Teatro dei Ruderi di Cirella a Diamante (Cs) il Premio Riccio d'Argento di Fatti di Musica, edizione n. 35 del Festival del Live d'autore diretto da Ruggero Pegna, per il \"Miglior Album di Musica d'Autore dell'Anno\"."}
{"id": "8448210", "revid": "1347902", "url": "https://it.wikipedia.org/wiki?curid=8448210", "title": "Kogda my byli na voine", "text": " \nKogd\u00e1 my b\u00fdli na voin\u00e9... (, \"Quando eravamo in guerra...\"), \u00e8 un poema di David Samoilov del 1982, pubblicato in origine nella sua collezione \"Golosa za kholmami\". Fu resa in canzone da Viktor Stoliarov. Malgrado sia una canzone recente, ormai \u00e8 ritenuto un brano iconico del popolo russo."}
{"id": "8448226", "revid": "767487", "url": "https://it.wikipedia.org/wiki?curid=8448226", "title": "Antoine Bussy", "text": "Biografia.\nAntoine Bussy entr\u00f2 a far parte dell'\u00c9cole polytechnique nel 1813, e segu\u00ec i corsi di Pierre Jean Robiquet, il grande chimico francese che doveva compiere importanti progressi in biochimica (isol\u00f2 il primo amminoacido mai identificato, l'asparagina, nel 1805\u20131806), nei coloranti industriali (isol\u00f2 e identific\u00f2 l'alizarina, il pi\u00f9 famoso e il primo colorante rosso industriale moderno) e la raccolta di farmaci moderni (isol\u00f2, identific\u00f2 e avvi\u00f2 la produzione di massa di codeina, 1832). Robiquet fu il suo insegnante e lo segu\u00ec anche nella sua carriera di ricercatore chimico e in quella di farmacista. Nel 1831 Antoine Bussy pubblic\u00f2 \"M\u00e9moire sur le Radical m\u00e9tallique de la Magn\u00e9sie\" dove descrisse un metodo per preparare il magnesio riscaldando il cloruro di magnesio e il potassio in un tubo di vetro. Quando veniva rimosso il cloruro di potassio rimanevano piccoli globuli di magnesio."}
{"id": "8448234", "revid": "24443", "url": "https://it.wikipedia.org/wiki?curid=8448234", "title": "Punta di Grifone", "text": "La Punta di Grifone, o pi\u00f9 comunemente Punta Grifone, \u00e8 una montagna delle Alpi Graie della Catena Rocciamelone-Charbonnel, alta 2.406\u00a0m s.l.m., situata in Piemonte.\nDescrizione.\nLa montagna si trova al confine tra la Valle di Susa e la Valle di Vi\u00f9, sulla cui vetta passa il confine dei territori comunali di Condove e Lemie. \u00c8 composta di due cime separate da una cresta piatta lunga circa 300 metri: la punta sud \u00e8 alta 2.404\u00a0m s.l.m., la nord-ovest 2.406. \nAscesa alla vetta.\nLa salita dal condovese si esegue raggiungendo dapprima la Punta Sbaron e poi per cresta la meta. Abitualmente la punta sud \u00e8 la fine dell'escursione. \u00c8 anche possibile raggiungere la cima dalla dorsale NO, partendo dal Colle Portia o dall'alpe omonima.\nDal lemiese invece \u00e8 possibile salire dalla borgata Sant'Antonio, puntando vero l'Alpe Grifone e poi la cresta."}
{"id": "8448235", "revid": "112751860", "url": "https://it.wikipedia.org/wiki?curid=8448235", "title": "Punta Grifone", "text": ""}
{"id": "8448240", "revid": "399", "url": "https://it.wikipedia.org/wiki?curid=8448240", "title": "Francesco Lo Savio", "text": "Biografia.\nEsordisce nel 1958 al \"Premio Cinecitt\u00e0\", una mostra collettiva organizzata dal Partito comunista italiano, dove espone con Mario Schifano, Sergio Lombardo, Renato Mambor e Tano Festa, suo fratello. Grazie all'amicizia con Toti Scialoja, nel 1960 viene accolto nella galleria \"La Salita\", di Roma. Lo stesso anno la galleria \"Selecta\" di Roma gli dedica la prima personale ed espone in un'altra collettiva curata da Emilio Villa presso la galleria bolognese \"Il Cancello\". Nel 1961 inizia a esporre all'estero presso gallerie e musei. \nLe sue opere successive, \"palesemente anticipatrici della minimal art...non furono ben accolte dall'ambiente artistico\" causandogli problemi economici e depressione che lo portarono a suicidarsi nel 1963, lo stesso anno in cui usciva, presso l'editore De Luca di Roma, il suo libro \"Spazio luce: evoluzione di un'idea\", riedito da Einaudi nel 1975 a cura di Germano Celant. \nIl suo successo postumo inizi\u00f2 nel 1968 con la presenza a \"Documenta 4\", alla mostra \"Cento opere d'arte italiana dal futurismo a oggi\" della Galleria nazionale d'arte moderna e contemporanea, e alla sezione \"Linee della ricerca contemporanea\" della XXXIV Esposizione internazionale d'arte. Una sua retrospettiva curata da Germano Celant, inaugur\u00f2 nel 1979 il Padiglione d'arte contemporanea di Milano. Altre retrospettive gli furono dedicate nel 2009 dal Museo Nacional Centro de Arte Reina Sof\u00eda di Madrid e nel 2018 dal Museo d'arte moderna e contemporanea di Trento e Rovereto."}
{"id": "8448241", "revid": "112752435", "url": "https://it.wikipedia.org/wiki?curid=8448241", "title": "Bundeshaus", "text": "Il Bundeshaus \u00e8 un complesso edilizio situato a Bonn in Germania, che fu sede del parlamento provvisorio della Repubblica Federale Tedesca e sede del Bundestag e Bundesrat dal 1949 al 1999. \nDescrizione.\nL'edificio principale, costruito tra il 1930 e il 1933, inizialmente serv\u00ec come Accademia Pedagogica per la formazione degli insegnanti fino alla fine della Seconda Guerra Mondiale. Dopo la risoluzione dell'Hauptstadtfrage nel 1949, la struttura fu convertita come sede provvisoria del Bundestag e del Bundesrat.\nLa sala plenaria originale del Bundestag fu demolito nel 1987 e un nuovo edificio fu costruito al suo posto fino al 1992.\nPer oltre quarant'anni \u00e8 stato sede di entrambi gli organi costituzionali. La Bundeshaus fu ampliata e rinnovata numerose volte fino a quando queste istituzioni furono trasferite a Berlino dopo la Hauptstadtbeschluss nel 1999, nove anni dopo la riunificazione tedesca.\nLa camera parlamentare venne convertita per ospitare conferenze nazionali e internazionali. Alcuni edifici nel 2013 ospitano la sede della Segreteria delle Nazioni Unite adibita al cambiamento climatico."}
{"id": "8448242", "revid": "767487", "url": "https://it.wikipedia.org/wiki?curid=8448242", "title": "Mazeppa (film 1914)", "text": "Mazeppa (\"\u041c\u0430\u0437\u0435\u043f\u0430\") \u00e8 un film del 1914 diretto da P\u0451tr \u010cardynin."}
{"id": "8448243", "revid": "1543377", "url": "https://it.wikipedia.org/wiki?curid=8448243", "title": "Chiesa di Santo Stefano Protomartire (Villabassa)", "text": "La chiesa di Santo Stefano Protomartire, o semplicemente chiesa di Santo Stefano, \u00e8 la parrocchiale di Villabassa, in provincia di Bolzano e diocesi di Bolzano-Bressanone; fa parte del decanato di San Candido-Dobbiaco.\nStoria.\nLa primitiva chiesa di Villabassa sorse nel 1225 e attorno ad essa poi si svilupp\u00f2 il paese.&lt;br&gt;Nel 1791 fu affidato all'ingegnere Johann Franz von Pernwerth il progetto della nuova chiesa, la prima pietra della quale venne posta l'anno successivo; i lavori di costruzione terminarono nel 1796 e la consacrazione fu impartita nel 1799.\nDescrizione.\nLa chiesa si presenta in stile tardobarocco.&lt;br&gt;Opere di pregio conservate all'interno sono l'altare maggiore, costituito da colonnine, la pala d'altare con la \"Morte di San Giuseppe\", eseguita da Martin Knoller, degli affreschi dipinti da Franz Altmutter ritraenti \"Ges\u00f9 in Emmaus\" e \"santo Stefano davanti ai giudici\" e alcune sculture dell'artista Franz Ni\u00dfl raffiguranti i \"santi Gerolamo, Maria Maddalena, Pietro e Davide\"."}
{"id": "8448259", "revid": "287204", "url": "https://it.wikipedia.org/wiki?curid=8448259", "title": "Palazzo delle Carceri (Prossedi)", "text": "Il Palazzo delle Carceri si trova a Prossedi, in provincia di Latina nel Lazio.\nDescrizione.\nIl Palazzo delle Carceri si trova immediatamente all'interno della cinta muraria del centro storico cittadino, di fronte alla Porta principale. \nFu costruito al 1807 per volere del principe Pietro Gabrielli, mentre l\u2019architetto incaricato per la sua realizzazione fu il romano Francesco Rust, al quale venne commissionato anche l\u2019ampliamento del palazzo dei Gabrielli sul Monte Giordano, piccola altura nel centro di Roma. L'edificio si presenta come un imponente blocco di forma irregolare scandito da finestre disposte a intervalli regolari su tre delle sue cinque facciate. Il prospetto Est non presenta un disegno architettonico preciso. Nel lato corto dell\u2019edificio \u00e8 inserita la porta di accesso ai piani superiori ed ai locali sotterranei, un tempo utilizzati come carcere.\nNella progettazione dell'edificio l\u2019architetto dovette tenere conto del tessuto urbano circostante; \u00e8 per tali ragioni che opt\u00f2 per la realizzazione un edificio racchiuso in cinque facciate di diversa misura."}
{"id": "8448262", "revid": "62748", "url": "https://it.wikipedia.org/wiki?curid=8448262", "title": "Ponte R\u00e1k\u00f3czi", "text": "Il ponte R\u00e1k\u00f3czi (in ungherese: R\u00e1k\u00f3czi h\u00edd), precedentemente noto come ponte L\u00e1gym\u00e1nyosi (L\u00e1gym\u00e1nyosi h\u00edd), \u00e8 un ponte situato a Budapest in Ungheria, che collega gli insediamenti di Buda e Pest attraversando il Danubio.\nLa costruzione del ponte a travi in acciaio fu iniziata nel 1992 su progetto di Tibor Sigrai ed inaugurato nel 1995.\nPrende il nome dalla famiglia R\u00e1k\u00f3czi, ma \u00e8 comunemente chiamato \"L\u00e1gym\u00e1nyosi h\u00edd\"."}
{"id": "8448263", "revid": "767487", "url": "https://it.wikipedia.org/wiki?curid=8448263", "title": "Nemye svideteli", "text": "Nemye svideteli (\"\u041d\u0435\u043c\u044b\u0435 \u0441\u0432\u0438\u0434\u0435\u0442\u0435\u043b\u0438\") \u00e8 un film del 1914 diretto da Evgenij Bau\u0117r."}
{"id": "8448264", "revid": "110157", "url": "https://it.wikipedia.org/wiki?curid=8448264", "title": "Ponte \u00c1rp\u00e1d", "text": "Il ponte \u00c1rp\u00e1d (in ungherese: \u00c1rp\u00e1d h\u00edd) \u00e8 un ponte situato a Budapest in Ungheria, che collega gli insediamenti di Buda e Pest attraversando il Danubio e una parte dell'isola Margherita.\nDescrizione.\nOriginariamente chiamato Ponte di Stalin (\"Szt\u00e1lin h\u00edd\"), fu in seguito ribattezzato nel 1958 in onore di \u00c1rp\u00e1d, principe dei Magiari.\nFino all'inaugurazione del ponte Megyeri nel 2008, era il ponte pi\u00f9 lungo in Ungheria, con una lunghezza di 928 m. \u00c8 largo 35,3 ed ospita percorsi pedonali e ciclabili, una linea tranviaria e due corsie per la circolazione veicolare.\nLa costruzione del ponte inizi\u00f2 nel 1939, ma a causa della seconda guerra mondiale, fu completata nel 1950 e inaugurata da K\u00e1lm\u00e1n Pongr\u00e1cz. "}
{"id": "8448266", "revid": "10431", "url": "https://it.wikipedia.org/wiki?curid=8448266", "title": "Fontana dei Papi", "text": "La Fontana dei Papi si trova a Prossedi, in provincia di Latina nel Lazio.\nDescrizione.\nLa monumentale Fontana dei Papi si trova poco distante dall'ingresso del paese, lungo la vecchia strada Marittima. Fu edificata nel 1727 per volere dal marchese Livio De Carolis, che l\u2019anno precedente aveva acquistato il feudo di Prossedi dalla famiglia Altieri. \nLivio De Carolis, originario di Pofi, fu signore di Prossedi per soli vent\u2019anni. Proveniente da una famiglia di commercianti ebbe una grande fortuna quando ottenne l\u2019esclusiva dell\u2019appalto della tassa sul macinato nelle provincie di Marittima e Campagna. La grande disponibilit\u00e0 di denaro gli consent\u00ec di acquistare numerosi terreni nella Campagna e Marittima e soprattutto di ingraziarsi il clero. Fu papa Benedetto XIII a nominarlo \u201cpatrizio romano e marchese di Prossedi\u201d. Nel 1711 fece costruire una fontana a Frosinone, presso il santuario della Madonna della Neve e, sedici anni dopo, la marmorea fontana dei Papi di Prossedi, che commemora la visita del papa Benedetto XIII. \n ricordano che alle ore 9:00 del 23 maggio 1727 il gruppo di 92 calessi che accompagnava il pontefice part\u00ec da Frosinone percorrendo una strada che nel tratto iniziale era sconnessa e impervia. Il tragitto non fu facile, ma arrivati ai confini di Prossedi, la strada era stata resa pi\u00f9 agevole e percorribile dai lavori commissionati dal marchese de Carolis. Il gruppo degli accompagnatori del pontefice si ferm\u00f2 in paese e ascolt\u00f2 la Messa nella chiesa di Sant\u2019Agata, dove il pontefice benedisse la popolazione che giunse dai paesi limitrofi. \nLa monumentale fontana consiste in una ampia vasca appoggiata ad una quinta marmorea, che accoglie l\u2019iscrizione fiancheggiata da due paraste. \nIl fastigio sommitale si flette innalzandosi al centro per incorniciare i tre stemmi previsti: al centro lo stemma papale di Benedetto XIII, alla sua sinistra lo stemma vescovile di M.P. de Carolis e a destra lo stemma del marchese. Quest\u2019ultimo \u00e8 andato disperso fin dalla met\u00e0 del XVIII secolo, molto probabilmente eliminato dai successivi feudatari di Prossedi. Alla vasca rettangolare, utilizzata dalle donne di Prossedi per lavare i panni e dai mandriani come abbeveratoio, vennero affiancate successivamente due vasche pi\u00f9 piccole. Le due paraste laterali culminano a sostenere due sfere marmoree che bilanciano la composizione."}
{"id": "8448268", "revid": "287204", "url": "https://it.wikipedia.org/wiki?curid=8448268", "title": "Sophie Wyss", "text": "Fece carriera come cantante sia alla radio che nei concerti nel Regno Unito ed era famosa per le sue interpretazioni di opere francesi, molte delle quali nuove per la Gran Bretagna, e per aver eseguito in anteprima mondiale i cicli musicali orchestrali di Benjamin Britten \"Our Hunting Fathers\" (1936) e \"Les Illuminations\" (1940) e per aver incoraggiato altri compositori a scrivere nuovi lavori basandosi su testi inglesi e francesi. Tra quelli che hanno scritto per lei c'erano Lennox Berkeley, Arnold Cooke, Roberto Gerhard, Elizabeth Maconchy, Peter Racine Fricker, Alan Rawsthorne e M\u00e1ty\u00e1s Seiber.\nBiografia.\nSophie Wyss nacque in una famiglia di musicisti di La Neuveville, nel Cantone di Berna, in Svizzera. Anche le sue due sorelle, Emilie Perret-Wyss e Colette Feschotte-Wyss, erano cantanti e le tre a volte si esibivano insieme. Studi\u00f2 al Conservatoire de musique de Gen\u00e8ve e all'Accademia di musica di Basilea. Nel 1925 spos\u00f2 un ufficiale dell'esercito britannico, il capitano Arnold Gyde, che dopo il ritiro dalle forze armate divenne un editore a Londra. Divenne anche il tesoriere del Committee for the Promotion of New Music (Comitato per la promozione della nuova musica), fondato nel 1943.\nAvendo stabilito la sua residenza in Inghilterra, la Wyss intraprese la carriera di solista. All'inizio non riusc\u00ec a fare una buona impressione sui critici. Dopo un primo recital a Londra nel 1927, The Times scrisse: \"Miss Wyss ha delle note piacevoli nella sua voce, ma il tono era tirato nel registro acuto. Un tremore pronunciato, che appariva di tanto in tanto e una tendenza alle stonature ha dimostrato che non ha ancora acquisito un controllo sufficiente sulla sua voce.\" Negli anni '30 le sue recensioni erano migliorate da riservate a entusiaste. The Times afferm\u00f2 che la Wyss \"possiede una voce da soprano di una qualit\u00e0 squisitamente malleabile... una cantante cos\u00ec completamente soddisfacente che non ci saremmo fidati di noi stessi a dire quanto del piacere che ricevevamo dalle sue esibizioni fosse dovuto a lei o alla musica stessa\".\nNel 1936 insieme ad Adolph Hallis, Benjamin Britten, Alan Rawsthorne e Christian Darnton, la Wyss fu una dei fondatori della Hallis Concert Society, che tenne numerosi concerti innovativi a Londra nel periodo 1936-1939. Questi includevano anteprime britanniche di musica britannica ed europea sia contemporanea che storica, tra cui opere di Giovanni Pierluigi da Palestrina, Fran\u00e7ois Couperin, Alban Berg, Paul Hindemith, Elisabeth Lutyens ed Elizabeth Maconchy.\nLa Wyss incoraggiava i compositori britannici a scrivere su testi in francese da fare interpretare a lei. L'opera pi\u00f9 famosa che ne deriv\u00f2 fu \"Les Illuminations\" di Britten su parole di Rimbaud, che lei tenne a battesimo a Londra nel 1940 con Boyd Neel e la sua orchestra. La Wyss era ugualmente a suo agio con testi in inglese, come quelli di \"Our Hunting Fathers\" (1936) e \"On This Island\" (1937) di Britten. Britten dedic\u00f2 il Vol. 2 dei suoi \"Folk Song Arrangements\" (1942) ai due figli di Sophie e Gyde, Arnold e Humphrey. Britten era anche il padrino di Humphrey. Lei esegu\u00ec anche in anteprima i suoi 8 \"French Folksongs\", in un recital aella National Gallery nel 1942 con Gerald Moore e successivamente lei e Britten registrarono cinque di queste canzoni.\nNel 1942 per\u00f2 la conoscenza di Britten della voce e della tecnica vocale era notevolmente aumentata e preferiva l'interpretazione di \"Les Illuminations\" di Peter Pears alla esecuzione della Wyss, che descrisse a un amico intimo come \"irrimediabilmente inefficace, soggettiva e (per ogni cosa) cos\u00ec evasiva e capricciosa!!!\" Sebbene la Wyss desiderasse riprendere la sua relazione professionale con Britten, lui non era pi\u00f9 interessato, ma confess\u00f2 a Pears di essere \"troppo affezionato a lei per essere scortese e non abbastanza interessato per essere critico\".\nCome vicina di casa di Gerald Finzi dal 1941 la Wyss si esib\u00ec in molti dei suoi concerti insieme ai Newbury String Players, cantando l'Aria dei \"Dies Natalis\" di Finzi e opere di William Byrd, Henry Purcell, Georg Friedrich H\u00e4ndel, Ivor Gurney e Ralph Vaughan Williams. Tenne molte prime esecuzioni di opere in francese o inglese di compositori come Lennox Berkeley, Arnold Cooke, Roberto Gerhard, Elizabeth Maconchy, Peter Racine Fricker, Alan Rawsthorne, George Enescu, Antony Hopkins e M\u00e1ty\u00e1s Seiber. \u00c8 stata anche una delle massime esponenti nel Regno Unito delle canzoni di Gabriel Faur\u00e9, Claude Debussy, Reynaldo Hahn, Maurice Ravel e altri compositori francesi. Durante una carriera che \u00e8 durata fino agli inizi degli anni '60, la Wyss trasmise ampiamente per la BBC e fece concerti in Europa continentale e in Australia. Mor\u00ec a Bognor Regis, sulla costa meridionale dell'Inghilterra, all'et\u00e0 di 86 anni. In un necrologio The Times ha concluso: \"Il suo contributo alla vita musicale britannica \u00e8 stato qualcosa di speciale e sar\u00e0 difficile sostituirlo\".\nIncisioni.\nSophie Wyss ha registrato per la Decca Records dal 1941 al 1946. Tra i brani che ha cantato figurano alcune composizioni inglesi: di Bliss \"The Hare\" e \"The Buckle\" dalle sue \"Three Romantic Songs\"; le composizioni di Britten \"Two French Folk Songs\" e \"Three French Folk Songs\" e di Alan Rawsthorne \"Three French Nursery Songs\". Dal repertorio francese ha registrato: di Chabrier \"Villanelle des petits canards\" e \"Les cigales\"; di Debussy \"L'\u00e9chelonnement des haies\"; di Duparc \"Chanson triste\"; di Faur\u00e9 \"La bonne chanson\", \"Aurore\" (Op. 39/1), \"Les roses d'Ispahan\" (Op. 39/4) e \"Les berceaux\" (Op. 23/1) e \"Nicolette\" di Ravel. Tra i suoi accompagnatori c'erano Britten e Kathleen Long. Nel 2012 Symposium Records ha pubblicato le registrazioni fatte dalla Wyss negli anni '50: di Louis Durey \"Images \u00e0 Cruso\u00e9, di\" George Enescu \"Sept chansons de Cl\u00e9ment Marot\", di Arthur Honegger \"Six po\u00e9sies de Jean Cocteau\", di Frank Martin \"Trois Chants de No\u00ebl\" e di Jules Massenet \"Po\u00e8me d'Avril\"."}
{"id": "8448269", "revid": "112752470", "url": "https://it.wikipedia.org/wiki?curid=8448269", "title": "Biofarmaceutica", "text": ""}
{"id": "8448270", "revid": "112752475", "url": "https://it.wikipedia.org/wiki?curid=8448270", "title": "Douglas Scotti", "text": ""}
{"id": "8448279", "revid": "124416885", "url": "https://it.wikipedia.org/wiki?curid=8448279", "title": "Adefovir", "text": "L'Adefovir \u00e8 un farmaco usato per il trattamento delle infezioni da epatite B e del \nvirus dell'herpes simplex. \u00c8 un analogo nucleotidico inibitore della DNA polimerasi (RNA-dipendente) e viene somministrato per via orale."}
{"id": "8448283", "revid": "767487", "url": "https://it.wikipedia.org/wiki?curid=8448283", "title": "801 (gruppo musicale)", "text": "Gli 801 sono stati un gruppo musicale inglese di art rock progressivo formato nel 1976 dal chitarrista Phil Manzanera. Fu un progetto basato su concerti dal vivo tenuti tra il 1976 e il 1977 e tra i musicisti che ne fecero parte vi era Brian Eno, compagno di Manzanera nei Roxy Music qualche anno prima.\nStoria del gruppo.\nPremesse.\nNel periodo di attivit\u00e0 degli 801, Manzanera era membro dei Roxy Music che stavano attraversando un periodo di transizione. Nel 1975 il chitarrista pubblica \"Diamond Head\", il suo primo disco da solista, e \"Mainstream\", l'unico disco dei Quiet Sun, gruppo di cui faceva parte prima di entrare nei Roxy. I due dischi vengono registrati in contemporanea e per entrambi Manzanera chiama a partecipare Eno, che aveva lasciato i Roxy nel 1973.\nEsordi.\nIl progetto 801 nasce nel 1976, e Manzanera chiama a suonare tra gli altri Brian Eno e Bill MacCormick, il quale era stato suo compagno nei Quiet Sun. Formati per fare una completa tourn\u00e9e dal vivo, gli 801 di questo primo periodo si esibiranno invece solo nel concerto di esordio a Norfolk, in una breve apparizione al Reading Festival e soprattutto alla Queen Elizabeth Hall di Londra, gremita in ogni ordine di posti. Da quest'ultimo concerto viene tratto il primo disco \"801 Live\", pubblicato dalla Island Records quello stesso anno, i cui brani sono quasi tutti di Eno e Manzanera, oltre alle cover di \"Tomorrow Never Knows\" dei Beatles e di \"You Really Got Me\" dei Kinks.\nAlbum in studio.\nDopo una parentesi in cui Manzanera \u00e8 impegnato con i Roxy Music, nel 1977 si riformano gli 801 per il loro primo album in studio, \"Listen Now\", attribuito questa volta a Phil Manzanera/801. Eno era stato la voce solista in \"801 Live\" ma in questo album si limta a suonare il piano e il sintetizzatore, oltre alle manipolazioni con effetti speciali. Alle registrazioni prendono parte 18 musicisti, tra i quali Mel Collins, Eddie Jobson, Rhett Davies, Simon Phillips e Dave Mattacks. Di rilievo anche il contributo di Kevin Godley e Lol Creme, che oltre a suonare forniscono un gadget elettronico in grado di trasformare il suono di una chitarra in quello di strumenti ad arco.\n801 latino.\nIl tour promozionale di \"Listen Now\" si tiene verso fine 1977, vede la presenza di alcuni nuovi musicisti e i concerti saranno l'ultima attivit\u00e0 degli 801. Tra questi verranno pubblicati su disco \"Live At Manchester University 02/11/77\" nel 1997 e \"Live @ Hull\" nel 2000. L'anno successivo Manzanera torna quindi in studio e registra il meno sperimentale \"K-Scope\", il suo secondo album da solista, in cui suonano molti dei musicisti che avevano collaborato in \"Listen Now\". Nel 1999 Manzanera riprova a Cuba l'esperimento di assemblare alcuni musicisti per una serie di concerti, Da uno dei concerti di quell'anno verr\u00e0 tratto \"Latino\", un album attribuito agli 801 in cui suona esclusivamente con musicisti locali e che sar\u00e0 pubblicato nel 2008. Quello stesso anno esce in cofanetto \"Live Promo Box\", una raccolta di brani degli 801 che comprende materiale degli anni settanta e quello registrato a Cuba."}
{"id": "8448287", "revid": "300067", "url": "https://it.wikipedia.org/wiki?curid=8448287", "title": "Rally d'Argentina 2003", "text": "Il Rally d'Argentina 2003, ufficialmente denominato 23\u00ba YPF Rally Argentina, \u00e8 stata la quinta prova del campionato del mondo rally 2003 nonch\u00e9 la ventitreesima edizione del Rally d'Argentina e la ventunesima con valenza mondiale. La manifestazione si \u00e8 svolta dall'8 all'11 maggio sugli sterrati che attraversano gli altopiani e le zone montuose della Provincia di C\u00f3rdoba, nella parte centro-settentrionale del paese sudamericano, con base a Villa Carlos Paz e le prove speciali da svolgersi interamente nella valle di Punilla attorno alla cittadina di La Cumbre, circa 60\u00a0km a nord di Villa Carlos Paz, dove venne allestito il parco assistenza per tutti i concorrenti.\nL'evento \u00e8 stato vinto dal finlandese Marcus Gr\u00f6nholm, navigato dal connazionale Timo Rautiainen, alla guida di una Peugeot 206 WRC della squadra ufficiale Marlboro Peugeot Total, al loro terzo successo stagionale su cinque gare disputate, precedendo la coppia spagnola formata da Carlos Sainz e Marc Mart\u00ed, su Citro\u00ebn Xsara WRC della squadra Citro\u00ebn Total, e quella britannica composta da Richard Burns e Robert Reid, compagni di squadra dei vincitori.\nIn Argentina si disputava anche la terza tappa del campionato PWRC, che ha visto vincere l'equipaggio costituito dal giapponese Toshihiro Arai e dal copilota di casa Tony Sircombe, su Subaru Impreza WRX STi della scuderia \"Subaru Production Rally Team\", vincitori di categoria anche nel precedente appuntamento neozelandese.\nPer ragioni di sicurezza venne cancellata la PS14, la prima da disputarsi nella terza giornata del rally, a causa della moltitudine di spettatori che affollavano il percorso di gara; la successiva venne invece interrotta per lo stesso motivo e furono quindi assegnati dei tempi forfettari ai concorrenti. Il ritardo provocato costrinse gli organizzatori a spostare le ultime due prove della terza frazione (le PS21 e PS22) all'inizio della quarta e ultima giornata.\nRisultati.\nClassifica.\nLegenda"}
{"id": "8448293", "revid": "57342", "url": "https://it.wikipedia.org/wiki?curid=8448293", "title": "Ciak d'oro per la migliore colonna sonora", "text": "Il Ciak d'oro per la migliore colonna sonora \u00e8 un premio assegnato nell'ambito dei Ciak d'oro che premia un compositore in un film di produzione italiana. Viene assegnato attraverso una giuria tecnica composta da giornalisti e esperti del settore dal 1986.\nVincitori e candidati.\nI vincitori sono indicati in grassetto, a seguire gli altri candidati."}
{"id": "8448295", "revid": "173617", "url": "https://it.wikipedia.org/wiki?curid=8448295", "title": "Walter McGowan", "text": "Carriera.\nMcGowan conquist\u00f2 il titolo del Commonwealth britannico, nei pesi mosca, al decimo combattimento da professionista, mettendo KO il connazionale Jackie Brown, a Paisley, il 2 maggio 1963.\nSuccessivamente affront\u00f2 Salvatore Burruni per il titolo europeo, il 24 aprile 1964, allo Stadio Olimpico di Roma, perdendo ai punti. Burruni riusc\u00ec a imporre e sostenere un ritmo indiavolato per tutte le quindici riprese, tanto che lo stesso McGowan fu il primo ad ammettere la sua superiorit\u00e0.\nIl 3 dicembre 1965, tent\u00f2 la scalata al titolo europeo dei pesi gallo detenuto da Tommaso Galli, al Palazzo dello Sport di Roma. Il risultato di pari non gli consent\u00ec di indossare la cintura.\nMcGowan combatt\u00e9 nuovamente con Burruni il 14 giugno 1966, nella Empire Pool di Wembley, di Londra. In palio, stavolta, era il titolo mondiale lineare dei pesi mosca, riconosciuto dall'EBU e dalla rivista specializzata Ring Magazine. Burruni si trov\u00f2 davanti un avversario ormai pienamente maturato, anche se di nove anni pi\u00f9 giovane. Combatt\u00e9 coraggiosamente, nonostante le difficolt\u00e0 sostenute per rientrare nel peso ma non pot\u00e9 evitare di cedere al britannico il titolo mondiale con un chiaro verdetto ai punti.\nSucceduto a Burruni nello \"status\" di campione mondiale lineare dei pesi mosca, McGowan mise in palio il titolo contro il thailandese Chartchai Chionoi il 30 dicembre 1966 a Bangkok. Al nono round il britannico cominci\u00f2 a sanguinare abbondantemente dal naso, e l'arbitro fu costretto a interrompere il match, assegnando vittoria e titolo mondiale per Kot al thailandese.\nMcGowan perse anche la rivincita con Chionoi, disputata il 19 settembre 1967 alla Wembley Arena, per Kot alla settima ripresa\nIl 13 marzo 1968 perse ai punti anche il titolo di Campione del Commonwealth britannico dai guantoni di Alan Rudkin, da lui battuto in precedenza. Combatt\u00e9 vittoriosamente altri sei incontri \u2013 l'ultimo contro Domenico Chiloiro, l'11 settembre 1969, a Londra \u2013 poi si ritir\u00f2 dalla boxe."}
{"id": "8448297", "revid": "71155", "url": "https://it.wikipedia.org/wiki?curid=8448297", "title": "Romics d'Oro", "text": ""}
{"id": "8448312", "revid": "112753145", "url": "https://it.wikipedia.org/wiki?curid=8448312", "title": "Dialetto chietino", "text": ""}
{"id": "8448316", "revid": "212348", "url": "https://it.wikipedia.org/wiki?curid=8448316", "title": "Milwaukee Arena", "text": ""}
{"id": "8448321", "revid": "1910023", "url": "https://it.wikipedia.org/wiki?curid=8448321", "title": "Rojigualda", "text": ""}
{"id": "8448322", "revid": "1910023", "url": "https://it.wikipedia.org/wiki?curid=8448322", "title": "La Rojigualda", "text": ""}
{"id": "8448323", "revid": "212348", "url": "https://it.wikipedia.org/wiki?curid=8448323", "title": "MECCA Arena", "text": ""}
{"id": "8448357", "revid": "119410329", "url": "https://it.wikipedia.org/wiki?curid=8448357", "title": "Serie A1 1984-1985 (pallanuoto femminile)", "text": "Il campionato italiano femminile di pallanuoto 1984-85 \u00e8 stata la 1\u00aa edizione ufficiale del campionato nazionale. Il torneo venne organizzato dalla \"Federazione Italiana Nuoto.\" \nAd aggiudicarsi il titolo fu il Roman Volturno, formazione di Santa Maria Capua Vetere che dopo quel primo scudetto conquister\u00e0 anche i successivi sei titoli nazionali.\nFormula.\nIl campionato fu strutturato in diverse fasi eliminatorie a carattere prima regionale e poi interregionale. La fase finale a sei squadre si disput\u00f2 a Narni dall'11 al 14 luglio 1985 e vi presero parte le compagini di Azzurra Napoli, Dopolavoro Ferroviario Catania, Fuorigrotta Napoli, Nuotatori Rivarolesi, Roma Vis Nova e Roman Volturno. \nDecisivo per l'assegnazione dello scudetto fu lo spareggio tra il Volturno e il Fuorigrotta, vinto 4-2 dalle prime dopo le due formazioni erano giunte a pari merito al termine del girone a sei.\nFinal Six.\nSpareggio finale.\nVerdetti"}
{"id": "8448434", "revid": "767487", "url": "https://it.wikipedia.org/wiki?curid=8448434", "title": "Ruslan i Ljudmila", "text": "Ruslan i Ljudmila (\"\u0420\u0443\u0441\u043b\u0430\u043d \u0438 \u041b\u044e\u0434\u043c\u0438\u043b\u0430\") \u00e8 un film del 1914 diretto da W\u0142adys\u0142aw Starewicz."}
{"id": "8448437", "revid": "1305887", "url": "https://it.wikipedia.org/wiki?curid=8448437", "title": "Immutef", "text": ""}
{"id": "8448439", "revid": "628767", "url": "https://it.wikipedia.org/wiki?curid=8448439", "title": "Fronte Attivista Lituano", "text": ""}
{"id": "8448463", "revid": "767487", "url": "https://it.wikipedia.org/wiki?curid=8448463", "title": "Transatlantico (film 1940)", "text": "Transatlantico (\"Paris New-York\") \u00e8 un film del 1940 diretto da Yves Mirande."}
{"id": "8448464", "revid": "26630", "url": "https://it.wikipedia.org/wiki?curid=8448464", "title": "Chang Bingyu", "text": "Carriera.\nNel 2018 Chang Bingyu si laurea campione del mondo dilettanti, battendo in finale il connazionale He Guoqiang per 8-3. Nella stagione 2018-2019, Chang Bingyu viene invitato alle qualificazioni dei tornei cinesi China Championship, World Open e China Open, riuscendo ad approdare al tabellone principale in tutti e tre gli eventi. Al China Championship avanza addirittura al secondo turno vincendo contro Robert Milkins al primo, ma viene eliminato dal futuro vincitore della competizione Mark Selby.\nStagione 2019-2020.\nIl cinese diventa professionista all'inizio della stagione 2019-2020, dopo essersi classificato al primo posto nel CBSA China Tour. Dopo essersi qualificato per l'International Championship, Chang esce per mano di Yan Bingtao, perdendo al primo turno anche all'English Open, al World Open, al Northern Ireland Open, allo UK Championship e al Welsh Open, mentre allo Scottish Open, allo Shoot-Out e al Gibraltar Open esce al secondo."}
{"id": "8448470", "revid": "1543377", "url": "https://it.wikipedia.org/wiki?curid=8448470", "title": "Guerra anglo-egiziana", "text": "La conquista britannica d'Egitto (1882), nota anche come Guerra anglo-egiziana ( \"al-i\u1e25til\u0101l al-Br\u012b\u1e6d\u0101n\u012b li-Mi\u1e63r\"), avvenne nel 1882 tra le forze egiziane e sudanesi guidate da A\u1e25mad \u02bfOr\u0101b\u012b e il Regno Unito. Termin\u00f2 in una rivolta nazionalista contro il Chediv\u00e8 Tawf\u012bq Pasci\u00e0. Fu la base per lo stabilirsi di un perdurante controllo britannico sull'Egitto a spese degli egiziani, dei francesi e dell'Impero ottomano che mantenne un'autorit\u00e0 solo nominale.\nRetroscena.\nNel 1881, un ufficiale dell'esercito egiziano, A\u1e25mad \u02bfOr\u0101b\u012b (allora noto in inglese come Arabi Pasha), si ammutin\u00f2 e inizi\u00f2 un colpo di Stato contro Tawf\u012bq Pasci\u00e0, Chediv\u00e8 d' Egitto e Sudan, in segno di rimostranza per le disparit\u00e0 retributive tra egiziani ed europei, e per altre ragioni ed interessi. Nel gennaio 1882 i governi britannico e francese inviarono una \"nota comune\" al governo egiziano, dichiarando il loro riconoscimento dell'autorit\u00e0 dei Chediv\u00e8. Il 20 maggio 1882, navi da guerra britanniche e francesi arrivarono al largo della costa di Alessandria. L'11 giugno 1882, ad Alessandria, si verific\u00f2 una rivolta anti-cristiana durante la quale vennero uccisi 50 europei. Il colonnello 'Orabi ordin\u00f2 alle sue forze di reprimere la rivolta, gli europei abbandonarono la citt\u00e0 e l'esercito di 'Orabi inizi\u00f2 a fortificare la citt\u00e0. La flotta francese fu richiamata in Francia. Un ultimatum britannico fu respinto e le sue navi da guerra iniziarono un bombardamento di 10 ore e mezza su Alessandria l'11 luglio 1882.\nRagioni per l'invasione.\nLe ragioni per cui il governo britannico invi\u00f2 una flotta di navi sulla costa di Alessandria \u00e8 un punto di dibattito fra gli storici. Nel loro saggio del 1961 \"Africa e i Vittoriani\", Ronald Robinson e John Gallagher sostennero che l'invasione britannica fu ordinata per reprimere l'anarchia percepita della rivolta di 'Orabi e per proteggere il protettorato britannico sul Canale di Suez, al fine di mantenere attiva la rotta di traffico merci verso l'Oceano Indiano.\nA.G. Hopkins respinse l'argomentazione di Robinson e Gallagher, citando documenti originali per affermare che non vi era alcun pericolo percepito per il canale di Suez per mano del movimento 'Orabi e che 'Orabi e le sue forze non erano caotici anarchici, ma invece erano in grado di mantenere l'ordine e la legge. : Al contrario, Hopkins sostenne che il gabinetto del primo ministro britannico William Gladstone fu guidato dall'intenzione di proteggere gli interessi degli obbligazionisti britannici che avevano investimenti in Egitto e dal perseguimento della ricerca di consenso nella politica interna. Hopkins cita gli investimenti britannici in Egitto che erano cresciuti in maniera massiccia fino agli anni 1880, in parte a causa del debito di Chediv\u00e8 dovuto alla costruzione del canale di Suez, nonch\u00e9 a forti legami esistenti tra il governo britannico e il settore economico. Scrisse che gli interessi economici della Gran Bretagna si erano verificati simultaneamente, con il desiderio all'interno di un elemento del partito liberale dominante di una politica estera militante al fine di ottenere la popolarit\u00e0 politica interna che gli ha permesso di competere con il partito conservatore. Hopkins cita una lettera di Edward Malet, allora console generale britannico in Egitto, a un membro del Gabinetto di Gladstone che si congratula per l'invasione: \"Hai combattuto la battaglia di tutta la cristianit\u00e0 e la storia lo riconoscer\u00e0. Mi permetto anche di dire che questa guerra ha dato al Partito liberale un nuovo contratto di popolarit\u00e0 e potere.\"\nJohn Galbraith e Afaf Lutfi al-Sayyid-Marsot sostennero un'argomentazione simile a quella di Hopkins, sebbene la loro spiegazione si concentri su come gli individui all'interno della burocrazia del governo britannico avessero usato le loro posizioni per far apparire l'invasione come un'opzione pi\u00f9 favorevole. Innanzitutto, descrivono una trama di Edward Malet nella quale ritraeva il governo egiziano come fortemente instabile e questo veniva comunicato ai suoi superiori nel gabinetto. Sulla lettura di Galbraith e al-Sayyid-Marsot, Malet si aspettava probabilmente di poter convincere gli inglesi a intimidire l'Egitto con uno dimostrazione di forza, senza considerare una piena invasione o occupazione come una possibilit\u00e0. Si soffermano anche sull'ammiraglio Beauchamp Seymour, che affrett\u00f2 l'inizio del bombardamento esagerando il pericolo rappresentato per le sue navi dalle forze di 'Orabi, nei suoi telegrammi al governo britannico. \nCorso della guerra.\nBombardamento britannico.\nLa flotta britannica bombard\u00f2 Alessandria dall'11 al 13 luglio e la occup\u00f2 con i marine. Gli inglesi non persero una sola nave, ma gran parte della citt\u00e0 fu distrutta da incendi provocati da esplosioni e da 'Orabisti che cercavano di danneggiare la citt\u00e0 che gli inglesi stavano conquistando. Tawf\u012bq Pasci\u00e0, che aveva spostato la sua corte ad Alessandria durante i disordini, dichiar\u00f2 'Orabi un ribelle e lo depose formalmente dai suoi ruoli all'interno del governo.\nLa risposta di 'Orabi.\n'Orabi quindi reag\u00ec ottenendo una fatwa dagli sceicchi di Al Azhar che condannarono Tewfik come traditore del suo paese e della sua religione, assolvendo coloro che avrebbero combattuto contro di lui. 'Orabi dichiar\u00f2 anche guerra al Regno Unito e inizi\u00f2 la coscrizione.\nOrdine di battaglia britannico.\nL'esercito britannico lanci\u00f2 un attacco esplorativo a Kafr El Dawwar nel tentativo di vedere se fosse possibile raggiungere il Cairo attraverso Alessandria. Quindi cap\u00ec che non sarebbe stato possibile raggiungere il Cairo da questa direzione poich\u00e9 le difese egiziane erano troppo forti. Ad agosto, un'armata britannica con oltre 40.000 uomini, comandata da Garnet Wolseley, invase la zona del canale di Suez. Fu autorizzata a distruggere le forze di 'Orabi e liberare il paese da tutti gli altri ribelli.\nLe truppe del genio avevano lasciato l'Inghilterra per l'Egitto a luglio e agosto 1882. Il genio includeva truppe di pontieri, ferrovieri e telegrafisti. : 65\nWolseley vide la campagna come una sfida logistica poich\u00e9 non credeva che gli egiziani avrebbero opposto molta resistenza.\n1st Division (Lt Gen GHS Willis)\n1st Brigade (Maj Gen HRH Duca di Connaught)\n2nd Brigade (Maj Gen Gerald Graham VC)\nDivisional Troops\n2nd Division (Lt Gen Sir Edward Hamley)\n3rd (Highland) Infantry Brigade (Maj Gen Sir Archibald Alison)\n4th Brigade (Maj Gen Sir Evelyn Wood VC)\nDivisional Troops\nIndian Contingent (Maj Gen Sir Herbert Macpherson VC)\nCavalry Division (Maj Gen Drury Curzon Drury Lowe)\n1st (Heavy) Cavalry Brigade (Brig Gen Sir Baker Creed Russell)\n2nd (Bengal) Cavalry Brigade (Brig Gen H. C. Wilkinson)\nDivision Troops\nArmy Troops\nArmy Train\nBattaglia di Kafr El Dawwar.\nQuesta battaglia ebbe luogo il 5 agosto 1882 tra un'armata egiziana, guidata da Ahmed Orabi, e le forze britanniche guidate da Sir Archibald Alison. Cercando di accertare la forza della posizione dell'egiziano Kafr El Dawwar e di testare le voci locali secondo cui gli egiziani si stavano ritirando, Alison ordin\u00f2 un attacco esploratorio la sera del 5. Questa azione fu documentata da Orabi come una battaglia, e il Cairo fu raggiunto dalla notizia che gli inglesi che avanzavano erano stati respinti; tuttavia la maggior parte degli storici descrive l'azione semplicemente come una ricognizione che non era intesa come un vero assalto alle linee egiziane. Indipendentemente da ci\u00f2, il risultato finale fu che gli inglesi abbandonarono ogni speranza che avrebbero potuto avere di raggiungere il Cairo da nord e spostarono invece la loro base operativa su Ismailia.\nWolseley arriv\u00f2 ad Alessandria il 15 agosto e inizi\u00f2 immediatamente a organizzare il movimento delle truppe attraverso il Canale di Suez verso Ismailia. Ci\u00f2 fu rapidamente realizzato; Ismailia fu occupata il 20 agosto senza incontrare resistenza. : 67\nBattaglia di Tell El Kebir.\nIsmailia fu rapidamente rinforzata con 9.000 truppe, con i geni messi al lavoro per riparare la linea ferroviaria da Suez. Una piccola forza fu spinta lungo il Canale dell'Acqua Dolce fino alla chiusa di Kassassin arrivando il 26 agosto. L\u00ec incontrarono il nemico. Ampiamente in inferiorit\u00e0 numerica, i due battaglioni con 4 cannoni tennero la posizione, fino a quando arriv\u00f2 la cavalleria pesante e passarono all'offensiva, costringendo Arabi Pasha a indietreggiare di con gravi perdite.\nIl corpo principale dell'esercito inizi\u00f2 a trasferirsi a Kassassin e fu intrapresa la pianificazione della battaglia di Tell El Kebir. Una schermaglia ebbe luogo ma non interfer\u00ec con la preparazione. Il 12 settembre tutto era pronto e durante quella notte l'esercito marciava per combattere.:68\nIl 13 settembre 'Orabi si riposizion\u00f2 per difendere il Cairo contro Wolseley. La sua forza principale penetr\u00f2 a Tell El Kebir, a nord della ferrovia e al Canale dell'Acqua Dolce, entrambi che collegavano il Cairo con Ismailia sul canale. Le difese furono preparate in fretta perch\u00e9 c'era poco tempo per sistemarle. Le forze di 'Orabi possedevano 60 pezzi di artiglieria e fucili a retrocarica. Wolseley fece diverse ricognizioni personali e scopr\u00ec che gli egiziani non presidiavano gli avamposti davanti alle loro principali difese di notte, il che avrebbe reso possibile a una forza d'attacco avvicinarsi alle difese sotto la copertura dell'oscurit\u00e0. Wolseley ordin\u00f2 alle sue forze di avvicinarsi alla posizione di notte e attacc\u00f2 frontalmente all'alba.\nLa sorpresa non fu ottenuta, il fuoco dei fucili e dell'artiglieria dalle ridotte fu aperto quando la distanza era di . Continuando l'avanzata, le truppe difensive furono ostacolate dal fumo delle loro armi che bloccava la loro visione dei britannici che avanzavano. I tre battaglioni arrivarono nelle trincee nemiche tutti insieme e con poche perdite, determinando una vittoria decisiva.\nPerdendo ufficialmente solo 57 soldati e provocando circa duemila perdite nell'esercito egiziano, l'esercito britannico ebbe pi\u00f9 vittime a causa dei colpi di calore che dell'azione nemica. Le forze di 'Orabi furono sconfitte e la cavalleria britannica le insegu\u00ec e conquist\u00f2 il Cairo, che era indifesa.\nIl potere fu poi restaurato al Chediv\u00e8, la guerra era finita e la maggior parte dell'esercito britannico and\u00f2 ad Alessandria imbarcandosi successivamente per tornare in patria, lasciando in Egitto a partire da novembre, solo un esercito di occupazione.:69\nIl tenente William Mordaunt Marsh Edwards fu premiato con una Victoria Cross per il suo coraggio durante la battaglia.\nInnovazioni militari britanniche.\nFerrovia.\nDurante la preparazione della battaglia di Tell El Kebir, l'ottava compagnia ferroviaria RE, appositamente creata, gestiva treni che trasportavano depositi e truppe, oltre a riparare i binari. Il giorno della battaglia effettuarono un viaggio in treno alla stazione di Tell El Kebir tra le 8 e le 9 del 13 settembre e \"la trovarono completamente bloccata da treni, pieni di munizioni nemiche: i binari pieni di morti e feriti, e i nostri stessi soldati che sciamavano per il luogo quasi impazziti per la mancanza d'acqua \"(estratto del diario del capitano Sidney Smith). Una volta che la stazione fu sgomberata, iniziarono a trasportare i feriti, i prigionieri e le truppe con depositi per altre destinazioni.\nTelegrafo.\nSulla scia delle colonne che avanzavano, furono poste delle linee telegrafiche su entrambi i lati del canale di Acqua Dolce. Alle 2 del mattino del 13 settembre, Wolseley invi\u00f2 con successo un messaggio al maggiore generale Sir H Macpherson VC all'estrema sinistra con il contingente indiano e la brigata navale. A Tell El Kebir fu istituito un ufficio telegrafico da campo in una carrozza berlina, che Arabi Pasha aveva utilizzato per il giorno prima. Alle 8.30 (13 settembre) dopo la vittoria nella battaglia di Tell El Kebir, Wolseley us\u00f2 il telegramma per inviare messaggi della sua vittoria alla regina Vittoria; ricevette una risposta da lei alle 9.15 del giorno stesso. Una volta che si ebbero collegati alla linea permanente, la Sezione funzionava anche con la sirena Theiber e il telefono.\nCorpo dell'ufficio postale dell'esercito.\nI precursori dei Royal Engineers (Sezione Postale) fecero il loro debutto in questa campagna. Furono appositamente arruolati dal 24 \u00b0 Middlesex Rifle Volunteers (fucili degli uffici postali) e per la prima volta nella storia militare britannica, gli impiegati delle poste vennero addestrati come soldati, fornirono un servizio postale dedicato all'esercito sul campo. Durante la battaglia di Kassassin divennero i primi volontari ad essere sottoposti al fuoco nemico.\nConseguenze.\nIl processo ad 'Orabi.\nIl primo ministro Gladstone inizialmente tent\u00f2 di mettere sotto processo 'Orabi e di giustiziarlo, descrivendolo come \"un tiranno egoista la cui oppressione del popolo egiziano gli lasciava ancora abbastanza tempo, nella sua veste di Saladino degli ultimi giorni, per massacrare i cristiani\". Ma, dopo aver analizzato i suoi diari sequestrati e a varie altre prove, non fu trovato molto con \"demonizzare\" 'Orabi in un processo pubblico. Le sue accuse furono ridimensionate, dopo che ammise di essersi ribellato e fu mandato in esilio.\nOccupazione britannica.\nLe truppe britanniche e l'amministrazione britannica dell'Egitto si protrasse fino al al trattato anglo-egiziano del 1936, quando solo formalmente il Regno Unito riconobbe l'indipendenza all'Egitto mantenendone per\u00f2 il controllo degli affari esteri e la difesa. La fine del controllo britannico sull'Egitto avvenne nel 1952 con la caduta della monarchia di re F\u0101r\u016bq a seguito della rivoluzione egiziana, non sul Canale di Suez che fino al 1956 rimase saldamente sotto controllo britannico.\nHopkins sostenne che la Gran Bretagna continu\u00f2 la sua occupazione in Egitto dopo il 1882 al fine di garantire gli investimenti britannici: \"La Gran Bretagna aveva importanti interessi da difendere in Egitto ed era disposta a ritirarsi solo se le condizioni che garantivano la sicurezza di quegli interessi fossero soddisfatte - e non lo sono mai state. \" Coerentemente con questo punto di vista, gli investimenti in Egitto crebbero durante l'occupazione britannica, i tassi di interesse diminuirono e i prezzi delle obbligazioni aumentarono."}
{"id": "8448472", "revid": "144796", "url": "https://it.wikipedia.org/wiki?curid=8448472", "title": "Serraglio (recinto)", "text": ""}
{"id": "8448476", "revid": "4175", "url": "https://it.wikipedia.org/wiki?curid=8448476", "title": "Campionato italiano Juniores (rugby a 15)", "text": ""}
{"id": "8448485", "revid": "767487", "url": "https://it.wikipedia.org/wiki?curid=8448485", "title": "Melodie celesti", "text": "Melodie celesti (\"Les musiciens du ciel\") \u00e8 un film del 1940 diretto da Georges Lacombe."}
{"id": "8448549", "revid": "767487", "url": "https://it.wikipedia.org/wiki?curid=8448549", "title": "Sposiamoci in otto", "text": "Sposiamoci in otto (\"Barnab\u00e9\") \u00e8 un film del 1938 diretto da Alexander Esway."}
{"id": "8448595", "revid": "1784938", "url": "https://it.wikipedia.org/wiki?curid=8448595", "title": "Arthur Conan-Doyle", "text": ""}
{"id": "8448602", "revid": "57342", "url": "https://it.wikipedia.org/wiki?curid=8448602", "title": "Gaetano Carito", "text": "Biografia.\nIntraprende la carriera negli studi di registrazione nel 1968, passando al ruolo di tecnico del suono in presa diretta nel 1979."}
{"id": "8448606", "revid": "767487", "url": "https://it.wikipedia.org/wiki?curid=8448606", "title": "Taras Bulba (film 1936)", "text": "Taras Bulba (\"Tarass Boulba\") \u00e8 un film del 1936 diretto da Alexis Granowsky.\n\u00c8 uno dei tanti film basati sul racconto \"Taras Bul'ba\" scritto da Nikolaj Gogol' e pubblicato nel 1835."}
{"id": "8448610", "revid": "767487", "url": "https://it.wikipedia.org/wiki?curid=8448610", "title": "Slava - nam, smert' - vragam", "text": "Slava - nam, smert' - vragam (\"\u0421\u043b\u0430\u0432\u0430 \u2014 \u043d\u0430\u043c, \u0441\u043c\u0435\u0440\u0442\u044c \u2014 \u0432\u0440\u0430\u0433\u0430\u043c\") \u00e8 un film del 1914 diretto da Evgenij Bau\u0117r."}
{"id": "8448611", "revid": "4252", "url": "https://it.wikipedia.org/wiki?curid=8448611", "title": "Sisinnio di Leni", "text": "San Sisinnio (Eleni, 123 d.C. -?) viene venerato come colui che affronta e vince il diavolo tentatore e protegge la madre e il bambino dopo il parto.\nStoria e diffusione del culto.\nIl culto del santo si diffuse lungo il corso del medioevo anche in Sardegna, cos\u00ec come attestano i Condaghi, raccolte di documenti inerenti soprattutto lasciti e donazioni a chiese. Tra questi \u00e8 molto noto quello di Santa Maria di Bonarcado dove, pi\u00f9 volte, viene citato il nome di Sisinnio.\nSecondo la tradizione sarda Sisinnio di Eleni, villaggio situato sulle rive del rio Leni a Villacidro, nacque nel 123 d. C. cos\u00ec come si evince dall'epigrafe ritrovata, il 17 luglio 1615, nel santuario ipogeo di San Lucifero a Cagliari, trascritta, interpretata e tradotta dal Bonfant.\nIl Bonfant sostiene che Sisinnio venne ucciso a bastonate da sicari inviati dallo stesso imperatore. Le reliquie del santo sono attualmente custodite nel Duomo di Cagliari, tranne una costola, contenuta in una teca d'argento e donata agli abitanti di Villacidro, che \u00e8 conservata nella chiesa di Santa Barbara.\nSecondo la tradizione isolana il santo aveva una voce bellissima tanto da essere paragonata al canto del cigno che in dialetto villacidrese \u00e8 detto \"Sisini\". \nIl santo vanta una grande venerazione fin dall'antichit\u00e0, che ancora oggi non \u00e8 venuta meno come attestano i festeggiamenti in suo onore. La festa di San Sisinnio \u00e8 una delle tradizioni del folklore villacidrese pi\u00f9 sentita e celebrata dalla piccola comunit\u00e0; la festa si data nella prima domenica di agosto e i festeggiamenti incominciano il venerd\u00ec precedente fino al luned\u00ec, nell'omonima chiesetta campestre a lui dedicata.\nI \"Coggius\", lodi, canti, espressioni ritmico-poetiche della religiosit\u00e0 popolare, lo ricordano come \"iscongiuradori\", esorcista e \"scacciacogas\" cio\u00e8 scacciastreghe.\nIl culto del santo si diffuse ampiamente nel Campidano tanto che, una volta, gli abitanti di Serramanna tentarono di trafugare la reliquia, custodita a Villacidro, rivendicandone la paternit\u00e0, da quel giorno e per lungo tempo la processione venne accompagnata dai fucilieri locali."}
{"id": "8448613", "revid": "125019625", "url": "https://it.wikipedia.org/wiki?curid=8448613", "title": "Dark Side of the Ring", "text": "Dark Side of the Ring \u00e8 una serie di documentari a tema wrestling diretti dal regista canadese Jason Eisener e prodotti dalla societ\u00e0 statunitense Vice Media Group, andati in onda negli Stati Uniti d'America e in Canada a partire dal 10 aprile 2019 sull'emittente Viceland.\nLa serie, arrivata nel 2021 alla sua terza stagione, tratta i pi\u00f9 controversi avvenimenti inerenti il mondo del wrestling professionistico e tutti i loro retroscena.\nAccoglienza.\n\"Dark Side of the Ring\" \u00e8 stato accolto favorevolmente dagli spettatori e dalla critica specializzata, con particolare attenzione allo stile del racconto che ben si amalgama alle interviste presenti nel programma.\nNel marzo del 2020 la serie ha vinto il premio come \"Miglior documentario\" da parte del \"Wrestling Observer Newsletter\" di Dave Meltzer."}
{"id": "8448614", "revid": "47767", "url": "https://it.wikipedia.org/wiki?curid=8448614", "title": "Martirio di san Lorenzo (Beato Angelico)", "text": ""}
{"id": "8448617", "revid": "486946", "url": "https://it.wikipedia.org/wiki?curid=8448617", "title": "Azienda calzaturiera", "text": ""}
{"id": "8448618", "revid": "1318658", "url": "https://it.wikipedia.org/wiki?curid=8448618", "title": "Dino Paolini", "text": "Biografia.\nNato a Lonigo nel Vicentino, da famiglia operaia, conclude gli studi di scultura all\u2019Accademia delle Belle Arti \u201cCignaroli\u201d di Verona. Nel 1947, a soli ventuno anni, si trasferisce a Milano, quando ancora le macerie si accumulavano in periferia a formare la \u201cMontagnetta\u201d e la vita era difficile per tutti. Ha insegnato Figura ed Ornato Modellato presso il Liceo Artistico Secondo di Milano dal 1961 al 1992, poco distante dal suo studio.\nScrive Riccardo Barletta. \"Chiuso tra le quattro mura del suo studio, testardamente immerso in una sua passione, instancabile, Paolini aggredisce la materia - pietra, bronzo, gesso, terracotta, cemento - con la voglia di tramutarla, di perfezionarla, di renderla sempre pi\u00f9 vibrante. La sua non \u00e8 mai stata una scultura intellettuale.\"Alla sua prima personale, alla galleria Bergamini - siamo nell\u2019inverno del 1953 - Mario De Micheli annota una considerazione che pu\u00f2 rimanere valida anche oggi. Essa \u00e8 strutturale all\u2019artista. \u2018Egli \u00e8 un po\u2019 come le pietre della sua nativa Verona, quelle pietre che resistono ai colpi ma che tuttavia sono calde, vive, ricche di toni. Tali pietre del resto sono l\u2019elemento naturale di Paolini, sono la materia in cui egli ritrova con maggiore libert\u00e0 l\u2019espressione del suo mondo. Quante volte l\u2019ho visto partire da Milano per andare alle cave della sua regione a tagliare i blocchi con le sue mani! L\u2019esigenza acuta di una simile materia nasce in particolare dal fatto che Paolini concepisce la scultura soprattutto come potenza plastica\u2019.\nIn una presentazione per una sua mostra nel 1956 a Brescia, alla Galleria della Piazza Vecchia, uno scopritore di talenti e longevo gallerista, Giovanni Fumagalli, lo ricorda a Milano come \u2018un giovane alto e magro che si guardava attorno e ascoltava attento senza mai prenderne parte, le discussioni che avvenivano fra i vari gruppi d\u2019artisti\u2019. La vita difficile era a quei tempi uno sprone per un artista alle prime armi. Prosegue Fumagalli:\n\u2018Ogni tanto spariva dalla circolazione; ritornava al suo paese con i pochi soldi che aveva risparmiato, per tradurre in pietra, quella calda pietra di Verona, i bozzetti che veniva man mano realizzando nel suo studiolo che egli stesso aveva ricavato da un solaio di una casa di via Pietro Calvi'.\n\u00c8 lo scrittore Emilio Tadini - mostra nell\u2019aprile 1957 alla Galleria delle Ore diretta da Fumagalli - che ben approfondisce l\u2019origine culturale del giovane.\u2018Paolini studia e comincia a lavorare a Verona. Questo non \u00e8 un anonimo dato biografico: \u00e8 anzi una indicazione molto significativa. Quello veronese credo che sia l\u2019ambiente reale (non solo geografico e casuale) dell\u2019apertura poetica di questo scultore. Si pensi alla forza ansiosa e segreta, alla linea sentimentale che anima ogni plasticit\u00e0, alla drammaticit\u00e0 affettuosa che sono propri della locale scultura romanica. San Zeno, appunto: e non \u00e8 tanto un caso che ancora adesso (1997, ndr) Paolini si tenga appeso a una parete del suo studio il calco di una formella delle porte. E basta riportare quei dati nell\u2019osservazione delle prime opere (e non solo delle prime), per rendersi conto con facilit\u00e0 che quell\u2019incontro non \u00e8 risolto in una superficiale emozione visiva, ma piuttosto in una profonda suggestione, nell\u2019autentico riconoscimento di una voce naturale\u2019.Testimonianze, queste, di un carattere non mutato nel tempo. Solitario e indipendente, Paolini ha pagato il prezzo di una vocazione cos\u00ec autoritaria in un tempo tanto corrivo al compromesso. La sua ricerca quindi si \u00e8 svolta, come vedremo, soprattutto al di dentro di una interrogazione privata - tra lui e la materia, tra lui e l\u2019umano - una interrogazione vista come \u201cvariazioni sul tema\u201d pi\u00f9 che come pendolarismo tra un \u201cismo\u201d e l\u2019altro. E lo stesso passaggio tra il figurativismo e la forma astratteggiante, avvenuto in un certo momento del suo \"iter\", \u00e8 stato per lui non un conflitto o un contrasto, bens\u00ec un continuum emotivo e di pathos, resi attraverso l\u2019impatto plastico dominante.\nConclude Riccardo Barletta.La produzione di scultura di Dino Paolini, nelle sue evoluzioni tra realismo, gusto primitivistico, espressionismo, ricordo romanico, organicismo astratto, mantiene sempre una sua logica interna. Attraverso le declinazioni stilistiche, Paolini ha cercato una sintesi plastica di rimandi strutturali, un contrappunto di forze ed energie spaziali intrinseche alla compagine data. La sua non \u00e8 una scultura di \u201cforma\u201d, bens\u00ec una scultura di \u201csostanza\u201d. Per questa ragione le tematiche da lui affrontate via via non hanno mai raggiunto la ripetizione meccanica di un modello o sigla. Hanno svolto una funzione di vera evoluzione nel quadro della poetica del \u201ccavare\u201d.Ha partecipato a mostre nazionali e internazionali e ha ottenuto vari premi e riconoscimenti.\nLo studio al numero 41 di Via Hajech a Milano conserva i lavori di Dino Paolini.\nOpere.\n- Figura femminile nuda (pastelli/matita su carta), Paolini Dino, Milano (MI), Collezione Fondazione Davide Lajolo\nhttp://www.lombardiabeniculturali.it/opere-arte/schede/LA010-00234/\n- Contadina con bimbo, Paolini Dino, Suzzara (MN), Galleria Civica d\u2019Arte Contemporanea\nhttp://www.lombardiabeniculturali.it/opere-arte/schede/MN120-00348/\n- Figura femminile nuda (scultura in bronzo), Paolini Dino, Suzzara (MI), Collezione Fondazione Davide Lajolo\nhttp://www.lombardiabeniculturali.it/opere-arte/schede/LA010-00233/\n- La mondina, Paolini Dino, Suzzara (MN), Galleria Civica d\u2019Arte Contemporanea\nhttp://www.lombardiabeniculturali.it/opere-arte/schede/MN120-00339/\n- Calcareous sandstone, Dino Paolini, around the quarry of St. Margarethen - Symposion Europ\u00e4ischer Bildhauer, \nSt. Margarethen, Burgenland/Austria, Dino Paolini, 1959 - foto in wiki.de\nhttps://www.karlprantl.at/en/sculptures/st-margarethen-detail/dino-paolini\n- Monumento ai Caduti della Resistenza di Corsico (MI), 25 aprile 1965 \n- Monumento alla Liberazione, Villa Nuova Italia, Broni (PV), 1984 \nGalleria d\u2019immagini.\n- https://www.pinterest.es/tanisienne/dino-paolini-mostra-al-teatro-dal-verme-2016/\n- https://www.youtube.com/watch?reload=9&amp;v=cDA-xqFa5KU\n- https://www.youreporter.it/video_dino_paolini_mostra_dell_artista_al_teatro_dal_verme/\nPrincipali mostre personali e di gruppo.\n1953 - Galleria Bergamini - Milano (presentazione Mario De Micheli)\n1956 - Galleria della Piazza Vecchia - Brescia (presentazione Giovanni Fumagalli)\n1957 - Galleria delle Ore - Milano (presentazione Emilio Tadini)\n1963 - Galleria Ciliberti - Milano, Mostra di gruppo (Garau, Gasparini, Paganin, Paolini) (presentazione Rikov)\n1964 - Galleria \u201cPenelope\u201d - Roma (Garau, Gasparini, Paolini) (presentazione Aurelio Natali)\n1965 - Galleria A.A.B. - Brescia (Garau, Gasparini, Panciera, Paolini, Repossi) (presentazione Aurelio Natali)\n1966 - Mostra di disegni alla Galleria Rinascita - Milano\n1972 - Centro Artistico \u201cC. Barbieri\u201d Broni (PV), Sculture - Disegni - Pastelli (presentazione Mario Ghilardi)\n1978 - Palazzo della Permanente - Milano \u201cUna situazione - 9 testimonianze\u201d\n1978 - Centro Culturale - Valenza Po \u201cUna situazione - 9 testimonianze\u201d\n1979 - Galleria A.A.B. - Brescia \u201cUna situazione - 9 testimonianze\u201d\n1980 - Galleria \u201cPantha Arte\u201d - Como (presentazione Paolo Cassiani)\n1985 - Sculture e disegni - Broni (PV) Villa Nuova Italia (presentazione Paolo Cassiani)\n1986 - Galleria \u201cAleph\u201d Milano - Momenti del realismo milanese (Paganin, Paolini, Tettamanti)\n1997 - Galleria d\u2019Arte \u201cRadice\u201d - Lissone (MI) (presentazione Riccardo Barletta)\n2014 - Spazio Tadini - Milano - Milano in Arte 1956 - 1967\n2016 - Teatro Dal Verme - Milano - Dino Paolini - Mostra dell\u2019Artista (a cura di Maria Antonietta Formenti e Tania Zoppis, presentazione Alberto Moioli)\nMostre internazionali.\nNel 1955 ha partecipato alla Mostra Internazionale dei giovani - Varsavia\nNel 1959 \u00e8 invitato al \u201cPrimo Symposion Europ\u00e4ischer Bildhauer\u201d per la scultura in pietra all\u2019aperto - St. Margarethen, Austria https://www.karlprantl.at/en/sculptures\nNel 1961 partecipa alla Mostra Internazionale di Scultura a W\u00fcrzburg e Berlino, a Vienna nel 1962\nPremi.\n\u00c8 stato premiato al Premio Suzzara (MN) del 1951\nPrimo Premio Olimpiadi Culturali Lombarde 1952 - Milano\nSecondo Premio Olimpiadi Culturali Nazionali 1953 - Livorno\nSecondo Premio ex-aequo per la Scultura a Vado Ligure (SV), 1953\nPrimo Premio per la Scultura a Suzzara (MN) 1954 e Premio \u201cPresidente della Repubblica\u201d\nPremio \u201cSpagnolo\u201d per la Scultura alla XXVI Biennale Citt\u00e0 di Milano, 1969\nPrimo Premio ed esecuzione del Monumento ai Caduti della Resistenza di Corsico (MI), 1964\nPrimo Premio ed esecuzione di una Scultura per l\u2019Adolescenza, Citt\u00e0 di Sarzana (SP), 1970\nPrimo Premio ed esecuzione di un Bassorilievo bronzeo per il Liceo Scientifico \u201cEinstein\u201d di Milano, 1971\nEsecuzione Monumento alla Liberazione, Broni (PV), 1984"}
{"id": "8448620", "revid": "767487", "url": "https://it.wikipedia.org/wiki?curid=8448620", "title": "AmeriQua", "text": "AmeriQua \u00e8 un film italiano in lingua inglese del 2013 diretto da Giovanni Consonni e Marco Bellone."}
{"id": "8448622", "revid": "16758", "url": "https://it.wikipedia.org/wiki?curid=8448622", "title": "Stadio del ghiaccio di Pergine", "text": ""}
{"id": "8448624", "revid": "767487", "url": "https://it.wikipedia.org/wiki?curid=8448624", "title": "Son'ka Zolotaja Ru\u010dka", "text": "Son'ka Zolotaja Ru\u010dka (\"\u0421\u043e\u043d\u044c\u043a\u0430 \u0417\u043e\u043b\u043e\u0442\u0430\u044f \u0440\u0443\u0447\u043a\u0430\") \u00e8 un film del 1914 diretto da Vladimir Kas'janov, Alexandr \u010cargonin e Jurij Jur'jevskij."}
{"id": "8448629", "revid": "54253", "url": "https://it.wikipedia.org/wiki?curid=8448629", "title": "Lovro Dobri\u010devi\u0107", "text": "Biografia.\nStudi\u00f2 a Venezia prima di tornare a Dubrovnik. Inizi\u00f2 a dipingere nel monastero serbo ortodosso Savina, nel Principato di Zeta (ora Montenegro) a met\u00e0 del XV secolo. I suoi dipinti sono ancora visibili nei monasteri domenicani e francescani nella citt\u00e0 di Dubrovnik. Una delle sue pale d'altare \u00e8 ancora visibile in una chiesa di Slano. Venne realizzata da un gruppo chiamato \"Scuola di pittura di Dubrovnik\" che comprendeva Bla\u017e Jurjev Trogiranin, Vicko Lovrov, Mihajlo Hamzi\u0107, Jovan Ugrinovi\u0107 e Nikola Bo\u017eidarevi\u0107. Si specializzarono in icone pittoriche e iconostasi sia per le chiese che per i monasteri della Chiesa ortodossa serba in Montenegro e Bosnia-Erzegovina e realizzarono il polittico della tradizione della Chiesa cattolica a Dubrovnik. "}
{"id": "8448637", "revid": "767487", "url": "https://it.wikipedia.org/wiki?curid=8448637", "title": "Alice e il sindaco", "text": "Alice e il sindaco (\"Alice et le maire\") \u00e8 un film franco-belga del 2019 scritto e diretto da Nicolas Pariser.\nTrama.\nA qualche mese dalle elezioni municipali, il sindaco di Lione non ha pi\u00f9 idee. Dopo trent'anni di vita politica \u00e8 come svuotato. In suo soccorso, l'entourage comunale recluta una giovane normalista. Il ruolo di Alice Heimann \u00e8 rigenerare la capacit\u00e0 di pensare del sindaco e la visione necessaria all'azione politica. Introdotta nel cerchio della fiducia, Alice rivela un'agilit\u00e0 innata per la 'cosa politica' fornendo carburante alla macchina municipale. E la macchina riparte ma gli scossoni e i sobbalzi non tarderanno a costringerla alla sosta forzata."}
{"id": "8448638", "revid": "767487", "url": "https://it.wikipedia.org/wiki?curid=8448638", "title": "Tajna germanskovo posol'stva", "text": "Tajna germanskovo posol'stva (\"\u0422\u0430\u0439\u043d\u0430 \u0433\u0435\u0440\u043c\u0430\u043d\u0441\u043a\u043e\u0433\u043e \u043f\u043e\u0441\u043e\u043b\u044c\u0441\u0442\u0432\u0430\") \u00e8 un film del 1914 diretto da Evgenij Bau\u0117r."}
{"id": "8448643", "revid": "1305887", "url": "https://it.wikipedia.org/wiki?curid=8448643", "title": "La citt\u00e0 senza nome (Code Lyoko)", "text": ""}
{"id": "8448658", "revid": "300067", "url": "https://it.wikipedia.org/wiki?curid=8448658", "title": "David Nesbitt", "text": ""}
{"id": "8448659", "revid": "300067", "url": "https://it.wikipedia.org/wiki?curid=8448659", "title": "Alexandre Katlama", "text": "Carriera.\nCon la ha disputato i Campionati europei del 1939."}
{"id": "8448660", "revid": "767487", "url": "https://it.wikipedia.org/wiki?curid=8448660", "title": "Pallottole in libert\u00e0", "text": "Pallottole in libert\u00e0 (\"En libert\u00e9!\") \u00e8 un film francese del 2018 diretto da Pierre Salvadori.\nTrama.\nIn una piccola cittadina della Costa Azzurra, l'agente di polizia Yvonne Santi scopre che il suo ex marito defunto aveva una doppia vita. L'uomo era ritenuto un eroe ma in realt\u00e0 era un criminale. Intanto un innocente, dopo aver scontato la sua pena, esce di prigione..."}
{"id": "8448670", "revid": "838137", "url": "https://it.wikipedia.org/wiki?curid=8448670", "title": "Kansas City Chiefs 2012", "text": "La stagione 2012 dei Kansas City Chiefs \u00e8 stata la 43\u00aa nella National Football League e la 53\u00aa complessiva. Nell'unica stagione di Romeo Crennel come capo-allenatore, dopo che aveva allenatore ad interim nelle ultime tre gare della stagione precedente, la squadra termin\u00f2 con il peggiore record della NFL, 2-14, guadagnando la prima scelta assoluta nel Draft NFL 2013."}
{"id": "8448677", "revid": "125669749", "url": "https://it.wikipedia.org/wiki?curid=8448677", "title": "Brilliance V3", "text": "La Brilliance V3 \u00e8 un'autovettura prodotta dalla casa automobilistica cinese Brilliance dal 2014.\nDescrizione.\nLa V3 \u00e8 un crossover due volumi a 5 porte di medio-piccole dimensioni con lo schema meccanico tutto avanti, che condivide la stessa piattaforma con il Brilliance H220. Ha debuttato al salone di Shanghai 2015 ed \u00e8 stato lanciato sul mercato cinese nel maggio 2015.\nNel secondo trimestre del 2017 la vettura \u00e8 stata sottoposta ad un restyling. I cambiamenti hanno interessato principalmente la parte frontale con un nuovo design in linea con altri modelli della Brilliance, con una nuova griglia cromata e nuovi i fari a LED dalla forma pi\u00f9 allungata e sottile che va a toccare la mascherina; sul retro, ci sono nuove luci dalle dimensioni maggiori che si estendono fino al portellone. Le motorizzazioni rimangono invariate con il quattro cilindri 1,5 litri aspirato da 112 e turbo da 150 CV."}
{"id": "8448682", "revid": "287204", "url": "https://it.wikipedia.org/wiki?curid=8448682", "title": "Monastero Savina", "text": "Il Monastero Savina (in serbo cirillico \u0421\u0430\u0432\u0438\u043d\u0430, ovvero \"monastero di San Sava\") \u00e8 un monastero serbo ortodosso, costituito da tre chiese, vicino alla citt\u00e0 di Castelnuovo nella Bocche di Cattaro, situato nella fitta vegetazione mediterranea in una delle parti pi\u00f9 belle della costa montenegrina settentrionale. Fu fondato da Stefan Vuk\u010di\u0107 Kosa\u010da, il duca di San Sava (1448-1466 ca.). \nReliquie.\nIl monastero ha un gran numero di reliquie originarie del tempo della dinastia Nemanji\u0107 (reliquie dell'imperatrice Elena, croce di San Sava), comprese quelle trasferite dal monastero di Tvrdo\u0161. \nL'iconostasi della chiesa fu eseguita da Simeone Lazovi\u0107 e rappresenta un'opera unica nell'arte barocca serba.\nIl battesimo di Emir Kusturica.\nA \u0110ur\u0111evdan, nel 2005, il regista Emir Kusturica vi \u00e8 stato battezzato col nome di \"Nemanja Kusturica\"."}
{"id": "8448689", "revid": "298055", "url": "https://it.wikipedia.org/wiki?curid=8448689", "title": "Beat italiano", "text": ""}
{"id": "8448691", "revid": "1498232", "url": "https://it.wikipedia.org/wiki?curid=8448691", "title": "Deposito ATM Desio", "text": "Il deposito di Desio \u00e8 un'infrastruttura di servizio del trasporto pubblico a Desio per la rimessa e la manutenzione delle vetture tranviarie dell'ATM.\nStoria.\nL'edificio venne costruito nel 1912 come deposito e officina per le vetture in uso sulla tranvia Milano-Carate/Giussano, in un'area all'epoca non urbanizzata tra i comuni di Desio e Seregno. Fino al 1952 l'impianto fu altres\u00ec utilizzato occasionalmente dalla tranvia Monza-Meda-Cant\u00f9, che correva lungo l'attuale via due palme (sul lato est della struttura). \nDal secondo dopoguerra il deposito ricevette numerose vetture provenienti dalle linee interurbane progressivamente dismesse, tra cui i bloccati serie 500 e 800, gi\u00e0 in dotazione alle linee celeri per Gorgonzola, Cassano d'Adda, Vaprio d'Adda; e successivamente sulla tranvia Milano-Vimercate. Quando nel 1982 fu chiusa la tratta fino a Seregno, presso il deposito si attest\u00f2 il capolinea della tranvia. Dalla dismissione della linea per Vimercate, avvenuta l'anno precedente, la Milano-Desio era divenuta l'ultima tranvia interurbana rimasta attiva in Lombardia, insieme alla linea 179 per Limbiate. Nel 2011 il servizio fino a Desio \u00e8 sospeso per la conversione della linea in metrotranvia e la sua ricollocazione lungo un'arteria pi\u00f9 periferica. Nonostante alcuni tram siano stati trasferiti nei depositi di Precotto e Varedo, circa 50 vetture versano insieme al deposito stesso in totale stato di abbandono. Dal 2017 ogni ipotesi di recupero (o demolizione) del sito \u00e8 vincolata dall'approvazione del Ministero dei beni culturali."}
{"id": "8448695", "revid": "298229", "url": "https://it.wikipedia.org/wiki?curid=8448695", "title": "Universal Wrestling Federation (Herb Abrams)", "text": "La Universal Wrestling Federation \u00e8 stata una federazione statunitense di wrestling attiva dal 1990 al 1996 di cui il presidente e fondatore era il promoter Herb Abrams. Veniva trasmessa ogni settimana dal canale SportsChannel America, e in seguito da Prime Ticket e ESPN2.\nUn episodio della seconda stagione di \"Dark Side of the Ring\" \u00e8 stato dedicato alla travagliata storia della compagnia.\nStoria.\nHerb Abrams fond\u00f2 la Universal Wrestling Federation nel 1990 con l'intenzione di sfidare la World Wrestling Federation di Vince McMahon a livello nazionale. Egli annunci\u00f2 la nascita della federazione alla convention \"Wrestling Fans Fantasy Weekend\" di John Arezzi nell'agosto 1990. Nonostante non avesse esperienza nel wrestling business, Abrams ricevette un finanziamento di 1 milione di dollari dal canale televisivo SportsChannel America per sviluppare uno show settimanale di wrestling, che si concretizz\u00f2 in \"UWF Fury Hour\". La prima puntata dello show venne registrata presso il Reseda Country Club alla fine del 1990 e vide la partecipazione di nomi consolidati come Billy Jack Haynes, Bob Orton Jr., Brian Blair, Cactus Jack, Colonel DeBeers, Dan Spivey, David Sammartino, Don Muraco, Ivan Koloff, Ken Patera, Paul Orndorff e \"Dr. Death\" Steve Williams. I maggiori talenti \"di casa\" della UWF erano \"Wild Thing\" Steve Ray e \"Cutie Pie\" Louie Spicolli. Bruno Sammartino e Capt. Lou Albano furono assunti come commentatori.\nNel gennaio 1991 la compagnia registr\u00f2 una puntata del programma a New York al New York Penta che ebbe conseguenze legali. La World Wrestling Federation invi\u00f2 una diffida alla UWF perch\u00e9 Honky Tonk Man e Rick Rude erano apparsi nel corso della trasmissione. Entrambi i wrestler avevano da poco lasciato la WWF ma erano ancora sotto contratto con la compagnia. Honky Tonk Man avrebbe successivamente spiegato che il compenso pattuito per la sua partecipazione al programma non fu mai interamente pagato, costringendolo a protestare ufficialmente con la New York State Athletic Commission.\nA met\u00e0 1991, Abrams assunse Howard Brody, il proprietario della Ladies Major League Wrestling, per aiutarlo ad espandere i confini della UWF in Florida. Dopo vari house show e registrazioni televisive presso gli Universal Studios Florida, Brody fu incaricato di trovare una location per il primo pay per view della federazione, \"Beach Brawl\", in programma per il giugno 1991. Egli sugger\u00ec l'Odeum Expo Center di Chicago. Abrams scelse invece il Manatee Civic Center di Palmetto. Il pay per view fu un disastro economico e di critica. Dopo \"Beach Brawl\", Abrams tenne un'ultima registrazione in Florida prima di abbandonare ogni velleit\u00e0 di espandersi nel territorio. Strinse un accordo con Brody per utilizzare registrazioni di match della Ladies Major League Wrestling per riempire il vuoto creativo venutosi a creare nel contratto stipulato con la SportsChannel America, e poi i due divisero le proprie strade alla fine del 1991.\nAbrams organizz\u00f2 solamente altri tre show dopo la fine del contratto con SportsChannel America: una registrazione televisiva allo Spartanburg Memorial Auditorium nel giugno 1992 che and\u00f2 in onda sul canale Prime Ticket come \"Thunder Hour\"; un'altra registrazione al North Dakota State Fair nel luglio 1993, mai trasmessa; e \"Blackjack Brawl\" alla MGM Grand Garden Arena di Las Vegas, nel settembre 1994. Quest'ultimo show and\u00f2 in diretta su SportsChannel America, ma fu nuovamente un completo fallimento. Nel dicembre 1994 Abrams se ne and\u00f2 a New York per prendersi cura della madre malata, e il wrestler Al Burke fu messo a capo della federazione.\nNel 1996 un ulteriore evento intitolato \"St. Valentine's Day Massacre\" era stato programmato per essere trasmesso in diretta dal Grand Olympic Auditorium sul canale Prime Sports Network, ma fu cancellato. Zoogz Rift lavor\u00f2 nella compagnia durante questo periodo in qualit\u00e0 di vicepresidente esecutivo e dichiar\u00f2 a posteriori che la dipendenza di Abrams dalla cocaina aveva prosciugato a tal punto i fondi della federazione da non rendere possibile la produzione di eventi del genere. Herb Abrams mor\u00ec nel luglio 1996 a causa di un infarto dovuto all'abuso di cocaina mentre si trovava a New York. Morto il suo fondatore, la compagnia chiuse i battenti poco tempo dopo.\nAl Burke rivendic\u00f2 la propriet\u00e0 degli archivi audiovisivi della UWF dopo la morte di Abrams. Nel 2002 Burke si associ\u00f2 con Todd Okerlund di \"Classic Wrestling\" per trasmettere i vecchi programmi UWF su DirecTV e ESPN Classic Canada.\nProgrammi.\n\"Fury Hour\".\n\"Fury Hour\" era lo show settimanale della compagnia che and\u00f2 in onda il luned\u00ec sera su SportsChannel America dal 1990 al 1991. Veniva registrato in varie localit\u00e0 incluse Reseda Country Club, New York Penta, Universal Studios Florida e War Memorial Auditorium. Rinominato \"Thunder Hour\", nel 1992 il programma pass\u00f2 per breve tempo sul canale Prime Ticket, e gli episodi venivano registrati dallo Spartanburg Memorial Auditorium.\n\"Beach Brawl\".\n\"Beach Brawl\" fu l'unico evento in pay-per-view della compagnia e si svolse il 7 giugno 1991 al Manatee Civic Center di Palmetto (Florida). Il main event della serata fu il match tra \"Dr. Death\" Steve Williams e Bam Bam Bigelow, finale del torneo per l'assegnazione del primo titolo UWF SportsChannel Television Championship. Williams sconfisse Bigelow laureandosi primo campione. Lo show fu un grosso insuccesso di pubblico con bassi indici d'ascolto e soli 500 spettatori circa nell'arena.\n\"Blackjack Brawl\".\nIl 23 settembre 1994, la compagnia mand\u00f2 in onda uno speciale televisivo intitolato \"Blackjack Brawl\" su SportsChannel America, che fu l'ultimo tentativo della UWF di procurarsi un accordo per i diritti televisivi con un network nazionale cos\u00ec da poter sopravvivere nell'industria del wrestling professionistico. L'evento si svolse al MGM Grand Garden Arena di Las Vegas, Nevada. Come il suo predecessore \"Beach Brawl\", lo show ebbe scarso riscontro e pessime recensioni. Il main event fu Steve Williams vs. Sid Vicious per il titolo UWF World Heavyweight Championship.\n\"St. Valentine's Day Massacre\" (cancellato).\n\"St. Valentine's Day Massacre\" era uno speciale televisivo che sarebbe dovuto andare in onda il 10 febbraio 1996 su Prime Sports Network, ma fu cancellato prima della messa in onda. L'evento doveva tenersi al Grand Olympic Auditorium di Los Angeles, California e il main event in programma doveva essere il rematch tra Steve Williams e Sid Vicious per il titolo UWF World Heavyweight Championship in uno Steel cage match."}
{"id": "8448697", "revid": "287204", "url": "https://it.wikipedia.org/wiki?curid=8448697", "title": "Mowbray (disambigua)", "text": ""}
{"id": "8448703", "revid": "599013", "url": "https://it.wikipedia.org/wiki?curid=8448703", "title": "Chris Brady", "text": "Carriera.\nInizia la carriera da professionista in Germania al White Wings Hanau. Dopo un'esperienza estiva in patria, trascorre due stagioni in Giappone prima di tornare a Porto Rico nel 2020.\nPartecipa con la nazionale portoricana ai mondiali 2019."}
{"id": "8448704", "revid": "729019", "url": "https://it.wikipedia.org/wiki?curid=8448704", "title": "Volo World Airways 30", "text": "Il volo World Airways 30 era un aereo di linea passeggeri da Oakland a Boston con scalo intermedio a Newark, negli Stati Uniti d'America. Il 23 gennaio 1982, un McDonnell Douglas DC-10-30CF operante su tale rotta, usc\u00ec di pista durante l'atterraggio all'aeroporto Internazionale Generale Edward Lawrence Logan di Boston. Due dei passeggeri non sono mai stati trovati e si presume che siano annegati.\nL'aereo.\nIl velivolo coinvolto nell'incidente era un McDonnell Douglas DC-10-30CF alimentato da tre motori turboventola General Electric CF6-50C2, numero di serie 47821, numero di linea 320, codice di registrazione N113WA. Al momento dell'incidente, l'aereo volava da poco meno di due anni.\nL'incidente.\nLa prima parte del volo avvenne senza incidenti. Il volo 30 ripart\u00ec da Newark sotto il comando del comandante Peter Langley (58 anni), del primo ufficiale Donald Hertzfeld (38 anni) e dell'ingegnere di volo William Rodger (56 anni).\nIl DC-10 atterr\u00f2 a oltre la soglia sulla quale normalmente atterrano i velivoli. In circostanze normali, un tale evento sarebbe stato di minore importanza e l'aereo avrebbe avuto spazio sufficiente per fermarsi completamente sui di lunghezza della pista. Tuttavia quel giorno la pista era coperta di ghiaccio e l'azione frenante fu scarsa o totalmente assente.\nQuando era ormai evidente che l'aereo non sarebbe stato in grado di fermarsi sulla pista, e poich\u00e9 non vi era spazio sufficiente per decollare di nuovo, i piloti virarono per evitare di colpire le luci di avvicinamento. L'aereo quindi scivol\u00f2 attraverso un campo e una via di rullaggio prima di fermarsi nelle fredde acque del porto di Boston (-1 \u00b0C).\nLa parte del DC-10 che ospitava la cabina di pilotaggio dell'aeromobile e la cucina di prua si separarono dalla sezione principale dell'aeromobile, e la prima fila di sedili passeggeri fu sommersa. I tre piloti, due assistenti di volo e tre passeggeri finirono in acqua. Due passeggeri non sono mai stati trovati ed \u00e8 stata dichiarata la loro presunta morte per annegamento. Gli altri 210 tra passeggeri e membri dell'equipaggio, tra cui il documentarista e conduttore televisivo Justine Shapiro, sono sopravvissuti.\nLe indagini.\nIl final report, pubblicato dall'NTSB il 10 luglio 1985, tre anni e sei mesi dopo l'accaduto, riporta che la probabile causa dell'incidente \u00e8 stata la minima efficacia di frenata sulla pista coperta di ghiaccio; l'incapacit\u00e0 della direzione dell'aeroporto internazionale di Boston-Logan di esercitare i massimi sforzi per valutare le condizioni della pista per garantire la continua sicurezza delle operazioni di atterraggio; l'incapacit\u00e0 del controllo del traffico aereo di trasmettere al pilota i rapporti pi\u00f9 recenti sull'azione di frenata; e la decisione del capitano di accettare e mantenere una velocit\u00e0 eccessiva derivata dal sistema di controllo della velocit\u00e0 durante l'avvicinamento, che ha causato l'atterraggio dell'aereo a circa oltre la soglia della pista."}
{"id": "8448705", "revid": "298229", "url": "https://it.wikipedia.org/wiki?curid=8448705", "title": "Asefa Mengstu", "text": "Biografia.\nNel 2010 ha partecipato ai campionati del mondo di mezza maratona, piazzandosi in quindicesima posizione e vincendo la medaglia di bronzo a squadre."}
{"id": "8448706", "revid": "92723", "url": "https://it.wikipedia.org/wiki?curid=8448706", "title": "Monastero di Bose", "text": ""}
{"id": "8448711", "revid": "838137", "url": "https://it.wikipedia.org/wiki?curid=8448711", "title": "Kansas City Chiefs 2013", "text": "La stagione 2013 dei Kansas City Chiefs \u00e8 stata la 44\u00aa nella National Football League e la 54\u00aa complessiva. Dopo avere terminato nella stagione precedente con il peggior record della NFL, guidata dal nuovo quarterback Alex Smith la squadra vinse tutte le prime nove partite, chiudendo con un record di 11-5 al secondo posto della division. Nel primo turno di playoff la squadra sprec\u00f2 un vantaggio di 38-10 nel secondo tempo contro gli Indianapolis Colts, andando a perdere per 45-44. Prolung\u00f2 cos\u00ec quella che all'epoca era la peggior striscia di sconfitta consecutive nei playoff nella storia della NFL con 8. In seguito questo primato fu superato dai Detroit Lions."}
{"id": "8448712", "revid": "1141778", "url": "https://it.wikipedia.org/wiki?curid=8448712", "title": "Bare Knuckle IV", "text": ""}
{"id": "8448718", "revid": "119619214", "url": "https://it.wikipedia.org/wiki?curid=8448718", "title": "Geely Boyue", "text": "La Geely Boyue \u00e8 un'autovettura prodotto dalla casa automobilistica cinese Geely dal 2018.\nDescrizione.\nLa Boyue era stata originariamente progettata per essere lanciato come veicolo della serie Emgrand, ma alla fine \u00e8 stata marchiata Geely. Nel mercato sudamericano viene vendita con il nome di Geely Emgrand X7 Sport."}
{"id": "8448719", "revid": "729019", "url": "https://it.wikipedia.org/wiki?curid=8448719", "title": "Volo Royal Brunei Airlines 238", "text": " \nIl volo Royal Brunei Airlines 238 era un volo di linea da Labuan a Bandar Seri Begawan e Miri. Il 6 settembre 1997, il Dornier Do 228 registrato come 9M-MIA si schiant\u00f2 in avvicinamento a Miri, in Malesia, provocando la morte di entrambi i membri dell'equipaggio e di tutti gli otto passeggeri a bordo.\nL'aereo.\nIl velivolo coinvolto era un Dornier Do 228, marche 9M-MIA, numero di serie 8217. La sua costruzione era stata completata nel 1993 ed era stati consegnato originariamente alla Merpati Nusantara Airlines.\nL'incidente.\nIl volo 238, un Dornier Do 228, decoll\u00f2 dall'aeroporto internazionale di Brunei alle 19:03 ora locale (13:03 in Italia) con otto passeggeri e due piloti a bordo per un breve volo verso l'aeroporto di Miri. I piloti richiesero l'autorizzazione per atterrare all'aeroporto. Il controllo del traffico aereo (ATC) autorizz\u00f2 l'avvicinamento finale alla pista 02, ma l'equipaggio non rispose alla comunicazione. Alle 19:42, mentre si avvicinava alla pista, il volo 238 si schiant\u00f2 contro un pendio a 500 metri nel Parco Nazionale di Lambir Hills. I resti del Dornier Do 228 vennero ritrovati alle 07:10 del mattino successivo.\nLe indagini.\nLe autorit\u00e0 indicarono come causa un volo controllato contro il suolo dopo che l'equipaggio era sceso al di sotto dell'altitudine minima di sicurezza per ragioni sconosciute."}
{"id": "8448722", "revid": "767487", "url": "https://it.wikipedia.org/wiki?curid=8448722", "title": "Piazza del Comune (Fabriano)", "text": "Piazza del Comune \u00e8 il fulcro urbano e la piazza storica pi\u00f9 importante della citt\u00e0 marchigiana di Fabriano, in provincia di Ancona.\nStoria e descrizione.\nDetta anticamente \"Platea Magna\", \u00e8 il centro politico e civile della citt\u00e0 fin dalle sue origine. Presenta un'insolita forma triangolare ed contornata da insigni monumenti che vanno dall'epoca medievale al periodo barocco.\nAl centro della piazza \u00e8 la celebre fontana detta Sturinalto, commissionata nel 1285 a Jacopo di Grondolo, che s'ispir\u00f2 alla Fontana Maggiore di Perugia."}
{"id": "8448723", "revid": "6923", "url": "https://it.wikipedia.org/wiki?curid=8448723", "title": "Adventure, Mystery, and Romance", "text": "Adventure, Mystery and Romance: Formula Stories as Art and Popular Culture \u00e8 un saggio pubblicato nel 1976 da John G. Cawelti, autore che \u00e8 stato uno dei pionieri nello studio della cultura popolare in ambito accademico; \"Adventure, Mystery and Romance: Formula Stories as Art and Popular Culture\" \u00e8 una delle sue opere pi\u00f9 importanti, in cui l'autore analizza le formule utilizzate nei generi popolari e argomenta la rilevanza dei generi nella letteratura."}
{"id": "8448725", "revid": "729019", "url": "https://it.wikipedia.org/wiki?curid=8448725", "title": "Autocarro blindato antiaereo Pierce-Arrow", "text": "L'autocarro blindato Pierce-Arrow era un veicolo semovente anti-aereo dotato di un cannone Vickers-Armstrong QF 2 lb, soprannominato \"pom-pom\". Questo cannone era utilizzato dalla Royal Marine Artillery durante la prima guerra mondiale.\nDesign.\nIl camion AA Pierce-Arrow era un blindato a tetto scoperto basato sullo scafo dell'autocarro americano da 5t della Pierce-Arrow Motor Car Company dotato di una struttura supplementare blindata e di un cannone antiaereo da 40mm QF-2 \"pom-pom\". Il Pierce-Arrow disponeva di un motore anteriore protetto da due pannelli di metallo a battente. Dietro al motore vi era un compartimento chiuso per il conducente e nella parte posteriore vi erano gli armamenti nell'area a tetto scoperto.\nOltre al cannone da due libbre \"pom-pom\" il veicolo poteva essere dotato di una o pi\u00f9 mitragliatrici Vickers .303 (7,7mm) installate sempre nel vano posteriore scoperto che poteva immagazzinare munizioni o altro equipaggiamento, inoltre erano previsti altri vani sui lati dove collocare altre munizioni. Si stima che il peso a pieno carico di questo veicolo si attestasse intorno alle 6,1 tonnellate.\nI primi 32 camion AA blindati Pierce-Arrow disponevano di una blindaturadi 5mm, mentre gli ultimi 16 furono dotati di una blindatura superiore, pari a 8mm, sempre fissata al telaio stesso.\nIl camion AA Pierce-Arrow disponeva di trazione posteriore, di sospensioni a balestra ed il passo da asse anteriore a quello posteriore era di 4,3 metri. Il motore, un 4 cilindri a benzina, sviluppava circa 30 cavalli (22kW).\nStoria.\nIl 30 dicembre 1914 l'Ammiragliato fece un ordine con la Wolseley Motors Ltd per la conversione di 48 autocarri Pierce-Arrow per la brigata antiaerea della Royal Marine Artillery. Tutti i 48 esemplari furono consegnati tra aprile e giugno 1915.\nLa brigata antiaerea della Royal Marine Artillery aveva a disposizione solamente 16 cannoni QF-2 libbre \"pom-pom\" per equipaggiare i primi veicoli mentre i rimanenti camion sarebbero rimasti di riserva in attesa di nuove forniture.\nPer via della carenza di cannoni QF-2, solo due batterie disposero di veicoli entro la fine dell'aprile 1915 e furono inviate immediatamente sul fronte francese. Il 28 aprile giunsero in Francia e solo due giorni dopo fu rivendicato il primo successo con l'abbattimento del primo aereo nemico il 30 aprile.\nLa terza e la quarta batteria giunsero sul campo di battaglia rispettivamente ad agosto ed a settembre con la successiva disponibilit\u00e0 di nuovi cannoni. Man mano che diventavano disponibili pi\u00f9 libbre da 2 libbre, nell'agosto del 1915 fu aggiunta una terza batteria con la quarta e ultima batteria operativa a settembre.\nDurante il servizio presso la brigata anti-aerea della Royal Marine Artillery dal 1915 al 1917, quando furono sostituiti dai cannoni QF-13-libbre 9 cwt, i Pierce-Arrow rivendicarono l'abbattimento di oltre venti aeroplani tedeschi. Il contributo del veicolo nel conflitto fu quello di costringere gli aerei da ricognizione nemici a volare ad altitudini superiori (fino a 3000 metri) facendoli risultare meno efficaci. Il No 1 Squadron, Royal Naval Armoured Car Division sotto il comando di Oliver Locker-Lampson dispose di un Pierce-Arrow durante la sua spedizione in Russia e nel Caucaso.\nAutocarro blindato antiaereo Peerless.\nNel gennaio e febbraio del 1915 il War Office ordin\u00f2 altri 16 camion dalla Wolseley Ltd per l'esercito imperiale russo, nonostante questi ultimi fossero costruiti sul telaio dell'autocarro da 5 tonnellate della Peerless Motor Company.\nIl telaio Peerless aveva dimensioni similari a quelle del Pierce-Arrow quindi venne utilizzata la stessa blindatura e fu dotato anch'esso di un cannone \"pom-pom\" da due libbre e di una mitragliatrice Vickers. Fu consegnato in Russia nel 1916 ed i russi in tempi successivi montarono su alcuni modelli una piccola torretta al posto del cannone da due libbre."}
{"id": "8448727", "revid": "438678", "url": "https://it.wikipedia.org/wiki?curid=8448727", "title": "Neodarwinismo", "text": ""}
{"id": "8448728", "revid": "438678", "url": "https://it.wikipedia.org/wiki?curid=8448728", "title": "Teoria moderna dell'evoluzione", "text": ""}
{"id": "8448729", "revid": "438678", "url": "https://it.wikipedia.org/wiki?curid=8448729", "title": "Moderna teoria dell'evoluzione", "text": ""}
{"id": "8448730", "revid": "300067", "url": "https://it.wikipedia.org/wiki?curid=8448730", "title": "Jacques Faucherre", "text": "Carriera.\nCon la ha disputato i Campionati europei del 1947."}
{"id": "8448734", "revid": "438678", "url": "https://it.wikipedia.org/wiki?curid=8448734", "title": "Moderna teoria evoluzionistica", "text": ""}
{"id": "8448741", "revid": "547034", "url": "https://it.wikipedia.org/wiki?curid=8448741", "title": "Duca di Montbazon", "text": "Il titolo di Duca di Montbazon \u00e8 un titolo nobiliare francese che venne concesso da Enrico III di Francia a Luigi VII de Rohan-Montbazon, aristocratico francese, discendente dell'omonima casata bretone, nel 1588. \nDopo l'erezione della signoria di Montbazon a ducato per Luigi VII de Rohan-Montbazon, il principato di Gu\u00e9men\u00e9 divenne la prerogativa del figlio maggiore ed erede del \"Duca di Montbazon\".\nL'attuale detentore del titolo di Duca di Montbazon, insieme che con quello di \"Principe di Gu\u00e9m\u00e9n\u00e9, Duca di Bouillon, Principe di Rohan, Principe di Montauban, Principe di Rochefort\", \u00e8 Charles Raoul de Rohan-Rochefort.\nStoria.\nIl Ducato di Montbazon \u00e8 l'area intorno a Montbazon, vicino a Tours, in Francia. Durante l'Ancien R\u00e9gime, Montbazon, vicino a Tours, divenne un \"signoria\" detenuta dal Casato di Rohan nel XV secolo; fu elevato a \"contea\" nel 1557 e portato al livello di un ducato nel 1588."}
{"id": "8448771", "revid": "2166030", "url": "https://it.wikipedia.org/wiki?curid=8448771", "title": "Enrico Raspe III", "text": " \nBiografia.\nEnrico Raspe III era il secondogenito del langravio di Turingia Ludovico II il Ferrato, e di Giuditta di Svevia, sorellastra dell'imperatore Federico Barbarossa. Come da consuetudine nella dinastia, un cadetto era investito della contea di Gudensberg in Assia, eredit\u00e0 da parte di sua nonna. Ricevette quindi il titolo di conte di Gudensberg o \"Conte in Assia\", e divenne anche \"vogt\" dell'abbazia di Hersfeld, situata vicino a Bad Hersfeld, che deteneva vaste propriet\u00e0 in Assia e nella parte occidentale della Turingia. Enrico Raspe fu un fedele sostenitore dello zio l'imperatore durante i suoi scontri con Enrico il Leone. \nFederico Barbarossa rafforz\u00f2 la posizione dei Ludovingi dando ad Enrico Raspe, nel 1170, Creuzburg, che in precedenza apparteneva all'abbazia di Fulda, dando maggior continuit\u00e0 territoriale tra le varie aree controllate dalla dinastia nella contea d'Assia e nel langraviato di Turingia. L'azione di Enrico Raspe come governatore di Hersfeld fu probabilmente decisiva per l'alienazione di altri domini feudali dell'abbazia, tra cui Melsungen, che si trova sulla via di accesso principale tra Gudensberg e la Turingia. Con la costruzione di un castello da parte di Enrico Raspe e il successivo rapido sviluppo di una citt\u00e0 (\"burgus\") ai suoi piedi, vi fu una significativa riduzione dei possedimenti di Hersfeld. \nEnrico Raspe restaur\u00f2 nel 1170 il castello di Windeck nel distretto di Reno-Sieg situato nelle aree allodiali dei Gisoni. Nel 1174 diede il castello, infeudandolo, ad Engelberto I di Berg, a condizione che quest'ultimo non avrebbe dato la possibilit\u00e0 a nessuno di usare il castello contro di lui, ad eccezione dell'imperatore e dell'arcivescovo di Colonia. \nGli \"Annales Sancti Petri Erphesfurdenses\" ci d\u00e0 notizia della morte di \"Heinricus come Luodewici lantgravii germanus\" nel 1180, senza aver mai avuto mogli o figli. "}
{"id": "8448779", "revid": "287204", "url": "https://it.wikipedia.org/wiki?curid=8448779", "title": "Hamlet (album)", "text": "Il 22\u00b0 album in studio di Johnny Hallyday e il suo primo doppio album, \"Hamlet\" \u00e8 un'opera rock ispirata dall'omonima tragedia di William Shakespeare. \nAccoglienza.\nFrutto di un lavoro di preparazione di 6 anni, all'epoca l'album fu per gli standard di vendita di Hallyday un clamoroso insuccesso commerciale, vendendo solo 140.000 copie. Il fiasco di \"Hamlet\" port\u00f2 Sylvie Vartan a cancellare il progetto di un'opera rock ispirata ad \"Alice nel Paese delle Meraviglie\". "}
{"id": "8448784", "revid": "767487", "url": "https://it.wikipedia.org/wiki?curid=8448784", "title": "Remo Ugolinelli", "text": "Biografia.\nIl suo debutto come tecnico del suono \u00e8 nel 1969, e all'attivo conta oltre cento lavori cinematografici."}
{"id": "8448790", "revid": "124948", "url": "https://it.wikipedia.org/wiki?curid=8448790", "title": "Why Do People Read Detective Stories?", "text": "Why Do People Read Detective Stories? \u00e8 un saggio scritto da Edmund Wilson il 7 ottobre 1944 e pubblicato su \"The New Yorker\" il 14 ottobre dello stesso anno. Il saggio fu redatto con lo scopo di comprendere come il romanzo giallo ottenesse un cos\u00ec grande apprezzamento sia da parte del pubblico popolare che in alcuni ambienti intellettuali. Wilson prende in considerazione le opere di vari maestri del genere e dichiara di non riscontrare in alcuno di questi romanzi la genialit\u00e0 tanto celebrata dagli appassionati.\nStruttura del testo.\nIntroduzione.\nWilson comincia il suo saggio affermando di essere curioso di affrontare il genere poliziesco in conseguenza del fatto che tutti ne parlino positivamente, da alcune personalit\u00e0 influenti dell'epoca, come Woodrow Wilson e W.B. Yeats, fino ai suoi amici, dai quali si sentiva escluso nelle conversazioni sui polizieschi.\nIl primo giallo che racconta di aver letto \u00e8 \"La macchina pensante\" di Jacques Futrelle, forse il primo imitatore dei romanzi di Arthur Conan Doyle, la cui influenza \u00e8 ben visibile in quel romanzo. Wilson racconta di aver letto \"La macchina pensate\" all\u2019et\u00e0 di 12 anni e di aver deciso gi\u00e0 allora di abbandonare la lettura dei gialli, ritenendosi troppo cresciuto per il genere. Racconta poi di aver concesso una nuova possibilit\u00e0 a questa (allora) recente scuola di scrittura per via del successo che essa aveva ottenuto nel corso degli anni e, per essere sicuro di leggere i libri giusti, di aver selezionato alcuni volumi particolarmente apprezzati da quelli che definisce \"intenditori\".\nRex Stout.\nIl primo romanzo analizzato nel saggio \u00e8 \"Non abbastanza morta,\" un romanzo di Rex Stout, che ha per protagonista il detective Nero Wolfe. Wilson si dichiara sorpreso e deluso dalla lettura dei romanzi di Rex Stout, che reputa migliori di quelli di Jacques Futrelle ma pur sempre una pallida imitazione del giallo deduttivo di Doyle. L\u2019unica differenza significativa che riesce trovare consiste nella presentazione dei due detective: Nero Wolfe \u00e8 grasso e letargico mentre Sherlock \u00e8 longilineo e attivo; uno conduce i cattivi al suicidio, l\u2019altro li assicura alla giustizia. Il critico individua un lato positivo nella descrizione delle cene e delle serate tranquille che Stout imbandisce per il suo protagonista, ma afferma di essere rimasto deluso dagli ultimi romanzi, \"Non abbastanza morta\" e \"Trappola esplosiva,\" in cui il protagonista \u00e8 preso dall\u2019addestramento militare e tralascia il suo lavoro di investigatore. Wilson racconta poi di aver voluto dare un\u2019altra possibilit\u00e0 all\u2019autore, leggendo \"La scatola rossa\" e \"La lega degli uomini spaventati\", ma riferisce come anche questi gialli non gli abbiano provocato l\u2019eccitazione che aveva sperato.\nSecondo il critico, l\u2019errore di Stout sta nel tentativo, fallito miseramente, di adattare le ambientazioni gotiche di Doyle alla moderna New York. Per Wilson, il funzionamento di questi polizieschi si basa sul celare al lettore alcuni aspetti della vicenda narrata, costruendo una suspense semplicistica che porta a lettore ad aspettare pigramente la rivelazione finale. Per dare un senso all\u2019attesa del lettore, la rivelazione finale dovrebbe per\u00f2 almeno dimostrare l'originalit\u00e0 e creativit\u00e0 dell'autore. Secondo Wilson, i romanzi di Rex Stout non dimostravano queste qualit\u00e0.\nAgatha Christe.\nWilson offre poi un commento ai romanzi di Agatha Christie. Dopo aver definito \"C'era una volta\" un\u2019opera sdolcinata e banale, la sua critica si concentra sulla velocit\u00e0 della narrazione di Christie che a suo avviso non darebbe alcuno spazio ad approfondimenti dei personaggi e a caratterizzazioni complesse, lasciando al lettore la magra esperienza di poterli identificare unicamente come soggetti o affidabili o sinistri. Secondo Wilson, l\u2019attenzione dell\u2019autrice si concentra esclusivamente sugli enigmi che guidano la storia, trascurando di costruire degli archi narrativi per i suoi personaggi, che sembrano perci\u00f2 avere il solo scopo di occupare gli spazi descritti nei romanzi.\nDashiell Hammett.\nWilson approfondisce il genere discutendo \"Il falco maltese\" di Dashiell Hammett, di cui trova rivoluzionaria l\u2019atmosfera brutale, dovuta all'esperienza dello scrittore come detective per l'agenzia Pinkerton. Secondo Wilson, tuttavia, all\u2019azzeccata costruzione narrativa si accosta purtroppo la debole abilit\u00e0 di scrittura di Hammett, che il critico paragona spregiativamente a quella dei fumetti pubblicati sui quotidiani.\nConclusione.\nStupito dall'amore che intellettuali come T.S. Eliot e Paul Elmer More provavano per il genere giallo, Wilson si domanda quale fosse il segreto di questa popolarit\u00e0, alla quale egli stesso sembrava essere immune. Il critico nota come il romanzo poliziesco abbia conosciuto una notevole longevit\u00e0, rispetto ad altri generi come ad esempio le storie di spionaggio, sopravvivendo per vari decenni e ottenendo un particolare successo negli anni tra le due guerre mondiali. Wilson sostiene che il perdurante successo del genere fosse dovuto soprattutto alla paura e ai sensi di colpa che regnavano in quel periodo; nota, inoltre, un parallelismo tra il male che la gente comune temeva potesse ripetersi dopo la Grande Guerra e il male improvviso ed inatteso al centro delle narrazioni poliziesche, le quali si concludono puntualmente con la rivelazione del colpevole. Questa scoperta \u00e8 cruciale per il pubblico, poich\u00e9 rappresenta un momento di sollievo, che mostra come il criminale sia un assassino ben diverso dalle persone comuni e come venga sempre fermato dall'inarrestabile ed onnisciente detective.\nAccoglienza.\nIl saggio di Wilson ebbe un'accoglienza tutt'altro che positiva. Lo stesso critico sostenne che tra le decine di lettere pervenutegli solo sei furono dalla sua parte. I lettori rimproverarono Wilson di aver scelto le opere o gli scrittori sbagliati, sostenendo che non avrebbe avuto la stessa reazione davanti ad altri maestri del genere. Wilson replic\u00f2 a queste lamentele con un altro saggio tre mesi dopo: \"Who Cares Who Killed Roger Ackroyd?,\" pubblicato sempre su \"The New Yorker\"."}
{"id": "8448792", "revid": "1372005", "url": "https://it.wikipedia.org/wiki?curid=8448792", "title": "Ezzoni", "text": ""}
{"id": "8448793", "revid": "6923", "url": "https://it.wikipedia.org/wiki?curid=8448793", "title": "Bernone di Reichenau", "text": ""}
{"id": "8448794", "revid": "767487", "url": "https://it.wikipedia.org/wiki?curid=8448794", "title": "Daniel Tejada", "text": "Carriera.\nCome massimo riconoscimento in carriera vanta la vittoria, con la Nazionale di calcio a 5 del Guatemala, del CONCACAF Futsal Championship 2008, primo titolo continentale della selezione centroamericana. Tejada ha inoltre partecipato a due edizioni della Coppa del Mondo (2008 e 2012), nella quale ha complessivamente disputato 7 partite e realizzato due reti, entrambe durante l'incontro del 7 ottobre 2008 vinto dai guatemaltechi per 10-1 contro la ."}
{"id": "8448806", "revid": "15756", "url": "https://it.wikipedia.org/wiki?curid=8448806", "title": "Geely Borui", "text": "La Geely Borui \u00e8 un'autovettura prodotta dalla casa automobilistica cinese Geely dal 2015.\nDescrizione.\nA met\u00e0 2014 \u00e8 stata confermata la produzione di una berlina di grandi dimensioni chiamata \"GC9\"; in seguito il modello fu ribattezzato Borui. La vettura \u00e8 stata realizzata su una piattaforma sviluppata congiuntamente con la Volvo. La Borui \u00e8 una berlina 3 volumi a 4 porte con carrozzeria fastback.\nSul lato tecnico la Borui \u00e8 dotati di sospensioni messe a punto dall'inglese Prodrive. Le motorizzazioni disponibili sono tre, tutte benzina e abbinate a un cambio automatico a sei marce fornito dall'azienda australiana DSI, acquisita dalla Geely nel 2009.\nMotori:\nNei crash test svolti dalla C-NCAP, la vettura ha ricevuto un punteggio di 5 stelle.\nNel 2018 la vettura ha subito un aggiornamento con lievi modifiche all'esterno, con una nuove prese d'aria. sul lato tecnico le motorizzazioni hanno subito un generale incremento di potenza, con il 1,8 raggiunge 135 kW (181 CV) e una coppia massima di 300 Nm. L'aumento di potenza ha ridotto i tempi d'accelerazione e le modifiche apportate hanno migliorati anche i consumi di carburante. Inoltre sono stati fatti degli interventi al telaio con nuove regolazioni apportate dalla Volvo e dalla Lean Nova. Infine \u00e8 stato rivisto il sistema frenante che ha portato a una riduzione degli spazi d'arresto."}
{"id": "8448810", "revid": "1910023", "url": "https://it.wikipedia.org/wiki?curid=8448810", "title": "Crilofosauro", "text": ""}
{"id": "8448812", "revid": "729019", "url": "https://it.wikipedia.org/wiki?curid=8448812", "title": "Ikarus S-49", "text": "L\u2019Ikarus S-49 era un aereo da caccia monoposto monomotore costruito per la RV i PVO, ossia l'aeronautica militare jugoslava, dopo il termine della seconda guerra mondiale.\nDopo la spaccatura politica Tito-Stalin del 1948, . Non potendo pi\u00f9 ottenere nuovi velivoli o pezzi di ricambio per gli aerei in dotazione, l'RV i PVO chiese alla propria industria aeronautica nazionale di creare un nuovo modello per sopperire a tale mancanza.\nIl risultato fu l'S-49A, progettato da Kosta Siv\u010dev, Svetozar Popovi\u0107 e Slobodan Zrni\u0107 sulla base del velivolo jugoslavo prebellico Rogo\u017earski IK-3. L'S-49A fu seguito dalla versione migliorata S-49C, caratterizzata da una costruzione interamente in metallo e dall'impiego di un motore pi\u00f9 potente. Furono prodotti complessivamente 45 S-49A e 113 S-49C dall'industria aeronautica Ikarus a Zemun. L'ultimo velivolo lasci\u00f2 il servizio tra il 1960 ed il 1961, sostituito da velivoli pi\u00f9 moderni.\nStoria del progetto.\nDopo la risoluzione dell'Informbiro nel 1948 e la conseguente rottura con l'Unione Sovietica, la Jugoslavia fu obbligata a fare affidamento sulla propria industria militare nazionale. Gli ingegneri Kosta Sivcev, Slobodan Zrnic e Svetozar K. Popovic (i primi due con Ljubomir Ilic avevano progettato il Rogozarski IK-3), si basarono sulla documentazione tecnica dell'IK-3 per progettare un nuovo aereo da caccia, l'Ikarus S-49. Il primo prototipo dell'S-49A vol\u00f2 nel giugno del 1949, mentre il primo esemplare operativo fu consegnato alle unit\u00e0 da combattimento all'inizio del 1950.\nTecnica.\nL'S-49A era di costruzione mista, mosso dai motori sovietici VK-105 che non furono pi\u00f9 disponibili dopo il 1948. Pertanto fu deciso di produrre una nuova versione del velivolo utilizzando il motore francese Hispano-Suiza 12Z-17. Poich\u00e9 questo motore era pi\u00f9 grande e pi\u00f9 pesante, il nuovo aereo doveva essere costruito interamente in metallo con un muso molto pi\u00f9 lungo.\nL'aereo fu principalmente costruito dalla Ikarus, mentre le ali e la coda furono fornite dalla fabbrica SOKO di Mostar. L'armamento rimase lo stesso dell'Ikarus S-49A e consisteva in un cannone automatico Mauser MG-151/20 da 20 mm prodotto in Germania durante la seconda guerra mondiale e due mitragliatrici Colt Browning da 12,7 mm. In aggiunta era dotato, sotto le ali, di rastrelliere per due bombe da 50 kg o 4 razzi HVAR da 127 mm.\nImpiego operativo.\nAll'inizio del 1952, l'Ikarus S-49C fu dato in dotazione all'aeronautica jugoslava. Circa 130 S-49C furono prodotti negli anni cinquanta e rimasero in servizio fino al 1961.\nVoci correlate.\nAerei similari per configurazione ed epoca"}
{"id": "8448815", "revid": "767487", "url": "https://it.wikipedia.org/wiki?curid=8448815", "title": "Chrizantemy", "text": "Chrizantemy (\"\u0425\u0440\u0438\u0437\u0430\u043d\u0442\u0435\u043c\u044b\") \u00e8 un film del 1914 diretto da P\u0451tr \u010cardynin. Il film \u00e8 uscito nelle sale cinematografiche russe il 4 novembre 1914. In tempi recenti, \"Chrizantemy\" \u00e8 stato presentato al Festival cinematografico internazionale di Mosca nel 2007.\nTrama.\nLa ballerina Vera Nevolina e Vladimir brindano al loro amore in un tripudio di fiori: crisantemi. Qualche tempo dopo appare che Vladimir \u00e8 ossessionato dai debiti: Vera gli d\u00e0 un paio di suoi orecchini perch\u00e9 li venda. Pi\u00f9 avanti, dopo uno spettacolo, un ammiratore di Vera, verosimilmente un uomo importante (che si legher\u00e0 in amicizia con lei), la raggiunge nel camerino insieme a un amico, al quale Vladimir, pur avendolo con tutta probabilit\u00e0 appena conosciuto, non manca di chiedere in prestito del danaro, tanta \u00e8 la criticit\u00e0 della sua situazione.\n\"Fiori schiacciati\". Vladimir viene a conoscere una ricca vedova, e, pensa, non vuole lasciarsi sfuggire l'occasione. Quando Vera la vede in compagnia dell'amato, per quanto in una situazione per nulla equivoca, \u00e8 presa da agitazione e sospetto. Ne ha ben donde, perch\u00e9 Vladimir e la vedova cominciano ad approfondire la loro conoscenza, con l'intento di trasformarla in una relazione amorosa (vera o falsa che fosse, dal punto di vista di Vladimir, che sposandola, avrebbe trovato soluzione ai propri problemi finanziari). Una sera Vladimir annulla un appuntamento con Vera con un pretesto: la donna presentisce che sia una menzogna e che qualcosa di grave, per lei, stia accadendo. Raggiunge Vladimir e lo trova in compagnia della vedova, che sta suonando al pianoforte il brano \"I crisantemi\". Vera inizia a dire qualcosa ma Vladimir, semplicemente, afferma di non averla mai conosciuta. La ballerina torna a casa, umiliata e offesa.\n\"Fiori calpestati\". Prima di uno spettacolo, Vera sbircia oltre il sipario per vedere il pubblico, e scorge Vladimir e la vedova in un palco, questa volta in atteggiamento intimo, tale da non lasciare sospetti. \u00c8 atterrita: in camerino, poco prima della rappresentazione, beve a pi\u00f9 riprese da una boccetta un liquido che, a giudicare dall'espressione del suo viso, non dev'essere piacevole. Poi va in scena. Il suo numero prevede una danza da eseguirsi in una profusione di fiori, sui quali, alla fine, ella, come la coreografia prevedeva, si accascia. Sipario. Un successo. Il gestore del teatro annuncia che lo spettacolo, purtroppo, non pu\u00f2 proseguire. Gli spettatori defluiscono; Vera viene portata in camerino, morta.\nVladimir depone dei crisantemi sulla tomba di Vera."}
{"id": "8448819", "revid": "775372", "url": "https://it.wikipedia.org/wiki?curid=8448819", "title": "Banca d'Algeria", "text": "La Banca d'Algeria \u00e8 la banca centrale dello stato africano dell'Algeria.\nLa moneta ufficiale \u00e8 il dinaro algerino."}
{"id": "8448822", "revid": "124306912", "url": "https://it.wikipedia.org/wiki?curid=8448822", "title": "Volo Continental Airlines 1713", "text": " \nIl volo Continental Airlines 1713 era un volo di linea passeggeri nazionale tra Denver e Boise, negli Stati Uniti d'America. Il 15 novembre 1987, un Douglas DC-9 che stava operando su questa rotta si \u00e8 schiantato durante il decollo mentre era in corso una tempesta di neve all'aeroporto internazionale di Stapleton a Denver, in Colorado, il 15 novembre 1987.\nVenticinque passeggeri e tre membri dell'equipaggio morirono nell'incidente.\nL'indagine condotta dal National Transportation Safety Board (NTSB) sull'incidente ha determinato che la causa pi\u00f9 probabile dell'incidente \u00e8 stata la mancata ispezione dell'aeromobile da parte del comandante prima di decollare.\nL'aereo.\nIl volo 1713 \u00e8 stato operato da un Douglas DC-9-14, un bimotore a fusoliera stretta registrato N626TX\".\" L'aeromobile era alimentato da due motori Pratt &amp; Whitney JT8D-7B. Era stato originariamente consegnato ad Air Canada nel 1966 e venduto poi a Continental Airlines nel 1982. In 21 anni di servizio, l'aeromobile aveva accumulato oltre ore di volo e oltre cicli decollo-atterraggio.\nL'equipaggio.\nIl comandante era Frank B. Zvonek Jr., un 43enne che lavorava per Continental Airlines dal 1969. Aveva ore di esperienza di volo alle spalle, ma solo 166 sul DC-9. Era stato promosso a Comandante meno di 3 settimane prima dell'incidente.\nIl Primo Ufficiale era il 26enne Lee Edward Bruecher, assunto da Continental Airlines 4 mesi prima; in precedenza aveva volato per Rio Airways, e aveva superato un primo controllo di competenza sul DC-9 a met\u00e0 settembre. Aveva ore di volo, ma solamente 36 sul DC-9, e non volava da 24 giorni. Bruecher era il pilota in comando al momento dell'incidente.\nL'equipaggio di cabina era composto da tre assistenti di volo.\nL'incidente.\nIl volo 1713 part\u00ec da Denver alle 12:25, ma molti voli quel giorno furono ritardati a causa del maltempo. Alle 13:03, il volo 1713 rull\u00f2 dal luogo dov'era parcheggiato alla piattaforma di sghiacciamento; i controllori del traffico aereo (ATC) non erano a conoscenza del fatto che il velivolo avesse lasciato il gate, poich\u00e9 i piloti non avevano richiesto l'autorizzazione per il rullaggio. Il de-icing venne completato alle 13:46.\nAlle 13:51, il volo 1713 contatt\u00f2 il controllore per iniziare il rullaggio dalla postazione di de-icing. Il controllore autorizz\u00f2 la procedura, ritenendo che l'aereo fosse ancora al gate e stesse richiedendo di procedere al de-icing, e ordin\u00f2 al volo di passare alla frequenza del controller di terra.\nAlle 14:05, il volo 1713 era posizionato all'estremit\u00e0 nord della pista e l'equipaggio era pronto per il decollo. Non tenuti adeguatamente informati della posizione del volo 1713, i controllori del traffico fecero decollare diversi velivoli, lasciando il volo 1713 sotto la neve per diversi minuti. Il volo 1713 inform\u00f2 quindi l'ATC che stava attendendo alla fine della pista ed era in attesa di istruzioni per il decollo. \nIl volo 1713 venne autorizzato alle 14:14. Mentre il DC-9 stava decollando, il pilota in controllo sovra-ruot\u00f2; il DC-9 non prese quota e l'ala sinistra colp\u00ec il terreno, separandola dal resto della fusoliera. Un incendi\u00f2 divamp\u00f2 nell'ala sinistra poco dopo, provocando una \"palla di fuoco\" all'interno della cabina. Il lato sinistro del DC-9 e la cabina di pilotaggio colpirono il terreno e l'aeromobile continu\u00f2 a scivolare, riverso su un fianco.\nUn totale di 25 passeggeri e 3 membri dell'equipaggio morirono nell'incidente; le ultime due vittime perirono durante il ricovero in ospedale. Il Comandante e il Primo Ufficiale, un assistente di volo e 11 passeggeri rimasero uccisi a causa di un trauma contusivo. Inoltre, 5 passeggeri morirono per lesioni alla testa secondarie e 9 passeggeri decedettero per asfissia. I rimanenti 52 passeggeri e 2 assistenti di volo sopravvissero. Dei sopravvissuti, 25 riportarono ferite lievi e 27 ferite gravi. Il Fitzsimons Army Medical Center invi\u00f2 il suo personale per assistere nel triage, e i sopravvissuti vennero curati in dieci ospedali.\nCondizioni meteorologiche.\nAl momento dell'incidente, avvenuto di domenica pomeriggio, il National Weather Service stava segnalando moderata neve all'aeroporto internazionale di Stapleton. Il tasso di nevicata pi\u00f9 elevato fu tra le 13:10 e le 14:20 MST, con il picco delle precipitazioni che si \u00e8 verific\u00f2 intorno alle 13:50.\nLe indagini.\nL'NTSB indag\u00f2 sull'incidente.\nNel luglio 1988, Continental Airlines present\u00f2 un rapporto all'NTSB ipotizzando le cause dell'incidente come turbolenza di scia, la neve accumulata sulla pista o errori dei controllori del traffico aereo (ATC). Tuttavia, l'NTSB aveva studiato la teoria della turbolenza di scia, concludendo che quella generata dal volo precedente non avrebbe potuto influenzare il volo 1713.\nDurante le indagini, l'insufficiente esperienza dell'equipaggio presente sul DC-9 fu messa in discussione. Gli investigatori avevano anche scoperto che, prima di essere assunto dalla Continental, Bruecher era stato licenziato da un'altra compagnia aerea dopo aver fallito in tre occasioni un esame di volo. Allo stesso modo, gli investigatori stabilirono che il Primo Ufficiale Bruecher era ai controlli al momento dell'incidente.\nGli investigatori determinarono che erano trascorsi 27 minuti tra la conclusione del de-icing e il tentativo di decollo del volo 1713, sette in pi\u00f9 di quanti ne sarebbero dovuti trascorrere. L'NTSB concluse che la superficie dell'ala era stata contaminata da un accumulo di ghiaccio sulle ali prima della partenza, basandosi anche sulle testimonianze dei passeggeri sopravvissuti che avevano visto \"chiazze\" di ghiaccio sull'ala, dopo il completamento del sbrinamento. Gli investigatori conclusero anche che una quantit\u00e0 elevata di neve era caduta sul DC-9 in attesa del decollo; questa aveva sciolto e diluito il fluido di sbrinamento e aveva permesso al ghiaccio di riformarsi sulle ali. Secondo il produttore dell'aeromobile, anche una modesta quantit\u00e0 di contaminazione da ghiaccio sulla parte superiore dell'ala avrebbe potuto compromettere le prestazioni e portare alla perdita di controllo del rollio e del beccheggio. Sulla base di ci\u00f2, l'NTSB concluse che una piccola quantit\u00e0 di ghiaccio sulle ali aveva causato notevoli problemi di controllabilit\u00e0 al volo 1713.\nL'NTSB determin\u00f2 anche che le scarse prestazioni del primo ufficiale durante il decollo avevano probabilmente contribuito alla perdita di controllo dell'aereo. Il Primo Ufficiale aveva ruotato l'aereo di oltre 6 gradi al secondo, il doppio della velocit\u00e0 raccomandata. In combinazione con gli effetti del ghiaccio sull'ala, l'elevata velocit\u00e0 di salita caus\u00f2 lo stallo dell'ala sinistra e successivamente, dell'aereo. Il volo 1713 era il primo volo di Bruecher dopo un'assenza di 24 giorni dal pilotaggio e l'NTSB concluse che questa prolungata assenza aveva eroso le conoscenze assorbite nel suo recente addestramento.\nIl 27 settembre 1988, l'NTSB pubblic\u00f2 il rapporto finale sulla sua indagine, attribuendo l'incidente al mancato sbrinamento dell'aereo da parte del Comandante una seconda volta, le scarse prestazioni al decollo del Primo Ufficiale, la confusione tra i piloti e i controllori del traffico aereo che contribuirono ai ritardi, aggravati da un equipaggio in cabina di pilotaggio in cui entrambi i piloti erano relativamente inesperti su quel tipo di aeromobile.\nConseguenze.\nDopo l'incidente, Continental Airlines non ha ritenuto necessario modificare le sue procedure per la gestione del servizio di sbrinamento, e ha sviluppato un programma computerizzato che avrebbe impedito ai piloti con meno di 100 ore di volo di essere assegnati sullo stesso velivolo.\nNove mesi dopo l'incidente del volo 1713, il volo Delta Air Lines 1141 si schiant\u00f2 a Dallas. Quando l'NTSB pubblic\u00f2 il suo rapporto sul volo 1713, menzion\u00f2 specificamente il fatto che \"quasi 3 minuti di conversazione non idonea\" erano avvenuti nella cabina di pilotaggio prima del decollo. Quando in seguito l'NTSB pubblic\u00f2 il suo rapporto sul Delta 1141, scopr\u00ec che anche quell'equipaggio aveva intrapreso una conversazione non pertinente, inclusa una discussione sul registratore vocale dell'incidente del volo Continental 1713. Il rapporto sul volo Delta 1141 concluse, tra le altre cause, che l'incidente fu causato dalla conversazione non idonea tenuta dall'equipaggio, che contribu\u00ec alla loro incapacit\u00e0 di estendere i flap e gli slat per una corretta configurazione di decollo.\nL'aeroporto di Stapleton \u00e8 stato rimpiazzato dall'aeroporto internazionale di Denver nel 1995; da allora esso \u00e8 stato dismesso e il terreno \u00e8 stato riqualificato come quartiere commerciale e residenziale. Continental Airlines si \u00e8 fusa con la UAL Corporation (la societ\u00e0 madre di United Airlines ) tramite uno scambio di azioni nel 2010 e l'integrazione \u00e8 stata completata nel 2012.\nCultura di massa.\nIl volo Continental Airlines 1713 \u00e8 stato menzionato nel film \"Rain Man\" del 1988.\nL'incidente \u00e8 descritto nel decimo episodio della stagione 18 della serie televisiva Indagini ad alta quota. L'episodio si intitola \"Morte in inverno\"."}
{"id": "8448823", "revid": "767487", "url": "https://it.wikipedia.org/wiki?curid=8448823", "title": "Cyganskie romansy", "text": "Cyganskie romansy (\"\u0426\u044b\u0433\u0430\u043d\u0441\u043a\u0438\u0435 \u0440\u043e\u043c\u0430\u043d\u0441\u044b\") \u00e8 un film del 1914 diretto da P\u0451tr \u010cardynin."}
{"id": "8448825", "revid": "775372", "url": "https://it.wikipedia.org/wiki?curid=8448825", "title": "Banca centrale della Bosnia ed Erzegovina", "text": "La Banca centrale della Bosnia e Erzegovina \u00e8 la banca centrale dello stato europeo della Bosnia e Erzegovina.\nLa moneta ufficiale \u00e8 il marco bosniaco."}
{"id": "8448829", "revid": "775372", "url": "https://it.wikipedia.org/wiki?curid=8448829", "title": "Banca centrale della Bosnia e Erzegovina", "text": ""}
{"id": "8448831", "revid": "446353", "url": "https://it.wikipedia.org/wiki?curid=8448831", "title": "MG GS", "text": "La MG GS \u00e8 un'autovettura prodotta dalla SAIC con marchio Morris Garages dal 2015. \nProfilo e contesto.\nLa MG GS \u00e8 il primo SUV dalla MG Motor in Cina. \u00c8 stato lanciato al salone di Shanghai nell'aprile 2015.\nLa GS \u00e8 stata anticipata dalla MG CS Concept, presentata sempre a Shanghai nel 2013. Il design della GS \u00e8 opera del designer Anthony Williams-Kenny, in una collaborazione con i centri stile di Shanghai e di Longbridge.\nLa GS utilizza una nuova piattaforma sviluppata dalla SAIC Motor e utilizzata anche dalla Roewe RX5. Dimensionalmente la vettura ha un passo di 2650 mm e una lunghezza di 4500 mm. La GS \u00e8 disponibile in due versioni, una a trazione anteriore e una a trazione integrale.\nLa trazione integrale non \u00e8 disponibile nel Regno Unito, ma solo in Cina e Tailandia. \nLa GS \u00e8 stata lanciata nel Regno Unito a maggio 2016 al salone di Londra, con le vendite che sono iniziate nello stesso anno. Viene assemblata a Lingang a Shanghai in Cina. Nel 2017 le vetture destinate al mercato cinese sono state sottoposte a un restyling, con lievi modifiche ai paraurti anteriori e posteriori.\nOltre all'esterno, anche l'interno \u00e8 stato aggiornato, con nuovi materiali bocchette dell'aria ridisegnate, in modo simili a quelli della MG ZS, per allinearla con il resto della gamma.\nLe motorizzazioni inizialmente disponibili sono state due motori quattro cilindri a benzina turbocompressi: un 1,5 litri da 170 CV con 249 Nm di coppia, sviluppato in collaborazione con General Motors e chiamoto GM Small Gasoline Engine (SGE); da 2,0 litri 220 CV 350 Nm."}
{"id": "8448832", "revid": "486946", "url": "https://it.wikipedia.org/wiki?curid=8448832", "title": "Banca centrale di Bosnia e Erzegovina", "text": ""}
{"id": "8448846", "revid": "418067", "url": "https://it.wikipedia.org/wiki?curid=8448846", "title": "Elena e Malvina", "text": "Elena e Malvina \u00e8 un'opera in due atti di Carlo Evasio Soliva, su libretto di Felice Romani. La prima rappresentazione ebbe luogo al Teatro alla Scala di Milano nella primavera del 1824.\nTrama.\nSir Enrico, ricco nobile inglese, dopo aver incontrato casualmente durante una battuta di caccia Malvina, una dama irlandese, se ne innamor\u00f2 perdutamente, e la persuase a segrete nozze, salvo poi abbandonarla due mesi dopo e partire per le Indie, dove contrasse matrimonio con Elena, per poi trasferirsi nelle terre governate dal padre di lei, Donaldo, dove per\u00f2 aveva deciso di stabilire il proprio podere Malvina, assistita dal fido servo Patrizio. L'azione inizia da questo punto, e vede lo scontro fra Malvina, assetata di vendetta, coadiuvata da sir Donaldo e suo figlio Eduino, che sostengono la giusta causa della dama, ed Enrico, che cerca di sfuggire al proprio passato. Alla fine, per\u00f2, la donna magnanimamente decide di perdonare il traditore, e sceglie di partire per sempre con Patrizio alla ricerca di una nuova terra da abitare."}
{"id": "8448860", "revid": "775372", "url": "https://it.wikipedia.org/wiki?curid=8448860", "title": "Banca centrale di Cuba", "text": "La Banca centrale di Cuba \u00e8 la banca centrale dello stato caraibico della Repubblica di Cuba.\nLa moneta ufficiale \u00e8 il peso cubano."}
{"id": "8448864", "revid": "1456895", "url": "https://it.wikipedia.org/wiki?curid=8448864", "title": "Jacopo Venturiero", "text": "Biografia.\nDebutta sul grande schermo all'et\u00e0 di undici anni nel film \"La medaglia\" di Sergio Rossi, presentato nel 1997 alla Mostra del Cinema di Venezia, e in televisione accanto a Massimo Dapporto in \"Amico mio 2\" (1998). Da allora \u00e8 apparso in numerose serie televisive, tra cui \"Giorni da Leone\" (2002) e \"Giorni da Leone 2\" (2006), con Luca Barbareschi.\nDopo aver conseguito la maturit\u00e0 liceale, si diploma a 21 anni all'Accademia nazionale d'arte drammatica \"Silvio D'Amico\" e si perfeziona con insegnanti come Anatoli Vassilev, Jean-Paul Denizon, Toni Servillo, Steven Ditmyer. \nIn Teatro lavora al fianco di\nGiorgio Albertazzi, Gabriele Lavia, Franco Branciaroli, Massimo Popolizio, Lina Sastri.\nNel 2012 inizia il sodalizio con il regista Silvio Peroni sulla drammaturgia contemporanea anglofona, con gli spettacoli \"Cock\" di Mike Bartlett, \"Costellazioni\" di Nick Payne e \"The Aliens\", del premio Pulitzer Annie Baker, testi premiati e rappresentati in tutto il mondo e portati per la prima volta in Italia. \nNel 2018, nel ruolo dello speaker radiofonico Adriano, entra a far parte del cast principale della seconda e terza stagione di \"Suburra - La serie\", diretta da Andrea Molaioli, Piero Messina e Arnaldo Catinari.\nNel 2021 \u00e8 protagonista del quinto episodio della serie Rai \"Blanca\" e nell'estate dello stesso anno, per la regia di Silvio Peroni, \u00e8 in scena con \"Molto rumore per nulla\" di William Shakespeare al Teatro Stabile di Torino, nel ruolo di Benedetto.\nJacopo Venturiero \u00e8 anche doppiatore; ha prestato la sua voce a John David Washington in \"Tenet\", a Taron Egerton in \"Rocketman\", a Seth Rogen in \"Steve Jobs\" e a tanti altri. \nHa realizzato diversi audiolibri per Audible ed \u00e8 stato una delle voci della trasmissione di Rai Radio 3, \"Damasco\"."}
{"id": "8448866", "revid": "1793900", "url": "https://it.wikipedia.org/wiki?curid=8448866", "title": "Oxford Tower", "text": "Oxford Tower (chiamato anche Cha\u0142ubi\u0144skiego 8, Elektrim e INTRACO II) \u00e8 un grattacielo alto 150 metri con 46 piani situato a Varsavia, in Polonia.\nFu costruito dal 1975 al 1978 su progetto di Jerzy Skrzypczak, H. \u015awiergocka-Kaim e Wojciech Grzybowski."}
{"id": "8448867", "revid": "21880", "url": "https://it.wikipedia.org/wiki?curid=8448867", "title": "Pneumostoma", "text": "Lo pneumostoma, detto anche poro respiratorio, \u00e8 una parte del sistema respiratorio dei gasteropodi polmonati; si tratta in particolare di un'apertura deputata all'aspirazione di aria presente sul corpo di lumache e chiocciole terrestri.\nIn genere lo pneumostoma \u00e8 localizzato sul lato destro del mantello; l'aria entra attraverso lo pneumostoma nell'unico polmone dell'animale, una cavit\u00e0 situata all'interno del mantello dove \u00e8 presente del tessuto altamente vascolarizzato che funge da polmone; \u00e8 proprio la contrazione dei muscoli inferiori di questa cavit\u00e0 che provoca l'apertura dello pneumostoma e la dilatazione della cavit\u00e0 stessa, regolando la respirazione. La frequenza di apertura e chiusura dello pneumostoma \u00e8 tipicamente inferiore alle 0,5 chiusure al minuto in lumache e chiocciole pienamente idratate, ed aumenta quanto pi\u00f9 l'animale \u00e8 disidratato.\nPosizione dello pneumostoma e utilizzo come discriminante.\nLo pneumostoma \u00e8 pi\u00f9 facile da localizzare nelle lumache che nelle chiocciole, a causa della presenza, in queste ultime, della conchiglia che spesso blocca la vista dell'area dov'\u00e8 situata l'apertura. Nelle lumache, quando \u00e8 aperto, lo pneumostoma \u00e8 facilmente visibile sul lato destro dell'animale, tuttavia la sua posizione lungo il corpo dell'individuo pu\u00f2 cambiare a seconda della specie.\nLe fotografie nella sottostante galleria mostrano la posizione dello pneumostoma in tre diverse famiglie di lumache:"}
{"id": "8448868", "revid": "1711941", "url": "https://it.wikipedia.org/wiki?curid=8448868", "title": "Cristianesimo nel Maghreb", "text": ""}
{"id": "8448872", "revid": "132266", "url": "https://it.wikipedia.org/wiki?curid=8448872", "title": "Lockdown", "text": ""}
{"id": "8448876", "revid": "253269", "url": "https://it.wikipedia.org/wiki?curid=8448876", "title": "Carl Capotorto", "text": "Tra le sue collaborazioni: \"Dentro la grande mela\", \"American Blue Note\", \"Uomini d'onore\", \"Mac\", \"I ragazzi della mia vita\", \"\".\nHa scritto il libro \"Twisted Head: An Italian-American Memoir\"."}
{"id": "8448878", "revid": "775372", "url": "https://it.wikipedia.org/wiki?curid=8448878", "title": "Banca centrale di Gibuti", "text": "La Banca centrale di Gibuti \u00e8 la banca centrale dello stato africano della Repubblica di Gibuti.\nLa moneta ufficiale \u00e8 il franco gibutiano."}
{"id": "8448883", "revid": "767487", "url": "https://it.wikipedia.org/wiki?curid=8448883", "title": "Universit\u00e0 delle Isole Baleari", "text": "L'Universit\u00e0 delle Isole Baleari \u00e8 un'universit\u00e0 spagnola, fondata nel 1978, con sede a Palma di Maiorca, sull'isola di Maiorca.\nStoria.\nLe origini dell'Universit\u00e0 risalgono al 1483, quando il re Ferdinando II d'Aragona autorizz\u00f2 la fondazione del \"Estudi General Lul\u00b7li\u00e0\" a Palma di Maiorca. Il collegio prendeva il nome dal filosofo e scrittore Ramon Llull e rimase in attivit\u00e0 fino al 1835.\nDopo il 1835 gli studenti delle Isole Baleari frequentarono l'universit\u00e0 a Cervera e successivamente a Barcellona. Le Isole Baleari non hanno avuto un istituto di istruzione superiore fino al 1949, anno dell'apertuta di un distaccamento dell'Universit\u00e0 di Barcellona. In quel periodo furono istituiti corsi di Filosofia e Filologia, riconosciuti dall'Universit\u00e0 di Barcellona, mentre le facolt\u00e0 di Scienze e Arti furono aggiunte nel 1972, seguite dalla Facolt\u00e0 di Giurisprudenza.\nNel 1978 la facolt\u00e0 fu dichiarata autonoma, formando l'Universit\u00e0 di Palma.\nI lavori per un nuovo campus iniziarono nel 1983, sulla strada da Palma a Valldemossa e furono una scelta controversa, poich\u00e9 c'era una collocazione alternativa vicino alla originale facolt\u00e0 di scienze a Palma. Nel 1998 furono aperti altri siti a Ibiza e ad Alaior, sull'isola di Minorca.\nNel 1985 il nome fu cambiato nell'attuale Universit\u00e0 delle Isole Baleari. Nel 1992 \u00e8 stata aggiunta la Facolt\u00e0 di Scienze della Formazione, nel 1993 la Scuola del Turismo e nel 2000 la facolt\u00e0 di Psicologia ed il Politecnico. Dal 1996 l'Universit\u00e0 \u00e8 finanziata dal governo delle Isole Baleari."}
{"id": "8448884", "revid": "144796", "url": "https://it.wikipedia.org/wiki?curid=8448884", "title": "Grand Canal de Versailles", "text": ""}
{"id": "8448891", "revid": "767487", "url": "https://it.wikipedia.org/wiki?curid=8448891", "title": "Jean Schultheis", "text": "Biografia.\nHa iniziato a studiare pianoforte a 5 anni, e a 14 \u00e8 entrato in conservatorio. Nel 1973 si \u00e8 fatto notare interpretando a teatro al fianco di Antoine, No\u00eblle Cordier e Les Charlots l'opera rock \"La R\u00e9volution fran\u00e7aise\".\nOttiene il suo maggiore successo in carriera nel 1981 con il brano \"Confidence pour confidence\", dall'album \"Abracadabra\", che raggiunge il primo posto nella classifica dei singoli. \u00c8 autore di brani per Julie Pietri (di cui produce l'album d'esordio), Johnny Hallyday, Philippe Cataldo, Serge Lama. In qualit\u00e0 di pianista ha collaborato con numerosi artisti tra cui Michel Berger, Julien Clerc e Michel Sardou.\nNel 2003 \u00e8 professore di musica nell'edizione francese del talent show \"Star Academy\"."}
{"id": "8448896", "revid": "287204", "url": "https://it.wikipedia.org/wiki?curid=8448896", "title": "Giovanni Domenico Ferrucci", "text": "Biografia.\nIniziato allo studio della pittura a Firenze sotto la guida di Cesare Dandini, personalit\u00e0 di primo piano nel panorama artistico cittadino del Seicento, lavorando attivamente nella sua bottega, soprattutto in alcune commissioni ecclesiastiche destinate a edifici di culto del contado. I due hanno realizzato insieme tra l'altro una \"Pentecoste\" nella chiesa di San Bartolomeo a Sovigliana (Vinci) e una pala con il \"Martirio di santo Stefano\" nella chiesa di Santo Stefano a Poggio alla Malva a Carmignano. \nNel 1651 viene documentato a Lucca e in quell'anno nacque dal suo matrimonio con Maria Maddalena Fabbri il figlio primogenito, Bartolomeo. Sempre a Lucca apr\u00ec una bottega indipendente - da dove uscir\u00e0 anche Antonio Franchi detto il Lucchese - e dipinse per le chiese di San Martino a Vignale, San Pietro a Corsena, nella Curia arcivescovile di Lucca, nel chiostro piccolo del convento di Giaccherino a Pistoia."}
{"id": "8448912", "revid": "1873140", "url": "https://it.wikipedia.org/wiki?curid=8448912", "title": "Maire (Francia)", "text": "In Francia, il titolo di Maire designa il sindaco. Il \"maire\" \u00e8 presidente del consiglio comunale, organizza i lavori e delibera in materia municipale. Detiene anche poteri significativi, come la responsabilit\u00e0 delle attivit\u00e0 della polizia municipale e della gestione del personale municipale.\nIl sindaco \u00e8 anche il rappresentante dello stato nel comune. In quanto tale, il sindaco \u00e8 un ufficiale civile dello Stato e un ufficiale di polizia. Il mandato di sindaco \u00e8 della durata di sei anni.\nStoria.\nStoria.\nDal 1789 al 1799 i funzionari municipali (sindaci) furono eletti direttamente per 2 anni ed erano ri-eleggibli.\nNel 1799 la costituzione del 22\u00b0 frimaio dell'anno VIII (13 dicembre 1799) revoc\u00f2 l'elezione diretta del sindaco, con sindaci di comuni con meno di 5.000 abitanti nominati dal prefetto. Questa costituzione ha stabilito la nomina di sindaci e consiglieri. Dopo il 1831 furono nominati sindaci (dal re per i comuni con pi\u00f9 di 3000 abitanti, dal prefetto per quelli pi\u00f9 piccoli), mentre i consiglieri furono eletti per sei anni.\nDal 3 luglio 1848 al 1851 i sindaci furono eletti dal consiglio comunale per i comuni con meno di 6.000 abitanti.\nDal 1851 al 1871 i sindaci furono nominati dal prefetto per i comuni con meno di 3000 abitanti e per un periodo di 5 anni dal 1855 in poi.\nDal 1871 i sindaci vengono eletti dai loro pari dal consiglio comunale a seguito della loro elezione a suffragio universale.\nVi sono, tuttavia, sei comuni francesi che non eleggono il loro sindaco a suffragio universale con la nomina del prefetto a sindaco. Nello specifico si tratta di villaggi devastati durante la battaglia di Verdun nel 1916 e mai ricostruiti a causa di grandi quantit\u00e0 di ordigni inesplosi e inquinamento del suolo. Questi sono Bezonvaux, Beaumont-en-Verdunois, Cumi\u00e8res-le-Mort-Homme Fleury-devant-Douaumont Haumont-pr\u00e8s-Samogneux e Louvemont-C\u00f4te-du-Poivre.\nStato attuale.\nIl sindaco \u00e8 il presidente del consiglio comunale ed \u00e8 eletto a scrutinio segreto dai consiglieri comunali durante la prima riunione del consiglio comunale che deve tenersi tra venerd\u00ec e domenica dopo le elezioni municipali.\nSe nessun candidato ottiene la maggioranza assoluta dopo due turni di votazione, l'elezione procede a un terzo turno che richiede solo una maggioranza semplice. In caso di pareggio, vince il candidato pi\u00f9 anziano.\nCome per gli altri consiglieri, il sindaco deve avere almeno 18 anni quando viene eletto in carica e deve essere un cittadino francese. I consiglieri (ad eccezione di sindaci e vicesindaci) possono essere cittadini di un paese membro dell'Unione europea.\nConflitti di interesse e nomine correlate.\nLa funzione di sindaco \u00e8 da considerarsi in conflitto di interessi con quella di un presidente di un consiglio regionale, di un presidente di un consiglio generale (il cui nome viene cambiato in consiglio dipartimentale (consigliere dipartimentale) dopo le elezioni locali del 2015), nonch\u00e9 di un Commissario europeo, membro del comitato esecutivo della Banca centrale europea o membro del consiglio di politica monetaria della Banca di Francia.\nCi sono anche alcune posizioni nella direzione delle finanze pubbliche che sono in conflitto: in particolare i responsabili della riscossione o del controllo fiscale, il cui titolare non pu\u00f2 essere eletto sindaco o vicesindaco. I pompieri volontari non possono essere eletti sindaco di un comune di 3.500 abitanti o pi\u00f9, n\u00e9 vicesindaco di un comune di oltre 5.000 abitanti.\nVicesindaco.\nIl Consiglio comunale elegge inoltre il Vicesindaco (in francese, \"adjoint au maire or maires-adjoints\") dopo aver determinato, con delibera, il numero dei vicesindaci. Per quanto riguarda i sindaci, questi devono essere di nazionalit\u00e0 francese e non essere funzionari dell'amministrazione finanziaria coinvolti nei conflitti sopra menzionati, n\u00e9 vigili del fuoco volontari nei comuni con oltre 5.000 abitanti. Inoltre: \"'i dipendenti retribuiti del sindaco non possono essere selezionati se il rapporto di lavoro \u00e8 direttamente correlato all'esercizio della carica di sindaco\nIl numero dei vicesindaci \u00e8 al massimo il 30% del consiglio comunale. Pertanto, per i comuni con meno di 100 abitanti, in cui il consiglio comunale \u00e8 composto, come nelle elezioni comunali francesi del 2014, da 7 consiglieri comunali, il sindaco pu\u00f2 avere un massimo di 2 vicesindaci.\nPer i comuni con oltre 80.000 abitanti, oltre ai vicesindaci, altri membri del consiglio possono essere nominati \"responsabili di uno o pi\u00f9 quartieri (distretti)\" con un numero non superiore al 10% della forza lavoro del consiglio comunale. Questi consiglieri nominati sono eletti dal consiglio comunale secondo le stesse regole stabilite per l'elezione del sindaco.\nDalle elezioni municipali del 2008, i vicesindaci dei comuni con pi\u00f9 di 3.500 abitanti sono eletti da un elenco di partiti a maggioranza assoluta e senza voto disgiunto n\u00e9 voto alternativo in principio di parit\u00e0. A partire dalle elezioni comunali del 2014, questi regolamenti si rivolgono ai comuni con oltre 1.000 abitanti al fine di promuovere la parit\u00e0 tra uomini e donne. \nDelegazione speciale.\nIn caso di scioglimento di un consiglio comunale, di dimissioni di tutti i suoi membri in carica, di cancellazione definitiva dell'elezione dei suoi membri, o se il Consiglio comunale non pu\u00f2 essere costituito, entro otto giorni la prefettura nominer\u00e0 una delegazione speciale, la quale svolger\u00e0 le funzioni del consiglio comunale.\nQuesta delegazione speciale elegge il suo presidente e, se del caso, il suo vicepresidente. Il presidente o, in mancanza, il vicepresidente assume la carica di sindaco. I suoi poteri cessano al momento dell'insediamento del nuovo consiglio comunale. \nDurata del mandato.\nLa durata del mandato per un sindaco \u00e8 uguale a quella del consiglio comunale, vale a dire sei anni. Il sindaco pu\u00f2 essere rieletto alla fine del suo mandato.\nIl sindaco cessa dal suo mandato:\nFunzioni.\nSotto l'autorit\u00e0 del prefetto, il sindaco svolge funzioni amministrative in particolare:"}
{"id": "8448923", "revid": "287204", "url": "https://it.wikipedia.org/wiki?curid=8448923", "title": "Episodi di Grace Under Fire (prima stagione)", "text": "La prima stagione della serie televisiva Grace Under Fire \u00e8 stata trasmessa in anteprima negli Stati Uniti d'America dalla ABC tra il 29 settembre 1993 e il 25 maggio 1994."}
{"id": "8448924", "revid": "31269", "url": "https://it.wikipedia.org/wiki?curid=8448924", "title": "Episodi di Grace Under Fire (seconda stagione)", "text": "La seconda stagione della serie televisiva Grace Under Fire \u00e8 stata trasmessa in anteprima negli Stati Uniti d'America dalla ABC tra il 20 settembre 1994 e il 24 maggio 1995."}
{"id": "8448925", "revid": "287204", "url": "https://it.wikipedia.org/wiki?curid=8448925", "title": "Episodi di Grace Under Fire (terza stagione)", "text": "La terza stagione della serie televisiva Grace Under Fire \u00e8 stata trasmessa in anteprima negli Stati Uniti d'America dalla ABC tra il 13 settembre 1995 e il 15 maggio 1996."}
{"id": "8448927", "revid": "31269", "url": "https://it.wikipedia.org/wiki?curid=8448927", "title": "Episodi di Grace Under Fire (quarta stagione)", "text": "La quarta stagione della serie televisiva Grace Under Fire \u00e8 stata trasmessa in anteprima negli Stati Uniti d'America dalla ABC tra il 18 settembre 1996 e il 7 maggio 1997."}
{"id": "8448928", "revid": "31269", "url": "https://it.wikipedia.org/wiki?curid=8448928", "title": "Episodi di Grace Under Fire (quinta stagione)", "text": "La quinta stagione della serie televisiva Grace Under Fire \u00e8 stata trasmessa in anteprima negli Stati Uniti d'America dalla ABC tra il 25 novembre 1997 e il 17 febbraio 1998."}
{"id": "8448942", "revid": "1354930", "url": "https://it.wikipedia.org/wiki?curid=8448942", "title": "Roma-Napoli-Roma 1950", "text": "La Roma-Napoli-Roma 1950, ventisettesima edizione della corsa, si svolse dal 20 al 22 aprile 1950 su un percorso di 471\u00a0km, suddiviso su 2 tappe (entrambe suddivise in 2 semitappe). La vittoria fu appannaggio del francese Jean Robic, che complet\u00f2 il percorso in 12h22'51\", precedendo l'italiano Fausto Coppi ed il connazionale Louison Bobet."}
{"id": "8448943", "revid": "1609015", "url": "https://it.wikipedia.org/wiki?curid=8448943", "title": "Gr\u00e3o Vasco", "text": "Biografia.\nSecondo la tradizione locale, Gr\u00e3o Vasco (il Grande Vasco), nacque intorno a Viseu, ma non esiste alcun documento che registri il suo luogo o la sua data di nascita, n\u00e9 i nomi dei suoi genitori. Il pi\u00f9 antico documento a suo nome, risalente all'anno 1501-1502, si riferisce a lui come gi\u00e0 sposato e pittore a Viseu, il che ci consente di dedurre che era nato intorno al 1475. Tra la fine del 1542 e l'inizio dell'anno seguente, come confermato indirettamente da alcuni documenti, mor\u00ec in questa stessa citt\u00e0, lasciando la vedova e due figlie.\nPer aiutarci a ricostruire la sua vita economica e artistica, esistono circa cinquanta documenti scritti, per lo pi\u00f9 conservati presso gli archivi del distretto di Viseu e quello di Torre do Tombo, a Lisbona. Attraverso questi documenti, e grazie alla presenza di alcuni dipinti che sono rimasti nei luoghi di culto fino ai giorni nostri, \u00e8 noto che lavor\u00f2 per i vescovi di Viseu e Lamego, in particolare per le due cattedrali, e per importanti conventi e monasteri nelle regioni del Duero e Beiras, come Santa Maria de Salzedas, S\u00e3o Francisco de Orgens e Santa Cruz de Coimbra.\nInfluenze e stile.\nNon essendoci documenti biografici risalenti a quel periodo, non si conosce il luogo preciso in cui apprese l'arte della pittura. Tuttavia, considerando che non c'era nessun grande maestro che lo precedesse a Viseu e che fosse in rapporti amichevoli con Jorge Afonso, il pittore ufficiale di Dom Manuel I, \u00e8 molto probabile che abbia imparato a dipingere a Lisbona, proprio come gli altri pittori della sua citt\u00e0. \nLa base per identificare il processo creativo del grande maestro del Rinascimento portoghese, o le opere che sono sicuramente note per essere state prodotte da Gr\u00e3o Vasco, sono i due dipinti che ha firmato - il \"Compianto con i santi francescani\", risalente all'incirca al 1520, noto come \"Trittico di Cook\" perch\u00e9 fu venduto a un collezionista inglese e si trova attualmente al Museu Nacional de Arte Antiga, e la pala d'altare con il tema della \"Pentecoste\", dipinta nel 1535, conservata nella sagrestia dell'Igreja de Santa Cruz di Coimbra - cos\u00ec come i cinque pannelli rimasti dell'ex pala d'altare del coro della Cattedrale di Lamego, esposti nel museo di quella citt\u00e0, e il magnifico \"San Pietro\" di questa collezione, dipinto intorno al 1529 per la Cattedrale di Viseu. A partire da questa base sicura, \u00e8 possibile includere altri trentatr\u00e9 pannelli nel suo universo creativo, o in altre parole \u00e8 possibile identificare la partecipazione e il coinvolgimento individuale di Gr\u00e3o Vasco in un totale di quarantuno dipinti, anche se alcuni di essi sono il risultato di un lavoro di collaborazione, come nel caso dei quattordici pannelli dell'ex pala d'altare della cattedrale.\nPer quanto riguarda il corso dello sviluppo estetico del maestro, si pu\u00f2 dire che si \u00e8 evoluto da influenze marcatamente nordiche - chiaramente evidenti nella pala d'altare della Cattedrale di Viseu, dove aveva lavorato con pittori di origine fiamminga - a influenze italiane. Un evento decisivo nel suo sviluppo artistico fu l'arrivo di Dom Miguel da Silva da Roma per assumere la carica di vescovo di Viseu (1525-1540). Questo fu il mecenate che, tra le altre opere, gli commission\u00f2 le cinque grandi pale d'altare per la cattedrale, una delle quali di \"San Pietro\".\nLavorando con un linguaggio artistico altamente personalizzato e facilmente caratterizzabile, che pu\u00f2 essere definito dal suo uso di una tavolozza pi\u00f9 scura rispetto agli altri pittori portoghesi del suo tempo, eppure comunque con infinite gradazioni di tono, il suo uso sensibile della luce fondamentalmente per rappresentare lo spazio in profondit\u00e0 e spazializzare la forma, la straordinaria plasticit\u00e0 dei tessuti, la potente caratterizzazione dei volti e il drammatico coinvolgimento delle figure, il realismo e i minimi dettagli descrittivi di scenari e ornamenti, utilizzando abitualmente semplici oggetti della vita familiare, Gr\u00e3o Vasco \u00e8 una figura centrale e meritatamente importante nella storia della pittura portoghese.\nEredit\u00e0.\nL'importanza economica delle diocesi di Viseu e Lamego, il prestigio sociale, politico e culturale dei loro vescovi, membri della nobilt\u00e0 e consiglieri del re, i potenti centri religiosi della regione, il successo di cui godeva la pittura all'epoca, e naturalmente, il merito artistico del pittore, tutti questi fattori consentirono alla sua bottega di trasformarsi in uno dei centri di produzione pi\u00f9 importanti del Paese. In effetti, dopo il 1520, oltre a Vasco Fernandes, vi erano diversi pittori attivi a Viseu, collegati sia professionalmente che da legami di parentela, che seguirono da vicino il suo sviluppo artistico. Il pi\u00f9 importante di questi fu Gaspar Vaz, nato a Viseu, che fu spesso suo collaboratore."}
{"id": "8448945", "revid": "30445", "url": "https://it.wikipedia.org/wiki?curid=8448945", "title": "Spongiactinidae", "text": ""}
{"id": "8448946", "revid": "1573940", "url": "https://it.wikipedia.org/wiki?curid=8448946", "title": "Spongiactis japonica", "text": "Spongiactis japonica \u00e8 una specie di celenterato antozoo nella superfamiglia Metridioidea dell'ordine Actiniaria. \u00c8 l'unica specie del genere Spongiactis e della famiglia Spongiactinidae.\nDescrizione.\nLa specie ha un ben definito disco pedale, muscoli basilari e sfintere mesogloeale. I mesenteri si presentano in coppia. Mesentere divisibili fra quelli con filamenti fertili e quelli privi di filamenti sterili ma non divisibili in macro e microcnemi. Gonadi e filamenti presenti su tutte le direttive, mentre su altre coppie mesenteriali gonadi e filamenti possono presentarsi su un solo (ma non entrambi) mesenteri in una coppia. Nessun aconzio presente. Cnidoma: spirocisti robusti, olotrici, basitrici e p-mastigofori di tipo B.\nTassonomia.\nLa specie venne menzionata per la prima volta dal naturalista tedesco Franz Schulze nel 1887, che ne parl\u00f2 come di \"antozoi commensali\" situati nel corpo di una spugna vetrosa, senza tuttavia dare loro un nome.\nL'insolita distribuzione di gonadi e filamenti in Spongiactis \u00e8 unica nelle Actiniaria ed \u00e8 considerata una caratteristica tassonomica molto importante che ha portato alla creazione di una nuova famiglia, la Spongiactinidae. Altre caratteristiche morfologiche quali la composizione dei cnidomi, lo sfintere mesogloeale e l'assenza di aconzio e cinclide suggeriscono una possibile relazione con le famiglie Hormathiidae e Actinoscyphiidae. Uno studio successivo ha posto la famiglia Spongiactinidae all'interno del sottordine Enthemonae e della superfamiglia Metridioidea.."}
{"id": "8448947", "revid": "287204", "url": "https://it.wikipedia.org/wiki?curid=8448947", "title": "Solo tu (colonna sonora)", "text": "\"M\u00fasica en ti\", in Italia \"Solo tu\", \u00e8 il secondo album della prima stagione della serie Disney \"Soy Luna\", pubblicato il 26 agosto 2016 in America Latina e il 25 novembre 2016 in Italia.\nTracce.\nEdizione italiana.\nL'edizione pubblicata in Italia contiene, in aggiunta rispetto alla versione in lingua spagnola, una traccia in pi\u00f9 ed \u00e8:"}
{"id": "8448948", "revid": "287204", "url": "https://it.wikipedia.org/wiki?curid=8448948", "title": "Tipizzazione", "text": ""}
{"id": "8448950", "revid": "2196166", "url": "https://it.wikipedia.org/wiki?curid=8448950", "title": "Ponte Petras Vilei\u0161is", "text": "Il ponte Petras Vilei\u0161is, precedentemente noto come ponte di Vilijampol\u0117, \u00e8 un viadotto che collega la citt\u00e0 vecchia di Kaunas e Vilijampol\u0117, una seni\u016bnija della prima in Lituania. \u00c8 l'ultimo attraversamento del fiume Neris costruito prima della sua foce. La sua lunghezza raggiunge i 291 metri, la larghezza \u00e8 di 14 metri. La costruzione fu completata durante il periodo interbellico, nel 1929.\nStoria.\nFino al 1914 non c'erano ponti permanenti che attraversassero il Neris presso Kaunas: venivano utilizzati traghetti o ponti galleggianti temporanei. La guarnigione russa di stanza alla fortezza di Kaunas costru\u00ec un pontone attivo in estate per facilitare il commercio tra le due sponde del fiume. La costruzione annuale dello stesso in direzione Slabada (oggi Vilijampol\u0117), la manutenzione, la sostituzione di pezzi fradici dopo l'alluvione del 1914, costarono al tesoro della citt\u00e0 circa 15.000 rubli. Ciononostante, il comandante della fortezza insistette sul fatto che la realizzazione di una struttura permanente sul corso d'acqua avrebbe minacciato la sicurezza della citt\u00e0, rendendo pi\u00f9 facile per il nemico raggiungere i presidi militari. Il 16 agosto 1915, l'esercito imperiale si avvicin\u00f2 a Kaunas nel corso della Grande Guerra. Mentre si ritiravano, i russi, tra gli altri viadotti, smantellarono definitivamente il ponte mobile vicino a Vilijampol\u0117. Qui i tedeschi allestirono in fretta un ponte di legno chiamato \"Haltzoebruck\". Esso rimase operativo anche dopo il termine del conflitto: tuttavia, la fragile struttura non resistette all'esondazione del Neris avvenuta nella primavera del 1926.\nI residenti, per viaggiare, dovettero arrangiarsi con battelli a vapore. Una delle imbarcazioni che partiva dal punto pi\u00f9 vicino alla vecchia costruzione, si muoveva da Eiguliai, oggi periferia di Kaunas.\nI lavori di costruzione.\nI lavori di allestimento per il ponte di Vilijampol\u0117 iniziarono nel novembre del 1927. Il 21 giugno 1928, mentre la costruzione della struttura ancora in corso, il governo lituano finanzi\u00f2 la realizzazione dell'odierno ponte di Vitoldo il Grande. Il 30 ottobre 1929 furono ultimati i lavori. La societ\u00e0 danese \"H\u00f8jgaard &amp; Schultz a/s\", responsabile dei lavori, lo complet\u00f2 in anticipo rispetto al previsto. Su suggerimento del presidente Antanas Smetona, al viadotto di Vilijampol\u0117 fu assegnato il nome dell'ingegnere Petras Vilei\u0161is, il quale fu patriota, amico di Smetona e dipendente pubblico.\nLa struttura era dotata da cinque arcate a tutto sesto, i cui pezzi principali furono trasportati dalla Danimarca. La lunghezza del ponte era di 267,25 m, mentre la larghezza di 12,70 m. La carreggiata era rivestita da pietre quadrate di granito, i marciapiedi da uno strato di asfalto. Il costo di costruzione ammont\u00f2 a 3.355.000 litas lituani.\nQuando nel 1941 l'esercito tedesco avanz\u00f2 verso est, le unit\u00e0 dell'Armata Rossa minarono il ponte con l'intenzione di farlo saltare in aria. Per questo motivo, esso fu particolarmente sorvegliato durante la rivolta di giugno, una grande sommossa che coinvolse tutto il Paese ispirata da un sentimento indipendentista. I ribelli si aspettavano che i tedeschi entrassero in citt\u00e0 usando quel passaggio. A guardia della struttura vi erano 40 truppe sovietiche e tre veicoli blindati che attendevano il momento giusto per far saltare le cariche. Quando i russi si ritirarono dopo una breve schermaglia con i lituani, Juozas Savulionis corse al centro del viadotto, tagli\u00f2 i fili ed evit\u00f2 che fosse fatto saltare in aria. Sulla via del ritorno Savulionis fu ucciso dal fuoco nemico, diventando cos\u00ec una delle prime vittime della rivolta. Il ghetto di Kovno creato durante l'occupazione nazista della Lituania si trovava a poca distanza.\nNel luglio del 1944, i tedeschi fecero saltare in aria tutti i ponti principali di Kaunas, incluso il Petras Vilei\u0161is.\nRicostruzione.\nDopo la guerra, nel 1948, ai prigionieri tedeschi fu ordinato di realizzare un ponte ad arco temporaneo in legno sugli stessi supporti. Nel 1960, i sostegni si ruppero e non fu pi\u00f9 possibile accedervi. Un viadotto poi eretto sulla riva sinistra del Neris \u00e8 stato attaccato ai vecchi supporti.\nL'8 marzo 2008 il ponte di Vilijampol\u0117 \u00e8 stato chiuso per lavori di riparazione. Secondo il contratto di appalto, il ponte avrebbe dovuto essere riparato entro il 9 marzo 2009. I lavori sono stati completati in precedenza. Il ponte \u00e8 stato revisionato dalla \"Kauno tiltai\", il progetto tecnico era della \"Miestprojektas\" e l'impresa statale la \"Transporto ir keli\u0173 tyrimo institutas\".\nDurante la riparazione, le strutture metalliche dei ponti, i quali occupano in totale oltre 12.000 m\u00b2, sono state ammordernate e riverniciate. Il viadotto \u00e8 stato dotato di 534 m di ringhiere metalliche, di un nuovo rivestimento posato e di accessi rinforzati da entrambe le parti. Sono state inoltre ricostruite catenarie tranviarie per far circolare filobus e un'illuminazione efficiente. Dopo i lavori, il peso del ponte \u00e8 mutato: i rinforzi in ghisa del peso di circa 60 tonnellate sono stati sostituiti da bracci pi\u00f9 leggeri, del peso di circa 23 tonnellate. Le riparazioni sono state ultimate il 13 dicembre 2008. La ricostruzione del ponte \u00e8 costata circa 17 milioni di litas.\nIl 5 dicembre 2008, a una settimana dalla fine dei lavori, con decisione del consiglio comunale, fu riassegnato al ponte il nome di Petras Vilei\u0161is. Sono state installate targhe commemorative su entrambi i lati del ponte."}
{"id": "8448953", "revid": "809415", "url": "https://it.wikipedia.org/wiki?curid=8448953", "title": "Sharon Angela", "text": "Tra le sue collaborazioni: \"Cabaret Maxine\", (con altri attori del cast de \"I Soprano\"), \"The Hungry Ghosts\", diretto da Michael Imperioli, \"Ghost Dog - Il codice del samurai\", scritto e diretto da Jim Jarmusch, \"Two Family House\" e \"\".\nNel video game \"Grand Theft Auto IV\" ha prestato la sua voce ad Angie Pegorino."}
{"id": "8448955", "revid": "628767", "url": "https://it.wikipedia.org/wiki?curid=8448955", "title": "Ponte di Vilijampol\u0117", "text": ""}
{"id": "8448956", "revid": "122257045", "url": "https://it.wikipedia.org/wiki?curid=8448956", "title": "Emanuel Archibald", "text": "Biografia.\nAttivo principalmente nel salto in lungo, Archibald ha debuttato internazionalmente ai Giochi della solidariet\u00e0 islamica 2017 di Baku, classificandosi ottavo. L'anno successivo ha preso parte ai Giochi del Commonwealth e Giochi CAC. Nel 2019 ha partecipato alle due competizioni del continente americano previste in Per\u00f9 fino a guadagnarsi la qualificazione ai Mondiali di Doha."}
{"id": "8448957", "revid": "72396", "url": "https://it.wikipedia.org/wiki?curid=8448957", "title": "Shady Habash", "text": "Biografia.\nEra recluso nel carcere di massima sicurezza di Tora, a sud del Cairo, dal marzo 2018, semplicemente per aver realizzato il video di una canzone (intitolata \"Balaha\") che sbeffeggiava apertamente il presidente egiziano Abdel Fattah al-Sisi, criticando senza sconti i suoi primi quattro anni di governo alla vigilia delle elezioni.\nIl suo interprete, Ramy Essam, una presenza fissa sui palchi di Tahrir nel 2011, era diventato famoso trasformando gli slogan dei rivoluzionari in canzoni che a loro volta sono diventate dei tormentoni della piazza. All\u2019epoca di Balaha, Essam si trovava gi\u00e0 da quattro anni in esilio in Svezia per sfuggire alla repressione, ma per il regime l\u2019affronto era evidentemente troppo grave e qualcuno avrebbe dovuto pagare. \nA pochi giorni dall\u2019uscita del brano, diventato subito virale, Habash veniva arrestato insieme all\u2019autore del testo e al social media manager del cantante. Al momento della sua morte, il giovane regista era ancora in attesa di giudizio, dopo essere comparso innumerevoli volte davanti al procuratore che ogni 45 giorni ha sempre sistematicamente rinnovato il suo arresto, ma senza mai averlo chiamato a rispondere delle pesanti accuse di cui era incriminato. Un caso di censura dell\u2019espressione artistica, certamente non isolato, che stavolta si \u00e8 concluso nel peggiore dei modi. Amr Magdi, ricercatore di Human Rights Watch, in un primo momento ha anche accreditato l\u2019ipotesi del suicidio."}
{"id": "8448959", "revid": "228587", "url": "https://it.wikipedia.org/wiki?curid=8448959", "title": "Campionati europei di atletica leggera 1982 - Marcia 20 km", "text": "La marcia 20 km maschile si \u00e8 tenuta il 7 settembre."}
{"id": "8448962", "revid": "599013", "url": "https://it.wikipedia.org/wiki?curid=8448962", "title": "Gerrit Borghuis", "text": "Il nipote Maarten Pouwels ne ha seguito le orme, divenendo anch'egli calciatore.\nCarriera.\nDal 1958 al 1963 gioca nel , disputando con il suo club in totale 154 partite tra le varie competizioni. Esordisce nella massima serie olandese nella stagione 1960-1961, chiusa al sesto posto in campionato.\nLascia il GVAV nel 1963 per giocare con i neo-promossi del , con cui ottiene il dodicesimo posto nell'Eredivisie 1963-1964.\nGioca poi due stagioni nella massima serie con l', retrocedendo in cadetteria al termine del torneo 1965-1966.\nChiusa l'esperienza all'Heracles, Borghuis rimane a giocare nella massima serie olandese con il , restandovi due stagioni.\nNel 1968 si trasferisce negli Stati Uniti d'America per giocare nei Kansas City Spurs, impegnati nella neonata North American Soccer League. Con gli \"Spurs\" giunge alle semifinali del torneo 1968.\nLa stagione successiva, sempre con gli \"Spurs\", sopravanzando di un punto gli Atlanta Chiefs, si aggiudica con la sua squadra la vittoria finale.\nRitornato in patria, chiude la carriera nel , club di terza serie."}
{"id": "8448965", "revid": "30445", "url": "https://it.wikipedia.org/wiki?curid=8448965", "title": "Spongiactis", "text": ""}
{"id": "8448966", "revid": "767487", "url": "https://it.wikipedia.org/wiki?curid=8448966", "title": "Antichrist (film 1915)", "text": "Antichrist (\"\u0410\u043d\u0442\u0438\u0445\u0440\u0438\u0441\u0442\") \u00e8 un film del 1915 diretto da \u0116dvard Puchal'skij."}
{"id": "8448967", "revid": "93556", "url": "https://it.wikipedia.org/wiki?curid=8448967", "title": "Rakuten Monkeys", "text": "I Rakuten Monkeys (), in precedenza First Financial Holdings Agan (, abbreviato ), La New Bears () e Lamigo Monkeys (), sono una squadra di baseball professionistica taiwanese che gioca nella Chinese Professional Baseball League. Dal 2020 sono di propriet\u00e0 della Rakuten, societ\u00e0 giapponese di commercio elettronico.\nGiocando col nome di La New Bears si sono qualificati la prima volta per i playoff nel 2006; in quanto vincitori di entrambe le met\u00e0 della stagione hanno ottenuto la qualificazione diretta alle Taiwan Series, successivamente vinte contro gli Uni-President 7-Eleven Lions.\nHanno giocato gli incontri casalinghi al Chengcing Lake Baseball Field di Kaohsiung dal 2004 al 2010. Nel 2011 si sono spostati al Taoyuan International Baseball Stadium, cambiando nome in Lamigo Monkeys; dopo l'acquisto da parte di Rakuten hanno mantenuto il nome \"Monkeys\"."}
{"id": "8448969", "revid": "298229", "url": "https://it.wikipedia.org/wiki?curid=8448969", "title": "Campionati europei di atletica leggera 1982 - Salto in alto femminile", "text": "La finale della gara di salto in alto femminile si \u00e8 tenuta l'8 settembre 1982."}
{"id": "8448972", "revid": "125303588", "url": "https://it.wikipedia.org/wiki?curid=8448972", "title": "Via Aurelia Aeclanensis", "text": "La via Aurelia Aeclanensis era una strada romana, costruita forse nel II secolo d.C. bench\u00e9 manchino informazioni certe al riguardo. Nota inizialmente come via ad Herdoniam (o, secondo altri autori, come via ducente Herdonias o via Herdonitana), costituiva una diramazione della ben pi\u00f9 antica via Appia.\nPercorso.\nLa via Aurelia Aeclanensis si distaccava dalla via Appia all'altezza di Aeclanum; per le prime cinque miglia la strada seguiva, con ogni probabilit\u00e0, un vecchio tracciato della stessa via Appia. Superato il fiume Ufita la strada raggiungeva (alla localit\u00e0 \"Fioccaglie\" di Flumeri) le rovine di un forum graccano di cui si ignora il nome, distrutto comunque fin dall'epoca della guerra sociale (I secolo a.C.); inoltre a partire da tale punto si dipartiva la via Aemilia, una strada consolare del II secolo a.C. diretta verso nord, alla volta di Aequum Tuticum.\nLa via Aurelia Aeclanensis procedeva in direzione est, risalendo progressivamente la valle della Fiumarella (un affluente dell'Ufita) e seguendo una pista gi\u00e0 localmente in uso nei secoli precedenti, probabilmente percorsa anche dal poeta Orazio che in effetti citava una \"Trivici villa\" (probabilmente presso l'attuale Trevico). Tale tratta, posta sul versante tirrenico, percorreva aree comunque soggette alla giurisdizione della colonia romana di Aeclanum; da qui il secondo nome della strada.\nSuperato lo spartiacque appenninico (ove, nel tardo impero, si sarebbe poi intersecata con la via Herculea), la via si immetteva quindi nell'ampia vallata del Calaggio, discendendo lungo il versante adriatico. A partire da quel tratto la strada virava verso nord-est per raggiungere dapprima Ausculum Apulum e infine Herdonia, ove concludeva il suo percorso immettendosi sulla via Traiana."}
{"id": "8448975", "revid": "767487", "url": "https://it.wikipedia.org/wiki?curid=8448975", "title": "Scuola Saint-Joseph", "text": "La Scuola Saint-Joseph (in francese: \"\u00c9cole Saint-Joseph\") \u00e8 una scuola cattolica francese con sede a Solesmes, un comune francese situato nel dipartimento del Nord nella regione dell'Alta Francia. \u00c8 stata fondata nel 1892 e la sua architettura \u00e8 nota per essere tipica della regione. \u00c8 collegato al distretto educativo Cambrai - Le Cateau-Cambr\u00e9sis; l'arcidiocesi di Cambrai (in latino: \"Archidioecesis Cameracensis\"), una sede della Chiesa cattolica in Francia suffraganea dell'arcidiocesi di Lilla ed \u00e8 ora contrattualmente regolato dall'Accademia di Lilla, una filiale del Ministero dell'educazione nazionale e della giovent\u00f9 (in francese: \"Minist\u00e8re de l'Education nationale et de la Jeunesse\"). Nel settembre 2019, ha pi\u00f9 di trecento studenti."}
{"id": "8448976", "revid": "1513836", "url": "https://it.wikipedia.org/wiki?curid=8448976", "title": "Macedonia del Nord all'Eurovision Young Musicians", "text": "La Macedonia del Nord ha debuttato come paese indipendente all'Eurovision Young Musicians 1994, svoltosi a Varsavia, in Polonia, ma senza riuscire a superare la prima fase di selezione. Dopo il 1994 non ha pi\u00f9 espresso il desiderio di tornare a partecipare.\nAll'epoca la nazione era riconosciuta dall'EBU come \"Former Yugoslav Republic of Macedonia\" (FYROM), in italiano Ex Repubblica Jugoslava di Macedonia. I portavoce, tuttavia, hanno potuto usare la dicitura Macedonia senza problemi.\nAd oggi, se la nazione volesse tornare a partecipare utilizzerebbe la nuova dicitura \"Macedonia del Nord\"."}
{"id": "8448978", "revid": "298229", "url": "https://it.wikipedia.org/wiki?curid=8448978", "title": "Ljudmila Andonova", "text": "Biografia.\nHa detenuto il record mondiale con 2,07 m dal 20 luglio 1984 al 31 maggio 1986, condiviso con Stefka Kostadinova dal 25 maggio 1986; quest'ultima batt\u00e9 il record nuovamente sei giorni dopo, realizzando 2,08 m.\nHa preso parte a due edizione dei Giochi olimpici: ha partecipato all'edizione di e a ."}
{"id": "8448979", "revid": "729019", "url": "https://it.wikipedia.org/wiki?curid=8448979", "title": "Elija Kemboi", "text": ""}
{"id": "8448981", "revid": "767487", "url": "https://it.wikipedia.org/wiki?curid=8448981", "title": "Brat'ja Boris i Gleb", "text": "Brat'ja Boris i Gleb (\"\u0411\u0440\u0430\u0442\u044c\u044f \u0411\u043e\u0440\u0438\u0441 \u0438 \u0413\u043b\u0435\u0431\") \u00e8 un film del 1915 diretto da Evgenij Bau\u0117r."}
{"id": "8449002", "revid": "767487", "url": "https://it.wikipedia.org/wiki?curid=8449002", "title": "Mairie", "text": "La Mairie (in italiano: \"Ufficio del sindaco\") designa l'ufficio (autorit\u00e0) del sindaco (in francese \"maire\"). \u00c8 presente in Francia e in altre aree francofone - nei comuni senza titolo di citt\u00e0 e negli arrondissement municipali delle citt\u00e0 pi\u00f9 grandi \u00e8 l'edificio che ospita l'ufficio del sindaco e l'amministrazione comunale e dove il Consiglio comunale si riunisce. Il nome ufficiale delle mairie degli arrondissement municipali \u00e8 \"mairie d\u2019arrondissement\". In molti luoghi, la mairie ospita altre strutture municipali come l'ufficio del registro, l'ufficio catastale e altri simili. Nelle citt\u00e0 con titolo di citt\u00e0, questo edificio corrisponde all'H\u00f4tel de ville (municipio), nelle citt\u00e0 pi\u00f9 piccole della Francia e della Svizzera francofona, che non sono guidate da un sindaco, la \"maison communale\". La combinazione di mairie e scuola \u00e8 molto comune nella Francia rurale ed \u00e8 comunemente definita \"Mairie-\u00c9cole\".\nLa parola (dal latino maior, francese maire) \u00e8 stata usata dal XIII secolo ed \u00e8 apparsa nel XIV secolo nella variante mairerie.\nPeriodo Napoleonico.\nL'unit\u00e0 amministrativa francese pi\u00f9 bassa nell'area della sponda sinistra del Reno pur appartenendo al territorio francese (1798-1814), nonch\u00e9 nel Granducato di Berg sulla riva destra del Reno e nel Regno di Westfalia (entrambi 1806-1813) fu anch'essa designata Mairie. Fino alla riforma municipale degli anni '70, le strutture municipali della Renania, in particolare sulla riva sinistra del Reno, erano spesso modellate dalle unit\u00e0 amministrative create all'epoca. Le strutture territoriali e amministrative dell'elettorato, dei ducati ecc. furono distrutte dai francesi e completamente ristrutturate. La divisione in Mairie, Canton, Arrondissement e D\u00e9partement corrispondeva approssimativamente all'attuale struttura amministrativa francese (Collectivit\u00e9 territoriale). Dopo la sconfitta di Napoleone, i paesi \"riconquistati\" furono divisi in governatorati nel 1814 e amministrati temporaneamente, per cui i nomi ufficiali francesi furono convertiti in titoli tedeschi. La \"Mairie\" divenne l'ufficio del sindaco, ma la costituzione municipale francese rimase in vigore in molte parti, per esempio nelle zone prussiane (vedi Burgmeisterrai). Anche dopo il Congresso di Vienna, la costituzione municipale fu ampiamente mantenuta, come in Vestfalia fino all'introduzione del nuovo codice della comunit\u00e0 rurale del 31 ottobre 1841."}
{"id": "8449018", "revid": "144796", "url": "https://it.wikipedia.org/wiki?curid=8449018", "title": "M\u00e9nagerie", "text": ""}
{"id": "8449020", "revid": "15756", "url": "https://it.wikipedia.org/wiki?curid=8449020", "title": "Edvige di Gudensberg", "text": "Biografia.\nEra la figlia ed erede di Giso IV, conte di Gudensberg (1070 \u2013 12 Marzo 1122), conte di Gudensberg e d'Assia e di Cunegonda di Bilstein (\u2020 1138/1140).\nEdvige si spos\u00f2 nel 1110 con Ludovico, figlio del conte Luigi il Saltatore di Turingia. Suo marito fu elevato a langravio di Turingia nel 1131. Dopo la morte di suo fratello Giso V, conte di Gudensberg, la contea d'Assia e gli altri grandi possedimenti della dinastia dei \"Gisonen\" andarono a lei e suo marito e quindi divennero parte dei possedimenti della dinastia dei Ludovingi.\nNel 1122 la madre di Edvige, Cunegonda di Bilstein, si rispos\u00f2 con Enrico Raspe I, fratello minore di Ludovico I. Cunegonda divenne cos\u00ec la cognata di sua figlia. Attraverso questi due matrimoni, i conti di Turingia ereditarono tre une vaste eredit\u00e0:\nNel 1128 Edvige diede alla luce suo figlio Ludovico II. Nel 1140 Ludovico I mor\u00ec e il re Corrado III di Svevia diede a Ludovico II, all'epoca dodicenne, la Turingia. Mentre era un minore, Edvige ag\u00ec come reggente.\nNel 1148 Edvige fond\u00f2 l'abbazia di Ahnaberg, insieme al suo secondo figlio Enrico Raspe II, che all'epoca gestiva le terre dell'Assia detenute dai Ludovingi. Un insediamento nacque tra questa abbazia e l'ex corte reale della Franconia, denominata \"Chasalla\" (dal latino \"castellum\", cio\u00e8 castello), sulla riva sinistra del Fulda e questo insediamento si svilupp\u00f2 nella citt\u00e0 di Kassel, che divenne la capitale del langraviato d'Assia nel XIII secolo."}
{"id": "8449026", "revid": "1305772", "url": "https://it.wikipedia.org/wiki?curid=8449026", "title": "On s'est aim\u00e9 \u00e0 cause", "text": "On s'est aim\u00e9 \u00e0 cause \u00e8 una canzone registrata dalla cantante canadese C\u00e9line Dion per il suo album in studio in francese, \"D'elles\" (2007). Il brano scritto Fran\u00e7oise Dorin, Marc Dupr\u00e9, Jean-Fran\u00e7ois Breau, \u00e8 stato rilasciato in Canada ad agosto 2007 come terzo e ultimo singolo promozionale dell'album.\nL'album \"D'elles\" include anche una versione remixata e con testi modificati del brano, intitolata A cause.\nContenuti e promozione.\nI testi di \"On s'est aim\u00e9 \u00e0 cause\" sono stati scritti dalla scrittrice francese Fran\u00e7oise Dorin , tra l'altro anche autrice di \"Et s'il n'en restait qu'une (je serais celle-l\u00e0)\", mentre le musiche sono state composte da Marc Dupr\u00e9 e Jean-Fran\u00e7ois Breau; la produzione \u00e8 stata curata da Tino Izzo.\nC\u00e9line Dion present\u00f2 il suo nuovo singolo durante lo speciale televisivo andato in onda su TVA e dedicato all'album \"D'elles\".\nFormati e tracce.\nCD Singolo Promo (Canada)\n\"A cause\".\nNel 2007 C\u00e9line Dion incluse nel suo album francese \"D'elles\" anche una nuova versione del brano \"On s'est aim\u00e9 \u00e0 cause\", intitolata A cause. La canzone fu registrata con una musica nuovamente composta e ri-arrangiata da Jacques Veneruso, mentre i testi furono riscritti e adattati da Fran\u00e7oise Dorin, autrice della prima versione originale. La produzione fu curata dallo stesso Veneruso e da Thierry Blanchard.\nIl brano era destinato alla promozione radiofonica e sarebbe stato rilasciato in Francia nel gennaio del 2008, ma in quel momento in rotazione radiofonica c'era il nuovo singolo promozionale di \"Taking Chances\" (2007), \"Alone.\"\n\"A cause\" \u00e8 stato anche remixato dal produttore, compositore e remixer francese Dj Rien. Stephen Thomas Erlewine di \"AllMusic\" la classific\u00f2 tra i suoi brani favoriti.\nNonostante non fu distribuito come singolo, la Dion present\u00f2 \"A cause\" durante lo speciale televisivo francese dedicato all'album \"D'elles\", nel maggio 2007 e andato in onda su TF1.\nFormati e tracce.\nCD Singolo Promo (Francia) (Columbia: 88697253202)"}
{"id": "8449028", "revid": "83531", "url": "https://it.wikipedia.org/wiki?curid=8449028", "title": "Sabine Verheyen", "text": "Iscritta alla CDU \u00e8 parlamentare europea dal 2009 e presidente della Commissione per la cultura e l'istruzione del Parlamento europeo dal 2019.\nCarriera.\nNata ad Aquisgrana nel 1964, \u00e8 laureata in architettura all'Universit\u00e0 di scienze applicate di Aquisgrana.\nSi \u00e8 iscritta alla CDU nel 1990, dal 1994 \u00e8 stata consigliera comunale di Aquisgrana e dal 1999 al 2009 sindaca della citt\u00e0.\nAlle elezioni europee del 2009 \u00e8 eletta al Parlamento europeo, entrando nella commissione per la cultura e l'istruzione. Rieletta nel 2014 e 2019 ha sempre fatto parte di quella commissione e ne \u00e8 divenuta Presidente nel 2019.&lt;br&gt;\nTra i provvedimenti di cui \u00e8 stata relatrice, vi \u00e8 stata una proposta di direttiva sui servizi di media audiovisivi che obbligava piattaforme come Netflix ad inserire in catalogo precise quote di contenuti locali e culturali. Per tale provvedimento, \u00e8 stata accusata di conflitto di interessi essendo membro del consiglio radiotelevisivo dell'emittente Westdeutscher Rundfunk K\u00f6ln."}
{"id": "8449029", "revid": "466539", "url": "https://it.wikipedia.org/wiki?curid=8449029", "title": "Premio Georges Sadoul", "text": "Il premio Georges Sadoul (in francese \"Prix Georges-Sadoul\"), a partire dal 1993 ridenominato Premio Georges e Ruta Sadoul (\"Prix Georges-et-Ruta-Sadoul\"), \u00e8 stato un premio cinematografico francese per opere prime e seconde.\nStoria.\nAssegnato dal 1968 al 2001 dall'\"Association des Amis de Georges Sadoul\", il premio era intitolato a Georges Sadoul, critico cinematografico e storico del cinema francese scomparso nel 1968, ed alla moglie Ruta, collaboratrice del marito, morta nel 1993. Il premio veniva assegnato annualmente ad un film francese e ad uno straniero."}
{"id": "8449030", "revid": "1372005", "url": "https://it.wikipedia.org/wiki?curid=8449030", "title": "Enrico Raspe II di Turingia", "text": ""}
{"id": "8449031", "revid": "1372005", "url": "https://it.wikipedia.org/wiki?curid=8449031", "title": "Enrico Raspe III di Turingia", "text": ""}
{"id": "8449032", "revid": "481666", "url": "https://it.wikipedia.org/wiki?curid=8449032", "title": "The Man Who Dared (film 1920)", "text": ""}
{"id": "8449038", "revid": "446353", "url": "https://it.wikipedia.org/wiki?curid=8449038", "title": "Citro\u00ebn C3-XR", "text": "La Citro\u00ebn C3-XR \u00e8 una crossover-SUV compatta prodotta dal 2014 dalla joint venture franco-cinese Dongfeng Peugeot-Citro\u00ebn.\nProfilo e caratteristiche.\n\u00c8 stata presentata in anteprima in veste di concept car chiamata Citro\u00ebn C\u2013XR durante il salone di Pechino nell'aprile 2014. Derivata dalla coeva Citro\u00ebn C3, la versione di produzione ha debuttato al Salone dell'Auto di Guangzhou a novembre 2014. Sul mercato cinese \u00e8 stata lanciata il 21 dicembre 2014. \nAl debutto la vettura era spinta da due motorizzazioni a benzina quattro cilindri da 1,6 litri, in versione aspirata da 117 CV e turbocompresso da 167 CV.\nNel 2016 \u00e8 stata aggiunta un'unit\u00e0 benzina turbocompressa da 1,2 litri con una potenza di 136 CV e 230 Nm accoppiato a un cambio automatico a sei velocit\u00e0.\nNel 2019 la vettura ha subito un restyling, che ha interessato la zona anteriore, in particolar modo ha coinvolto i fari, i paraurti e le presa d'aria. L'aggiornamento \u00e8 stato presentato il 16 gennaio 2019, con le vendite che sono iniziate nel marzo 2019. Le motorizzazioni disponibili dopo aggiornamento sono il 1,6 litri da 117 CV e il 1,2 litri da 136 CV, entrambi accoppiati a una trasmissione manuale a cinque marce o a un cambio semiautomatico a sei marce."}
{"id": "8449040", "revid": "16758", "url": "https://it.wikipedia.org/wiki?curid=8449040", "title": "Premio Georges e Ruta Sadoul", "text": ""}
{"id": "8449044", "revid": "298229", "url": "https://it.wikipedia.org/wiki?curid=8449044", "title": "John Kelai", "text": "Biografia.\nNel 2010 ha vinto la medaglia d'oro nella maratona ai Giochi del Commonwealth; quattro anni pi\u00f9 tardi, nel 2014, ha partecipato nuovamente alla maratona dei Giochi del Commonwealth, piazzandosi in quinta posizione."}
{"id": "8449053", "revid": "729019", "url": "https://it.wikipedia.org/wiki?curid=8449053", "title": "Dan Spivey", "text": "Lott\u00f2 prevalentemente in World Championship Wrestling, World Wrestling Federation e All Japan Pro Wrestling. Si ritir\u00f2 dal ring nel 1995 a causa dei numerosi infortuni.\nSpivey trascorse gran parte della propria carriera come membro di vari tag team, il pi\u00f9 famoso dei quali fu \"The Skyscrapers\" in coppia con Sid Vicious in WCW.\nLa sua ultima gimmick, Waylon Mercy, si ispirava al personaggio di Max Cady nell'interpretazione di Robert De Niro nel film \"Cape Fear - Il promontorio della paura\" del 1991. Anche se lott\u00f2 solo qualche match con questa identit\u00e0, la gimmick fu d'ispirazione in seguito per la creazione del personaggio di Bray Wyatt in WWE.\nPrimi anni.\nSpivey nacque a Tampa, in Florida. Frequent\u00f2 la University of Georgia, dove gioc\u00f2 a football americano nei Georgia Bulldogs per tre stagioni, nel ruolo di difensore. Spivey fu scelto nel draft dai New York Jets, ma fu costretto a ritirarsi a causa di un infortunio al ginocchio. Chiusa la carriera nel football, Spivey trascorse alcuni anni facendo svariati lavori a Tampa prima di conoscere il wrestler Dusty Rhodes, che si offr\u00ec di allenarlo.\nCarriera nel wrestling.\nChampionship Wrestling from Florida (1983\u20131984).\nSpivey venne allenato da Dusty Rhodes, all'epoca booker della Championship Wrestling from Florida (CWF), e debutt\u00f2 nel 1983. Spivey e Scott Hall formarono un tag team in CWF chiamato \"American Starship\". Spivey adott\u00f2 il ring name \"Eagle\" e Hall divenne \"Coyote\".\nJim Crockett Promotions (1984\u20131985).\nNel 1984, Rhodes pass\u00f2 alla Jim Crockett Promotions, portandosi dietro Spivey e Hall. Inizialmente, gli American Starship lottarono solo sporadicamente e con scarso successo. L'apice della loro carriera nella Jim Crockett Promotions fu una sconfitta con Arn e Ole Anderson in un match per il titolo NWA National Tag Team Championship.\nWorld Wrestling Federation (1985\u20131988).\nAlla fine del 1985, Spivey firm\u00f2 un contratto con la World Wrestling Federation (WWF) e cominci\u00f2 a lottare senza maschera e con il suo vero nome. Fu messo in coppia con Mike Rotunda nel tag team The U.S. Express quando Barry Windham lasci\u00f2 la federazione.\nTalvolta chiamati \"The American Express\", Spivey &amp; Rotunda proseguirono il feud con il Dream Team (Greg Valentine &amp; Brutus Beefcake), ma poco tempo dopo Rotunda se ne and\u00f2 dalla compagnia per qualche tempo. Nel periodo da wrestler singolo, Spivey partecip\u00f2 alla Battle royal di \"WrestleMania 2\" tra \"wrestler e giocatori di football\", venendo eliminato da The Iron Sheik. Quando Rotunda torn\u00f2 in WWF, gli American Express riuniti ebbero rivalit\u00e0 con The Moondogs, The Hart Foundation, e The Islanders.\nNon molto tempo dopo, Rotunda lasci\u00f2 nuovamente la WWF, e Spivey cominci\u00f2 a farsi chiamare \"Golden Boy\" Danny Spivey dedicandosi alla competizione singola. Nel 1986 partecip\u00f2 al torneo \"King of the Ring\", perdendo contro Nikolai Volkoff al primo round. Nel marzo 1987 Spivey fece coppia con Tito Santana sfidando senza successo la Hart Foundation per i titoli di coppia. Nel 1987 partecip\u00f2 nuovamente a \"King of the Ring\"; questa volta fu sconfitto da Rick Martel, sempre al primo round. Rimase in WWF fino alla primavera del 1988, diventando un heel di scarso successo con avversari come Lanny Poffo e Outback Jack.\nNel 1991 Spivey testimoni\u00f2 che il dottor George Zaharian gli aveva illegalmente prescritto steroidi anabolizzanti alla fine degli anni ottanta.\nAll Japan Pro Wrestling (1988\u20131995).\nDopo aver lottato esclusivamente negli Stati Uniti sin dal suo debutto, nell'estate del 1988 Spivey partecip\u00f2 a una tourn\u00e9e della All Japan Pro Wrestling (AJPW) e da l\u00ec in poi lavor\u00f2 spesso in Giappone fino al 1995, quando firm\u00f2 per la WWF. Nel suo primo tour, affront\u00f2 la leggenda del wrestling giapponese Genichiro Tenryu. In Giappone Spivey lott\u00f2 anche in coppia con Johnny Ace, un wrestler che avrebbe incontrato numerose volte in futuro.\nJim Crockett Promotions/World Championship Wrestling (1989\u20131992).\nAll'inizio del 1989, Spivey torn\u00f2 nella Jim Crockett Promotions. Era uno dei membri della stable The Varsity Club in sostituzione di Rick Steiner, che aveva lasciato il gruppo. Il suo passato come giocatore di football alla University of Georgia fu enfatizzato per dare credibilit\u00e0 alla sua inclusione nella fazione. Nel Varsity Club, Spivey ebbe un feud con Rick Steiner e Road Warriors, ma rest\u00f2 sempre in posizione defilata. Quando la stable si sciolse, si alle\u00f2 con Sid Vicious per formare il tag team The Skyscrapers, con manager Teddy Long. Gli Skyscrapers (cos\u00ec chiamati perch\u00e9 entrambi i membri della coppia superavano i due metri di altezza) vinsero la \"Two-Ring King of the Hill Battle Royal\" al pay-per-view \"Great American Bash\", dove Sid fu l'unico sopravvissuto in un ring e Dan nell'altro. Il regolamento prevedeva che i due avrebbero dovuto scontrarsi ma il loro manager Teddy Long li convinse a stringersi la mano e dividersi il premio in denaro. Pi\u00f9 avanti quella stessa sera, gli Skyscrapers sconfissero The Dynamic Dudes sovrastandoli per potenza e altezza.\nIl loro prossimo feud fu con i Road Warriors. Le due coppie diedero vita a numerosi match intensi senza che un tag team prevalesse nettamente sull'altro. Spivey &amp; Vicious furono squalificati nel match contro i Road Warriors svoltosi a \"Halloween Havoc\". Poco tempo dopo \"Halloween Havoc\", gli Skyscrapers affrontarono gli Steiner Brothers a \"Clash of the Champions IX\" in un match molto violento. Sid Vicious si perfor\u00f2 un polmone a causa di una costola rotta rimendiata durante l'incontro. Con Vicious fuori dai giochi, Teddy Long port\u00f2 nella coppia un altro wrestler molto alto, \"Mean\" Mark Callous, per farlo lottare insieme a Spivey. I \"New Skyscrapers\" ripresero il feud con i Road Warriors. A \"Clash of the Champions X\" gli Skyscrapers finalmente ebbero la meglio sui Road Warriors, ma non in un match, aggredendoli nel backstage e riducendoli a mal partito. A questo punto, la coppia sembrava lanciatissima verso il titolo mondiale di coppia, tuttavia, nei giorni prima del Chicago Street Fight Match con i Road Warriors in programma per il ppv \"WrestleWar 1990\", Dan Spivey lasci\u00f2 improvvisamente la WCW. A posteriori, Spivey raccont\u00f2 nel corso di un'intervista \"shoot\" di aver lasciato la compagnia per questioni di soldi, e anche perch\u00e9 non gli era piaciuto il comportamento dei Road Warriors nei confronti del giovane \"Mean\" Mark Callous.\nMentre era negli Skyscrapers, Spivey lott\u00f2 anche in Florida, dove vinse l'NWA Florida Heavyweight Championship alla fine del 1989. Tuttavia, la vittoria del titolo non fu mai menzionata nel corso di un programma televisivo NWA. Dan Spivey detenne il titolo fino al luglio 1992, quando fu sconfitto da Lou Perez. Fece alcune tourn\u00e9e in Giappone lottando in coppia con Stan Hansen nella AJPW. Spivey e Hansen formarono un tag team di \"Gaijin\" molto popolare, e la coppia sfior\u00f2 anche la conquista della \"World's Strongest Tag Determination League\" nel 1990. Alla fine del 1990, Spivey torn\u00f2 in WCW. Gli Skyscrapers si riunirono brevemente in occasione di \"Starrcade (1990)\", dove lui e Sid Vicious sconfissero The Big Cat e The Motor City Madman.\nQuando Sid Vicious entr\u00f2 a far parte dei Four Horsemen, Spivey si concentr\u00f2 sulla carriera solista, sfidando senza successo il WCW U.S. Champion \"The Total Package\" Lex Luger al ppv \"WrestleWar\" del 24 febbraio 1991. Il 18 aprile 1991, Dan Spivey &amp; Stan Hansen conquistarono l'AJPW World Tag Team Championship battendo Terry Gordy &amp; Steve Williams a Tokyo in Giappone. La coppia lott\u00f2 anche in WCW in questo periodo, e il 22 giugno 1991 avrebbe dovuto affrontare Rick Steiner &amp; Tom Zenk ma Spivey si rifiut\u00f2 di perdere facendosi schienare da Zenk, come era stato deciso da copione, e lasci\u00f2 la federazione.\nSpivey &amp; Hansen persero le cinture AJPW con Gordy &amp; Williams. Dopo la perdita delle cinture, Spivey lott\u00f2 in coppia con altri wrestler, tra i quali Johnny Ace, Jim Brunzell, Kendall Windham e Jim Steele. Nell'estate del 1992, torn\u00f2 nuovamente in WCW per partecipare a \"Starrcade\" dove lott\u00f2 insieme a Van Hammer sconfiggendo Johnny B. Badd e Cactus Jack per avanzare nella \"Lethal Lottery\". Spivey fu poi eliminato nella battle royal da The Great Muta.\nUniversal Wrestling Federation (1990\u20131995).\nTra il 1990 e il 1995, Spivey lott\u00f2 regolarmente nella Universal Wrestling Federation (UWF) di Herb Abrams. All'evento \"Blackjack Brawl\" (1994) egli sconfisse Johnny Ace diventando il primo e ultimo UWF Americas Champion.\nWorld Wrestling Federation (1995).\nNel giugno del 1995 torn\u00f2 in WWF, interpretando la gimmick di \"Waylon Mercy\", un personaggio heel basato sull'interpretazione di Robert De Niro di Max Cady nel film \"Cape Fear - Il promontorio della paura\". Si tinse i capelli di nero, cominci\u00f2 a indossare pantaloni bianchi e camicie hawaiiane, e si fece molti tatuaggi (provvisori). Il personaggio fu introdotto attraverso una serie di scenette. Veniva descritto come un \"gentleman\" del sud fuori dal ring, che stringeva la mano ai fan ringraziandoli di essere venuti a vederlo combattere. Per\u00f2, una volta sul ring, si trasformava in uno psicopatico sadico e ipocrita che ricorreva a qualsiasi mezzo per sconfiggere gli avversari.\nInizialmente Mercy sconfisse un gran numero di jobber (incluso un giovane Jeff Hardy), per poi passare a vittorie con star pi\u00f9 affermate come Bob Holly, The 1-2-3 Kid, e Doink The Clown. Affront\u00f2 anche Bret Hart, Razor Ramon, e il WWF World Heavyweight Champion Diesel. L'unica apparizione in un pay-per-view di Waylon Mercy fu a \"In Your House 3\", dove fu sconfitto da Savio Vega. Nella sua ultima apparizione televisiva in WWF, sconfisse Diesel per conteggio fuori dal ring.\nRitiro (1995).\nSpivey si ritir\u00f2 dal ring nel 1995 a causa degli infortuni. Dopo l'abbandono dell'attivit\u00e0 di wrestler, cerc\u00f2 per breve tempo di intraprendere la professione di modello. Poi and\u00f2 a lavorare nell'impresa di costruzioni di famiglia, la Spivey Underground Utility Construction Company.\nNel 2014, Windham Rotunda rivel\u00f2 come il personaggio di Bray Wyatt da lui impersonato, fosse stato ideato da Spivey che all'epoca frequentava il WWE Performance Center, e parl\u00f2 delle molte somiglianze del personaggio con quello di Waylon Mercy.\nNell'agosto 2015, Spivey, all'epoca sessantaduenne, fece ritorno sul ring per combattere un match nella federazione !BANG! di propriet\u00e0 di Dory Funk Jr.; Spivey e Funk lottarono in un 10-man Japanese Banzai match."}
{"id": "8449056", "revid": "1185701", "url": "https://it.wikipedia.org/wiki?curid=8449056", "title": "Vuelta a Espa\u00f1a 1982", "text": "La Vuelta a Espa\u00f1a 1982, trentasettesima edizione della corsa, si \u00e8 svolta in diciannove tappe, prima e quindicesima suddivise in due semitappe, precedute da un cronoprologo iniziale, dal 20 aprile al 9 maggio 1982, per un percorso totale di 3456\u00a0km. La vittoria fu appannaggio dello spagnolo Marino Lejarreta, che complet\u00f2 il percorso in 95h47'23\", precedendo il belga Michel Pollentier e lo svedese Sven-\u00c5ke Nilsson.\nA vincere la corsa era stato inizialmente un altro spagnolo, \u00c1ngel Arroyo della Reynolds con il tempo di 95h45'28\", il quale risult\u00f2 per\u00f2 positivo al metilfenidato (\"Ritalin\") in seguito ad un controllo antidoping al termine della diciassettesima tappa, con la positivit\u00e0 resa nota due giorni dopo il termine della Vuelta. Arroyo risult\u00f2 positivo anche alla controanalisi e fu di conseguenza penalizzato di dieci minuti, scivolando al tredicesimo posto in classifica generale e consegnando la vittoria al connazionale Lejarreta della Teka."}
{"id": "8449058", "revid": "110157", "url": "https://it.wikipedia.org/wiki?curid=8449058", "title": "Divizia A1 2019-2020 (pallavolo femminile)", "text": "La Divizia A1 2019-2020 si \u00e8 svolta dal 4 ottobre 2019 al 7 marzo 2020: al torneo hanno partecipato undici squadre di club rumene e la vittoria finale \u00e8 andata per la quinta volta, la seconda consecutiva, all'.\nRegolamento.\nFormula.\nLe squadre avrebbero dovuto disputare un girone all'italiana, con gare di andata e ritorno, per un totale di ventidue giornate; al termine della \"regular season\":\nA seguito del diffondersi in Romania della pandemia di COVID-19, il campionato \u00e8 stato sospeso il 12 marzo 2020: l'11 aprile il comitato direttivo della FRV ha decretato la chiusura anticipata del campionato considerando valida la classifica in essere al momento della sospensione del torneo in merito sia all'assegnazione del titolo che alla qualificazione alle coppe europee.\nCriteri di classifica.\nSe il risultato finale \u00e8 stato di 3-0 o 3-1 sono stati assegnati 3 punti alla squadra vincente e 0 a quella sconfitta, se il risultato finale \u00e8 stato di 3-2 sono stati assegnati 2 punti alla squadra vincente e 1 a quella sconfitta.\nL'ordine del posizionamento in classifica \u00e8 stato definito in base a:\nTorneo.\nRegular season.\nClassifica.\nLegenda:\nGirone 1\u00ba posto.\nClassifica.\nLegenda:"}
{"id": "8449061", "revid": "1679099", "url": "https://it.wikipedia.org/wiki?curid=8449061", "title": "I Muppets alla conquista di Broadway", "text": ""}
{"id": "8449064", "revid": "1573940", "url": "https://it.wikipedia.org/wiki?curid=8449064", "title": "Tempio di Qu\u00e1n Th\u00e1nh", "text": "Il tempio di Qu\u00e1n Th\u00e1nh (\"\u0110\u1ec1n Qu\u00e1n Th\u00e1nh\" in vietnamita), precedentemente noto come Tempio Tr\u1ea5n V\u0169 (\"Tr\u1ea5n V\u0169 Qu\u00e1n\") \u00e8 un tempio taoista di Hanoi, la capitale del Vietnam. La fondazione del tempio, dedicato a Xuanwu, o Tr\u1ea5n V\u0169 in vietnamita, risale all'XI secolo. \u00c8 uno dei quattro templi sacri della citt\u00e0 ed \u00e8 situato vicino al lago dell'ovest, nella circoscrizione omonima. \u00c8 una delle principali mete turistiche di Hanoi. In italiano il nome del tempio pu\u00f2 essere tradotto come \"Luogo degli dei\".\nStoria.\nSecondo la leggenda il tempio venne fondato durante il regno dell'imperatore L\u00fd Th\u00e1i T\u1ed5 (1010-1028) e dedicato a Tr\u1ea5n V\u0169, la divinit\u00e0 del nord nella religione taoista i cui simboli sono il serpente e la tartaruga. \u00c8 uno dei quattro templi che vennero costruiti ai quattro lati della citt\u00e0 per proteggerla da spiriti malvagi. Qu\u00e1n Th\u00e1nh venne eretto a protezione del nord, B\u1ea1ch M\u00e3 dell'est, Kim Li\u00eam del sud e Th\u1ea7n Linh Lang dell'ovest. "}
{"id": "8449069", "revid": "1310927", "url": "https://it.wikipedia.org/wiki?curid=8449069", "title": "Lam Ngai Tong", "text": ""}
{"id": "8449071", "revid": "729019", "url": "https://it.wikipedia.org/wiki?curid=8449071", "title": "Ferrovia W\u00e4denswil-Einsiedeln", "text": "La ferrovia W\u00e4denswil-Einsiedeln \u00e8 una linea ferroviaria a scartamento normale della Svizzera.\nStoria.\nI primi progetti per una ferrovia tra W\u00e4denswil, sul lago di Zurigo, ed Einsiedeln, localit\u00e0 nota per la sua abbazia, risalgono al maggio 1871.\nNel 1875 si costitu\u00ec la Actiengesellschaft f\u00fcr die Eisenbahn W\u00e4densweil-Einsiedeln (WE), la quale cambi\u00f2 ragione sociale nel 1886 in Eisenbahngesellschaft W\u00e4densweil-Einsiedeln.\nPer via della ripidit\u00e0 di alcune tratte (fino al 50 per mille) si decise l'adozione di un sistema a cremagliera inventato dall'ingegner Kaspar Wetli. Durante una prova del sistema, nel 1876, vi fu un grave incidente in seguito al quale si decise di eliminare la cremagliera. La linea apr\u00ec il 1\u00ba maggio 1877.\nNel 1889 gli azionisti della WE decisero lo scioglimento della societ\u00e0 e di conferire la linea nella Schweizerische S\u00fcdostbahn (SOB), costituitasi il 5 novembre di quell'anno.\nLa linea venne elettrificata il 15 maggio 1939.\nNel 2001 la SOB si \u00e8 fusa con la Bodensee-Toggenburg-Bahn (BT), mantenendo la ragione sociale originale e spostando la sede sociale da W\u00e4denswil a San Gallo.\nCaratteristiche.\nLa linea, a scartamento normale, \u00e8 lunga 16,64\u00a0km. La linea \u00e8 elettrificata a corrente alternata monofase con la tensione di 15.000 V alla frequenza di 16,7\u00a0Hz; la pendenza massima \u00e8 del 50 per mille. \u00c8 a doppio binario tra Samstagern e Schindellegi-Feusisberg: il raddoppio, inaugurato il 28 aprile 1992 dopo tre anni di lavori, \u00e8 il tratto a doppio binario a scartamento normale pi\u00f9 ripido d'Europa.\nPercorso.\nLa linea parte da W\u00e4denswil, stazione sulla linea che da Zurigo porta verso Ziegelbr\u00fccke. Da l\u00ec la linea si dirige in direzione sud-est verso Richterswil, quindi supera l'autostrada A3 prima di immettersi nella ferrovia proveniente da Pf\u00e4ffikon, con la quale condivide i binari fino a Biberbrugg, toccando Feusisberg. Di l\u00ec la linea prosegue verso Einsiedeln."}
{"id": "8449077", "revid": "767487", "url": "https://it.wikipedia.org/wiki?curid=8449077", "title": "London Fields (film)", "text": "London fields \u00e8 un film thriller del 2018 diretto da Mathew Cullen e basato sul romanzo omonimo del 1989 di Martin Amis. Il film ha come protagonisti Amber Heard, Jim Sturgess, Theo James, Jason Isaacs, Cara Delevingne e Billy Bob Thornton.\nTrama.\nLa femme fatale Nicola Six ha dei poteri da chiaroveggente e, proprio grazie ad essi, scopre che morir\u00e0 a breve per mano di un uomo. Per scoprire l'identit\u00e0 del suo assassino seduce tre uomini.\nAccoglienza.\nCritica.\nSull'aggregatore di recensioni Rotten Tomatoes, il film riceve lo 0% delle recensioni professionali positive con un voto medio di 2,6 su 10, basato su 35 critiche. Il sito Pills of Movies ritiene che le vicende legali che hanno accompagnato la produzione del film siano pi\u00f9 interessanti del film stesso, evidenziando al contempo la sensualit\u00e0 del personaggio interpretato da Amber Heard e l'inconsistenza della sceneggiatura.\nIncassi.\nNel weekend di apertura il film ha incassato nelle sale statunitensi poco pi\u00f9 160.000 dollari. Con un budget di 8 milioni e un guadagno totale di 487,420 dollari, \"London fields\" \u00e8 tra i peggiori incassi della decade."}
{"id": "8449079", "revid": "1573940", "url": "https://it.wikipedia.org/wiki?curid=8449079", "title": "Passer euchlorus", "text": "Il passero dorato arabico (Passer euchlorus ) \u00e8 un uccello della famiglia Passeridae, che si trova nell'Arabia sud-occidentale e anche sulla costa della Somalia e di Gibuti, dove vive nella savana spina e negli habitat di macchia."}
{"id": "8449098", "revid": "358169", "url": "https://it.wikipedia.org/wiki?curid=8449098", "title": "Leslain Baird", "text": "Biografia.\nBaird debutta internazionalmente per la Guyana nel 2013 - si qualific\u00f2 per i Campionati CAC di Porto Rico senza per\u00f2 gareggiare ai Campionati sudamericani a Cartagena de Indias. Nel medesimo anno infrange il record nazionale di lancio del giavellotto. Record migliorato negli anni sempre di pi\u00f9 fino al 2018, quando in occasione dei Giochi sudamericani in Bolivia, oltre a vincere la medaglia d'argento alle spalle del colombiano Arley Ibarg\u00fcen stabilisce il record attuale della Guyana."}
{"id": "8449101", "revid": "1573940", "url": "https://it.wikipedia.org/wiki?curid=8449101", "title": "Antheomorphe elegans", "text": "Antheomorphe elegans \u00e8 un esacorallo dell'ordine Actiniaria. \u00c8 l'unica specie del genere Antheomorphe e della famiglia Antheomorphidae."}
{"id": "8449102", "revid": "21880", "url": "https://it.wikipedia.org/wiki?curid=8449102", "title": "Antheomorphidae", "text": ""}
{"id": "8449103", "revid": "21880", "url": "https://it.wikipedia.org/wiki?curid=8449103", "title": "Antheomorphe", "text": ""}
{"id": "8449104", "revid": "486946", "url": "https://it.wikipedia.org/wiki?curid=8449104", "title": "Gackeen il robot magnetico", "text": ""}
{"id": "8449109", "revid": "131145", "url": "https://it.wikipedia.org/wiki?curid=8449109", "title": "Parco naturale dei Colli di Bergamo", "text": ""}
{"id": "8449111", "revid": "686936", "url": "https://it.wikipedia.org/wiki?curid=8449111", "title": "Kansas City Chiefs 2014", "text": "La stagione 2014 dei Kansas City Chiefs \u00e8 stata la 45\u00aa nella National Football League e la 55\u00aa complessiva. \nI Chiefs non riuscirono ad eguagliare il loro record di 11-5 della stagione precedente, terminando 9-7 e mancando i playoff. Tuttavia batterono entrambe le partecipanti al Super Bowl di quell'anno: i New England Patriots e i Seattle Seahawks. I Chiefs del 2014 divennero la prima squadra dai New York Giants del 1964, e la prima nell'epoca del calendario a 16 turni, a completare una stagione senza un singolo passaggio da touchdown a un wide receiver."}
{"id": "8449112", "revid": "721282", "url": "https://it.wikipedia.org/wiki?curid=8449112", "title": "Io sono Teppei", "text": ""}
{"id": "8449115", "revid": "4175", "url": "https://it.wikipedia.org/wiki?curid=8449115", "title": "Mogliano Rugby 1969 2019-2020", "text": ""}
{"id": "8449118", "revid": "466539", "url": "https://it.wikipedia.org/wiki?curid=8449118", "title": "Vasilij Pukirev", "text": " Esponente dello stile realista.\nBiografia.\nPukirev nacque da una famiglia di contadini e fu originariamente apprendista di un pittore di icone a Mahil\u00eb\u016d. Per pura fortuna, fu in grado di iscriversi alla Scuola di pittura, scultura e architettura di Mosca, dove studi\u00f2 dal 1847 al 1858 sotto la direzione di Sergey Zaryanko e Apollon Mokritsky. Dopo il 1850, fu abilitato come insegnante di arte nelle scuole pubbliche. Nel 1855 gli fu assegnato il titolo di \"Artista\" e, nel 1858, divenne \"Artista libero\".\nNel 1860, divenne \"Accademico\" per storia e pittura di ritratti. Si stabil\u00ec in un appartamento vicino alla Scuola di pittura, scultura e architettura di Mosca e vi insegn\u00f2 fino al 1873. Nel 1862 e nel 1864, viaggi\u00f2 all'estero per \"vedere gallerie d'arte\" sotto la sponsorizzazione della Societ\u00e0 degli Amatori d'arte di Mosca. Nel 1869, collabor\u00f2 con Aleksej Kondrat'evi\u010d Savrasov per preparare un corso di disegno per l'uso nelle scuole pubbliche. Oltre ai suoi dipinti, cre\u00f2 icone e illustrazioni per le opere di Gogol e Turgenev.\nQuattro anni dopo, fu costretto a rinunciare all'insegnamento a causa delle cattive condizioni di salute. Nel 1879, i suoi colleghi artisti si riunirono per fornirgli una pensione modesta, ma mor\u00ec in povert\u00e0 e quasi dimenticato nel 1890. \u00c8 sepolto al Cimitero di Vagan'kovo.\nMatrimonio disequale.\nIl dipinto pi\u00f9 noto di Pukirev \u00e8 \"Il matrimonio diseguale\". Il pittore appare all'estrema destra della tela (forse come testimone di nozze), dando vita alla storia che rappresenta un episodio di amore perduto nella sua stessa vita. Nel 1863, sulla base di questo lavoro, fu nominato professore onorario presso l'Accademia russa di belle arti. Il dipinto gener\u00f2 anche un acceso dibattito sulla stampa, con i suoi sostenitori che lo elogiano per aver rappresentato un tema serio della vita moderna, a differenza delle solite scene di genere, che tendevano a essere nostalgiche o sentimentali. \u00c8 attualmente in mostra presso la Galleria Tret'jakov."}
{"id": "8449135", "revid": "729019", "url": "https://it.wikipedia.org/wiki?curid=8449135", "title": "Tipizzazione del sangue", "text": "La tipizzazione del sangue, o tipizzazione del gruppo sanguigno, \u00e8 una procedura di laboratorio utilizzata per identificare gli antigeni sui globuli rossi di una persona, determinando il loro gruppo sanguigno.\nLa tipizzazione di routine corrisponde alla determinazione dei gruppi dei sistemi AB0 e RhD, e viene eseguita prima delle trasfusioni di sangue per garantire la compatibilit\u00e0 del sangue del donatore. Viene anche usato per aiutare a diagnosticare la malattia emolitica del neonato, una patologia causata dall'incompatibilit\u00e0 tra i gruppi sanguigni della madre e del feto. La tipizzazione AB0 comporta sia l'identificazione degli antigeni AB0 sui globuli rossi (\"front type,\" tipizzazione diretta) sia l'identificazione degli anticorpi AB0 nel plasma (\"back typing\", tipizzazione inversa).\nIn situazioni speciali possono essere testati altri antigeni dei gruppi sanguigni, come Rh C/c, Rh E/e o Kell.\nLa tipizzazione del sangue viene solitamente eseguita utilizzando metodi sierologici, che utilizzano reagenti contenenti anticorpi (chiamati antisieri) per identificare gli antigeni dei gruppi sanguigni. I metodi sierologici si basano sulla capacit\u00e0 degli anticorpi di far aggregare i globuli rossi quando si legano agli antigeni sulla superficie cellulare, un fenomeno chiamato agglutinazione. Sono disponibili numerosi metodi sierologici, che vanno dalla tipizzazione manuale del sangue utilizzando provette o vetrini a sistemi completamente automatizzati.\nI gruppi sanguigni possono anche essere determinati mediante test genetici, che vengono utilizzati quando sono presenti condizioni che interferiscono con i test sierologici o quando \u00e8 richiesto un alto grado di accuratezza nell'identificazione dell'antigene.\nNumerose condizioni possono causare risultati falsi o indeterminati nella tipizzazione del sangue: quando questi problemi influiscono sulla tipizzazione AB0, vengono chiamati \"discrepanze AB0\". Le discrepanze ABO devono essere investigate e risolte per poter determinare il gruppo sanguigno della persona; esistono diverse procedure per risolvere le discrepanze AB0 a seconda delle cause.\nAltre fonti di errore nella tipizzazione del sangue includono il fenomeno della \"D debole\" (in cui una persona positiva per l'antigene RhD mostra reazioni deboli o negative quando testata per RhD) e la presenza di IgG sui globuli rossi, che interferiscono con la tipizzazione di alcuni antigeni di gruppo."}
{"id": "8449143", "revid": "439868", "url": "https://it.wikipedia.org/wiki?curid=8449143", "title": "Chiesa di San Pancrazio (Glorenza)", "text": "La chiesa di San Pancrazio \u00e8 la parrocchiale e patronale di Glorenza, in Alto Adige. Fa parte del decanato di Malles e la sua storia inizia nel XIII secolo.\nStoria.\nLa prima documentazione relativa alla chiesa con dedicazione a San Pancrazio nella piccola citt\u00e0 di Glorenza risale al 1227. Il primitivo edificio venne in seguito pi\u00f9 volte restaurato e ricostruito, e l'unica parte che si conserva quasi originale \u00e8 la torre campanaria.\nL'edificio venne ristrutturato modificandone la struttura in modo importante a partire dal 1491. \nLa parte apicale della torre campanaria venne ultimata attorno al 1664. Nel 1841 gli interni vennero modificati e la navata centrale ed il coro assunsero un aspetto gotico. Nel 1894 l'intero edificio fu oggetto di lavori nella parte esterna secondo il gusto neogotico. \nGli ultimi interventi furono realizzati a partire dagli anni sessanta, compresero l'adeguamento liturgico e si conclusero nel 1991 con un restauro conservativo.\nDescrizione.\nLa chiesa venne edificata al di fuori dalla porta rivolta a sud della piccola citt\u00e0 altoatesina di Glorenza, la porta di Tubre, inoltre sull'altra riva del fiume Adige e accanto al cimitero. Tra gli abitanti la posizione della chiesa che li obbliga a recarsi fuori citt\u00e0 per andare a messa viene ricordato con un detto locale (\"la nostra citt\u00e0 \u00e8 cos\u00ec piccola che dobbiamo andare a messa fuori dalle mura\"). \nL'edificio ha orientamento verso nord ovest. Il prospetto principale \u00e8 semplice, a capanna con due spioventi alti e ripidi, tipici dello stile gotico. L'affresco che risale al 1496 e che si trova sulla fiancata a nord della torre campanaria \u00e8 particolarmente importante ed \u00e8 ben conservato; raffigura il \"Giudizio universale\". La torre campanaria rappresenta la parte pi\u00f9 antica di tutta la struttura, mostra due livelli di trifore e uno di bifore, inoltre sul lato a nord ha anche un orologio. All'esterno sono conservate lapidi cinquecentesche, oltre a quelle presenti nel cimitero.\nNell'interno, sull'altare a destra, viene conservato l'affresco che risale circa al 1460 e rappresenta la \"Famiglia di Ges\u00f9\" e sull'altare a sinistra l'altro affresco, di circa venti anni precedente, raffigurante la \"Piet\u00e0\"."}
{"id": "8449144", "revid": "422900", "url": "https://it.wikipedia.org/wiki?curid=8449144", "title": "Vasili Pukirev", "text": ""}
{"id": "8449147", "revid": "767487", "url": "https://it.wikipedia.org/wiki?curid=8449147", "title": "Ipomimia", "text": "L'ipomimia \u00e8 un segno medico in cui vi \u00e8 una ridotta capacit\u00e0 nel mutare l'espressione facciale. \nPu\u00f2 essere causato da insufficienza motoria (ad esempio, debolezza o paralisi dei muscoli facciali) come nel caso della malattia di Parkinson o da altre cause come fattori psicologici o psichiatrici come per esempio nei melanconici e o nei depressi."}
{"id": "8449152", "revid": "287204", "url": "https://it.wikipedia.org/wiki?curid=8449152", "title": "Prochor di Gorodec", "text": "Le cronache lo chiamano \"Prokhor lo starec\". \nAttribuzioni e stile.\nNel 1405, insieme a Teofane il Greco e Andrej Rubl\u00ebv, prese parte alla realizzazione dell'iconostasi della Cattedrale dell'Annunciazione a Mosca, all'interno del Cremlino. Mentre alcune icone dell'iconostasi sono attribuite a Teofane il Greco o ad Andrej Rubl\u00ebv, molte altre, che evocano feste religiose e solennit\u00e0, sono attribuite da Victor Lazarev (1897-1976) a Prochor: \"l'Ultima Cena, la Crocifissione, La sepoltura, la discesa all'inferno, la Pentecoste, la Dormizione, l'Ascensione, San Dmitri, San Giorgio\". Questo storico dell'arte ha ritenuto in particolare che lo stile un po' arcaico di queste icone sia vicino ai modelli bizantini, il che gli consent\u00ec di attribuirgliele. Della stessa opinione \u00e8 stato poi Igor Grabar. Ma queste icone sono oggi pi\u00f9 spesso considerate di autore anonimo. \u00c8 la partecipazione di Teofano il Greco alla realizzazione dell'iconostasi della Cattedrale dell'Annunciazione che viene spesso ripresa dagli storici. Ma secondo la storica V\u00e9ra Traimond, nessun documento conferma la partecipazione dei tre artisti. Per quanto riguarda le analisi stilistiche, non sono infallibili. Questo \u00e8 il motivo per cui le icone della cattedrale sono attualmente spesso attribuite a pittori anonimi. \nIl modo di dipingere di Prochor riflette una grande libert\u00e0, il gusto per i colori armoniosi, quello dei movimenti eleganti. I suoi personaggi sono caratterizzati da dettagli come: naso appuntito e braccia corte. \nProchor rappresenta la tendenza bizantina tra i maestri di Mosca, che \u00e8 l'erede della tradizione greca del XIV secolo (quella dei maestri Gontan, Semion, Ivan). "}
{"id": "8449153", "revid": "112762246", "url": "https://it.wikipedia.org/wiki?curid=8449153", "title": "Espressioni facciali", "text": ""}
{"id": "8449154", "revid": "2166030", "url": "https://it.wikipedia.org/wiki?curid=8449154", "title": "Giuditta di Svevia", "text": "Biografia.\nGiuditta era figlia del duca Federico II di Svevia (1090-1147) e della sua seconda moglie Agnese di Saarbr\u00fccken, quindi una sorellastra minore dell'imperatore Federico Barbarossa (1122-1190). Appare per la prima volta nelle fonti nel 1150 con il matrimonio con il langravio Ludovico II di Turingia. Questa unione aveva lo scopo di cementare il rapporto tra i Ludovingi della Turingia e la dinastia imperiale degli Hohenstaufen, per rafforzare la posizione dell'imperatore nel contesto del feroce conflitto contro il duca Enrico il Leone e la dinastia Welfen.\nQuando nel 1168 suo marito si riconcili\u00f2 con Enrico il Leone, Giuditta inizi\u00f2 la costruzione del castello di Runneburg a Wei\u00dfensee. I vicini conti di Beichlingen obiettarono e protestarono contro l'imperatore Barbarossa. Tuttavia l'imperatore si schier\u00f2 dalla parte della sorellastra e respinse le proteste. Il castello di Runneburg era situato a met\u00e0 strada tra il castello di Wartburg e il castello di Neuenburg e divenne la residenza dei langravi di Turingia. Tempo dopo, durante i conflitti tra le pi\u00f9 potenti dinastie tedesche, il castello Runneburg, situato in una posizione strategica, divenne uno dei castelli pi\u00f9 importanti della zona.\nGiuditta sopravvisse sia al marito che al figlio maggiore, il langravio Ludovico III. Mor\u00ec il 7 luglio 1191 e fu sepolta nel monastero di Reinhardsbrunn, accanto a suo marito.\nIl suo nome \u00e8 ancora presente nel Wei\u00dfensee, il che dimostra quanto sia stata apprezzata durante la sua vita.\nPietra tombale.\nLa tomba di Giuditta fu creata nel XIV secolo, secoli dopo la sua morte. Essa venne probabilmente posta dopo l'incendio del 1292. Fu trasferita da Reinhardsbrunn al coro della chiesa di San Giorgio ad Eisenach.\nLa langravina \u00e8 raffigurata con un cagnolino nel braccio sinistro, mentre la mano destra regge uno scettro. Un'ampia copertura a sbalzo, sostenuta da due angeli, si estende sopra la sua testa. Gli angeli sembrano sedersi su un cuscino dietro la testa. L'iscrizione recita \"S. SOROR FRIDERICI INPERATORIS\" (traducibile in \"La sorella dell'Imperatore Federico\").\nA causa della copertura, questa tomba di pietra era pi\u00f9 grande di quelle degli altri langravi di Turingia (che furono anch'essi esposti nella chiesa di San Giorgio a Eisenach). Questa sua caratteristica deve aver reso la sua tomba molto visibile, anche quando la pietra tombale faceva parte del pavimento della chiesa. La presenza della sorella dell'imperatore nell'albero genealogico familiare aggiunse ulteriore onore alla dinastia ludovingia, motivo per cui la sua origine familiare \u00e8 stato sottolineato nell'iscrizione.\nMatrimonio e figli.\nNel 1150 Giuditta spos\u00f2 Ludovico II, langravio di Turingia. Essi ebbero i seguenti figli:"}
{"id": "8449159", "revid": "119419654", "url": "https://it.wikipedia.org/wiki?curid=8449159", "title": "Piero Sivini", "text": ""}
{"id": "8449162", "revid": "122246", "url": "https://it.wikipedia.org/wiki?curid=8449162", "title": "Alessandro Michieletto", "text": "Biografia.\n\u00c8 figlio dell'ex pallavolista Riccardo Michieletto, mentre sua mamma Eleonora era una cestista: ha due sorelle, Francesca e Annalisa, entrambe pallavoliste, e un fratello, Andrea.\nCarriera.\nClub.\nLa carriera di Alessandro Michieletto inizia nella stagione 2015-16 con la , disputando il campionato di Serie D: con lo stesso club, nelle due annate successive, partecipa alla Serie C, mentre, nella stagione 2018-19, \u00e8 in Serie B, ottenendo anche qualche convocazione in prima squadra, con la quale esordisce durante una partita valida per la Coppa CEV, contro l'. Con la seconda squadra della Trentino, nella stagione 2019-20, gioca in Serie A3: esordisce nella stessa annata, inoltre, con la prima squadra, anche in Superlega, durante la prima giornata, contro la , per poi passare definitivamente in prima squadra a partire dall'annata 2020-21, nella massima divisione, con cui vince la Supercoppa italiana 2021.\nNazionale.\nNel 2017 viene convocato nella nazionale Under-17 italiana e nel 2018 nella nazionale Under-18, con cui vince la medaglia di bronzo al campionato europeo; nel 2019 \u00e8 in quella Under-19, conquistando la medaglia d'oro sia al XV Festival olimpico della giovent\u00f9 europea che al campionato mondiale. Nel 2020 si aggiudica l'argento al campionato europeo con la selezione Under-20, dove ottiene il riconoscimento di miglior giocatore, mentre l'anno successivo \u00e8 nella nazionale Under-21, vincendo la medaglia d'oro al campionato mondiale, premiato nuovamente come MVP.\nNel 2021 ottiene le prime convocazioni nella nazionale maggiore: nello stesso anno partecipa ai Giochi della XXXII Olimpiade di Tokyo e vince la medaglia d'oro al campionato europeo, dove \u00e8 premiato come miglior schiacciatore."}
{"id": "8449171", "revid": "1185701", "url": "https://it.wikipedia.org/wiki?curid=8449171", "title": "Vuelta a Espa\u00f1a 1980", "text": "La Vuelta a Espa\u00f1a 1980, trentacinquesima edizione della corsa, si \u00e8 svolta in diciannove tappe, la sedicesima suddivisa in due semitappe, precedute da un cronoprologo iniziale, dal 22 aprile all'11 maggio 1980, per un percorso totale di 3225\u00a0km. La vittoria fu appannaggio dello spagnolo Faustino Rup\u00e9rez, che complet\u00f2 il percorso in 88h23'21\", precedendo il connazionale Pedro Torres e il belga Claude Criquielion."}
{"id": "8449176", "revid": "363629", "url": "https://it.wikipedia.org/wiki?curid=8449176", "title": "Macaco rhesus", "text": ""}
{"id": "8449177", "revid": "181699", "url": "https://it.wikipedia.org/wiki?curid=8449177", "title": "Museo della Slovacchia orientale", "text": "Il Museo della Slovacchia orientale () di Ko\u0161ice, in Slovacchia, fondato nel 1872 \u00e8 uno dei pi\u00f9 antichi musei slovacchi. Ha sede nel centro della citt\u00e0, precisamente su \"N\u00e1mestie Marat\u00f3nu mieru\", la piazza al capo settentrionale della via principale della citt\u00e0, \"Hlavn\u00e1 ulica\".\nStoria.\nIl museo fu fondato nel 1872 con la denominazione di \"Museo dell'Alta Ungheria\" (), nell'ambito della politica di magiarizzazione del Regno d'Ungheria, per impulso di Imrich Henszlmann, membro dell'Accademia ungherese delle scienze nativo di Ko\u0161ice, che morendo nel 1888 lasci\u00f2 al museo una collezione di pezzi. Nel 1906, quando fu solennemente trasferita a Ko\u0161ice la salma dell'eroe ungherese Francesco II R\u00e1k\u00f3czi, il museo fu ribattezzato \"Museo R\u00e1k\u00f3czi dell'Alta Ungheria\" (\"Fels\u0151-magyarorsz\u00e1gi R\u00e1k\u00f3czi M\u00fazeum\").\nL'edificio neorinascimentale fu inaugurato nel 1901, si trattava allora del primo edificio cittadino progettato per ospitare un museo. La facciata \u00e8 adornata dalle sculture di Perseo e Vulcano.\nStruttura.\nIl museo si articola in tre sezioni: scienze naturali, storia e storia dell'arte. La sezione di storia \u00e8 nell'edificio principale, nei cui sotterranei \u00e8 custodito anche il tesoro di Ko\u0161ice, mentre le sezioni di scienze naturali e di storia dell'arte sono ospitate nel palazzo antistante, il cosiddetto \"Edificio della Divisione\" (\"Budova Div\u00edzie\") il cui ingresso \u00e8 su via Hviezdoslavova. Un'altra sede del museo \u00e8 in una parte diversa del centro storico, nel bastione del Boia (\"Katova ba\u0161ta\"), parte delle fortificazioni orientali della citt\u00e0, che ospita la riproduzione della casa di Tekirda\u011f (in slovacco: Rodo\u0161to) in cui visse in esilio Francesco II R\u00e1k\u00f3czi. Un'altra sede del museo nel centro della citt\u00e0 \u00e8 allestita in una prigione medievale, \"Miklu\u0161ova v\u00e4znica\" e ospita una collezione di cimeli della storia della citt\u00e0.\nNel giardino del museo \u00e8 stata ricollocata una chiesa in legno, proveniente da Ko\u017euchovce e costruita nel 1741.\nIn totale la collezione del museo \u00e8 di oggetti.\nIl museo cura l'edizione di due riviste scientifiche: il quaderno di scienze naturali \"Natura Carpatica\", pubblicato dal 1960, e il quaderno di storia \"Historica Carpatica\", pubblicato dal 1969.\nGalleria d'immagini.\nEdificio principale\nEdificio su via Hviezdoslavova\nBastione del Boia"}
{"id": "8449179", "revid": "125460393", "url": "https://it.wikipedia.org/wiki?curid=8449179", "title": "Yabba-Dabba Dinosaurs", "text": "Yabba Dabba Dinosaurs \u00e8 una serie televisiva animata statunitense del 2020, \nSpin-off de \"Gli antenati\", la serie, come \"Cave Kids\", si concentra sulle vite dei migliori amici Ciottolina Flintstone e Bam Bam Rubble, a cui si unisce Dino nella maggior parte delle loro avventure nell'et\u00e0 della pietra.\nLa serie viene trasmessa nel Regno Unito e in Irlanda su Boomerang dal 3 febbraio 2020. In Italia la serie viene trasmessa su Boomerang dal 16 marzo 2020.\nTrama.\nLa serie mette a fuoco la vita dei piccoli Ciottolina, figlia di Fred e Wilma e Bam Bam, figlio di Barney e Betty. In tutte le avventure nell'et\u00e0 della pietra si uniscono a Dino."}
{"id": "8449180", "revid": "1372005", "url": "https://it.wikipedia.org/wiki?curid=8449180", "title": "Giuditta di Hohenstaufen", "text": ""}
{"id": "8449184", "revid": "1372005", "url": "https://it.wikipedia.org/wiki?curid=8449184", "title": "Jutta di Svevia", "text": ""}
{"id": "8449185", "revid": "125169176", "url": "https://it.wikipedia.org/wiki?curid=8449185", "title": "Giorgio Oveglia", "text": ""}
{"id": "8449187", "revid": "46936", "url": "https://it.wikipedia.org/wiki?curid=8449187", "title": "Coppa araba 1998", "text": "La Coppa araba 1998 (\u0643\u0623\u0633 \u0627\u0644\u0639\u0631\u0628 1998) fu la settima edizione della Coppa araba, competizione calcistica per nazionali organizzata dalla UAFA. La competizione si svolse in Qatar dal 22 settembre al 1\u00ba ottobre 1998 e vide la partecipazione di 12 squadre: , , , , , , , , , , e .\nLa UAFA organizz\u00f2 questa competizione dal 1963 al 2012 a cadenza variabile. Sebbene la competizione non sia stata ufficialmente cancellata, non ci pi\u00f9 eventi dal 2012: si sono avute in totale 9 edizioni pi\u00f9 2 edizioni annullate (l'edizione del l'ultima del 1982 a causa della Guerra del Libano, mentre quella del 2009 per mancanza di sponsor). Durante la lunga interruzione che si \u00e8 avuta tra il 1966 e il 1985, il torneo fu rimpiazzato (o rinominato) dalla Coppa della Palestina, di cui tre edizioni si giocarono negli anni '70. L'edizione del 1992 \u00e8 stata parte integrante dei giochi arabi disputati in Siria.\nFase finale.\nFase a gruppi.\nGruppo A.\n qualificato alle semifinali.\nGruppo B.\n qualificato alle semifinali.\nGruppo C.\n qualificato alle semifinali.\nGruppo D.\n qualificato alle semifinali."}
{"id": "8449189", "revid": "2184720", "url": "https://it.wikipedia.org/wiki?curid=8449189", "title": "Orto botanico di Castel Lagopesole", "text": "L'Orto botanico di Castel Lagopesole \u00e8 una struttura fondata negli anni '60. Si trova alle pendici del Castello Federiciano.\nStoria.\nL\u2019Orto botanico di Castel Lagopesole fu impiantato alla fine degli anni 60 alle pendici monumento federiciano del monumento, in un\u2019area dell\u2019allora Ente di Sviluppo in Puglia e Lucania, oggi di propriet\u00e0 dell\u2019Agenzia di Sviluppo e di Innovazione in Agricoltura.\nLa progettazione e la realizzazione fu curata dai ricercatori dell\u2019Universit\u00e0 di Bari in collaborazione con il Corpo Forestale dello Stato.\nSpecie.\nSu un\u2019area di 3 ettari e mezzo furono messe a dimora oltre 100 specie arboree ed arbustive, di interesse forestale ed ornamentale, alcune delle quali nord-americane ed africane, nella quasi totalit\u00e0 ancora oggi in ottime condizioni vegetative.\nSia pur in maniera non definita l\u2019Orto botanico \u00e8 suddiviso in tre aree sistemiche:\nLa sezione delle Latifoglie occupa perlopi\u00f9 le aree nord, nord-est ed est dell\u2019Orto botanico e comprende 48 specie.\nLa seconda sezione, delle Conifere, occupa il cuore dell\u2019Orto, la parte sud, sud-ovest ed ovest, comprende 32 specie.\nLa terza sezione, quella degli Arbusti, \u00e8 situata in un\u2019area ristretta della zona nord dell\u2019Orto e comprende 28 specie.\nL'Orto botanico, area omogenea e recintata, non soggetta ad usi agricoli e venatori ed in continuit\u00e0 con la Riserva naturale Coste Castello, ospita una ricca e variegata fauna ed avifauna che trova, nelle molteplici specie presenti, riparo e nutrimento, possibilit\u00e0 di sosta e nidificazione.\nLe specie sono state catalogate mediante l\u2019utilizzo di una sigla composta da una lettera indicante la sezione di appartenenza, e da un numero:"}
{"id": "8449191", "revid": "287204", "url": "https://it.wikipedia.org/wiki?curid=8449191", "title": "Mario Lamagna", "text": "Biografia.\nCarriera da dilettante.\nMario Lamagna \u00e8 medaglia d'argento nei pesi medi ai Campionati Italiani del 1964, a Roma. In vista delle Olimpiadi di Tokyo, sarebbe il candidato principale a vestire la maglia azzurra. Ritenuto per\u00f2 troppo indolente dal responsabile della Nazionale Natale Rea, gli si preferisce il genovese Franco Valle. Questi, poi, vincer\u00e0 la medaglia di bronzo. Passa professionista subito dopo i giochi, alla guida di Gigi Proietti.\nCarriera da professionista.\nLamagna vanta una \u201cstriscia\u201d iniziale di ben 19 combattimenti tutti vinti. Tra questi, il 17 dicembre 1965 consuma la propria \"vendetta\" nei confronti di Franco Valle, sconfiggendolo ai punti. Il 19 maggio 1967, al 20\u00ba combattimento tenta la scalata al titolo italiano, in possesso di un pugile tecnico ed esperto come Carlo Duran. Il napoletano inizia attaccando aggressivamente dalla corta distanza poi denuncia un naturale calo del quale approfitta progressivamente il Campione d'Italia, imponendosi soprattutto nel finale. Il verdetto vede Lamagna sconfitto chiaramente ai punti.\nDopo un'altra sconfitta per KO al quinto round con l'ex campione di Francia dei superwelter, Yoland L\u00e9v\u00e8que, Lamagna vince a Napoli con Jos\u00e9 Hern\u00e1ndez per Kot alla terza ripresa.\nIl 30 agosto 1968 scende di categoria e tenta la scalata al vacante titolo italiano dei superwelter ma \u00e8 sconfitto da Remo Golfarini per ferita alla terza ripresa, nel capoluogo campano.\nNegativo, per lui, \u00e8 anche l'esito del suo nuovo tentativo di impossessarsi del titolo nazionale vacante dei pesi medi, a Napoli il 18 aprile 1969, contro Luigi Patruno. Al terzo round l'arbitro constata l'impossibilit\u00e0 del partenopeo a proseguire il match a causa di una ferita al sopracciglio destro dovuta a una testata giudicata involontaria e, quindi, non soggetta a squalifica. Il verdetto scatena un pandemonio tra il pubblico interamente a favore del pugile di casa e sono necessarie le forze dell\u2019ordine per ristabilire la situazione.\nFinalmente l'11 marzo 1970, a Caserta, riesce a indossare per la prima volta la cintura italiana dei medi, mettendo KO lo stesso Luigi Patruno, all'ottavo round.\nLa difende due volte contro Luciano Sarti. La prima volta vittoriosamente ai punti, a Ischia, il 21 agosto 1970. La seconda volta, a Padova, tre mesi dopo, \u00e8 costretto a cederla al suo avversario, sempre ai punti.\nIl 13 febbraio 1971, a Roma, batte ai punti il futuro campione d'Europa, Elio Calcabrini. Il mese dopo, per\u00f2, sempre nella Capitale, \u00e8 messo KO da Mario Romersi. Seguono alcuni incontri in terra di Francia, contro pugili di livello superiore, quali il campione d'Europa in carica dei superwelter Jacques Kechichian, in un match senza titolo in palio e Gratien Tonna, futuro avversario di Rodrigo Vald\u00e9z e Carlos Monz\u00f3n. Perde in entrambi i casi ai punti.\nIl 14 luglio 1972 conquista nuovamente il titolo italiano dei medi, sconfiggendo ai punti a Padova Luciano Sarti. Anche stavolta il suo regno dura poco perch\u00e9, dopo appena tre mesi, a Forl\u00ec, \u00e8 costretto a cederlo a Sauro Soprani che lo batte ai punti.\nCombatte gli ultimi incontri all'estero contro avversari quotati come - nuovamente - il francese Tonna, a Cannes o il campione d'Europa in carica dei pesi medi, Tom Bogs, a Oslo, in un match non valido per il titolo. Ottiene due onorevoli sconfitte ai punti. Si ritira dal pugilato dopo aver combattuto per l'ultima volta il 12 marzo 1973."}
{"id": "8449196", "revid": "436907", "url": "https://it.wikipedia.org/wiki?curid=8449196", "title": "Algoritmo (singolo)", "text": "Algoritmo \u00e8 un singolo dei rapper italiani Willie Peyote e Don Joe e del cantante giamaicano Shaggy, pubblicato il 30 aprile 2020.\nVideo musicale.\nIl video \u00e8 stato pubblicato il 5 maggio 2020 attraverso il canale YouTube di Willie Peyote."}
{"id": "8449202", "revid": "92723", "url": "https://it.wikipedia.org/wiki?curid=8449202", "title": "V\u00fdchodoslovensk\u00e9 m\u00fazeum", "text": ""}
{"id": "8449203", "revid": "1711941", "url": "https://it.wikipedia.org/wiki?curid=8449203", "title": "Harratin", "text": ""}
{"id": "8449223", "revid": "599013", "url": "https://it.wikipedia.org/wiki?curid=8449223", "title": "Leod\u00e1n Torrealba", "text": "Biografia.\nTorrealba debutta internazionalmente vincendo nel 2013 una medaglia d'oro ai Giochi sportivi scolastici centroamericani e caraibici di Armenia. Fa il suo debutto tra i seniores nel 2018, vincendo una medaglia di bronzo ai XI Giochi sudamericani e proseguendo con la partecipazione a Giochi panamericani di Lima nel 2019. Inizia il 2020 con una medaglia d'argento ai Campionati sudamericani indoor in Bolivia nel salto in lungo."}
{"id": "8449224", "revid": "6923", "url": "https://it.wikipedia.org/wiki?curid=8449224", "title": "Ansano di Andrea di Bartolo", "text": "Biografia.\nDopo un breve periodo trascorso a Castiglione Olona, come assistente nella bottega di Masolino da Panicale, alla fine del 1430, torn\u00f2 a Siena, dove nel 1440 si afferm\u00f2 rapidamente come uno degli artisti pi\u00f9 progressisti della citt\u00e0. In quel periodo le avanguardie rinascimentali dei pittori senesi, guidate da Domenico di Bartolo e Lorenzo Vecchietta, assimilavano avidamente le innovazioni dei principali artisti fiorentini del primo Rinascimento. Seguendo le orme dei principali pittori e scultori fiorentini quali Masaccio, Masolino, Filippo Lippi, Lorenzo Ghiberti e Donatello, riformarono le tradizioni della pittura senese senza rompere con il passato. Questi artisti univano alle loro formule e invenzioni senesi tradizionali lo spirito rinascimentale e producevano immagini di grande sostanza fisica, con scene di maggiore empatia, e, nel caso degli affreschi del Pellegrinaio dell'Ospedale di Santa Maria della Scala di Siena, episodi incastonati in fantastici scenari architettonici, costruiti come espressioni eccentriche delle nuove regole della prospettiva acquisite all'interno di un mondo artistico di non minore eccentricit\u00e0 ispirato al mondo classico."}
{"id": "8449229", "revid": "112787340", "url": "https://it.wikipedia.org/wiki?curid=8449229", "title": "Torre di Teodolinda (Alessandria)", "text": ""}
{"id": "8449230", "revid": "110157", "url": "https://it.wikipedia.org/wiki?curid=8449230", "title": "Banca del Libano", "text": "La Banca del Libano \u00e8 la banca centrale dello stato asiatico del Libano.\nLa moneta ufficiale \u00e8 la lira libanese."}
{"id": "8449234", "revid": "767487", "url": "https://it.wikipedia.org/wiki?curid=8449234", "title": "Il silenzio di Lorenzo", "text": "Il silenzio di Lorenzo \u00e8 un cortometraggio del 2012 diretto da Nicola Acunzo e interpretato tra gli altri da Serena Rossi. Il film racconta la storia del sindaco Lorenzo Rago scomparso nel nulla dopo essersi schierato contro il malaffare.\nTrama.\nIl film racconta le vicende legate al sindaco Lorenzo Rago, scomparso durante il suo mandato amministrativo, per aver lottato contro la malavita organizzata. Analoga sorte accadr\u00e0 al sindaco di Pollice Angelo Vassallo, vittima di un attentato ancora oggi motivo di indagine da parte della magistratura. Il film si conclude con l'arrivo del magistrato che firmer\u00e0 gli atti legati al caso Vassallo con una penna, regalatagli quand'era ancora bambino, dal sindaco Rago.\nDistribuzione.\nDopo l'anteprima del 19 agosto 2012, il film fu presentato proiettato, nel 2013, con la partecipazione di Michele Placido\nColonna sonora.\nLa colonna sonora del film \u00e8 firmata dal compositore Davide Cavuti.\nRiconoscimenti.\n2017 \u2013 Premio Borgia filmfestival\n2013 \u2013 Premio internazionale del cortometraggio Dino De Laurentiis\n2013 \u2013 Fondazione Maurizio Valenzi"}
{"id": "8449244", "revid": "729019", "url": "https://it.wikipedia.org/wiki?curid=8449244", "title": "AutocertifiCanzone", "text": "AutocertifiCanzone \u00e8 un singolo del gruppo musicale italiano Lo Stato Sociale, pubblicato il 3 maggio 2020.\nVideo musicale.\nIl videoclip \u00e8 stato pubblicato il 15 maggio 2020 sul canale Vevo-YouTube del gruppo."}
{"id": "8449246", "revid": "1305772", "url": "https://it.wikipedia.org/wiki?curid=8449246", "title": "Valhalla (videogioco 1983)", "text": "Valhalla \u00e8 un videogioco di avventura testuale ambientato nella mitologia norrena, sviluppato e pubblicato nel 1983 per ZX Spectrum e nel 1984 per Commodore 64 dall'azienda britannica Legend. A suo tempo venne considerato molto originale, in quanto caratterizzato da svolgimento in tempo reale, rappresentazione con grafica animata delle azioni dei personaggi e presenza di molti personaggi non giocanti che si spostano e agiscono autonomamente.\nPrende il nome dal Valhalla, un luogo del mondo divino norreno. L'immagine di copertina \u00e8 ispirata all'elmo di Sutton Hoo.\nModalit\u00e0 di gioco.\nIl giocatore controlla un eroe non identificato che pu\u00f2 esplorare liberamente molti luoghi di \u00c1sgar\u00f0r, Mi\u00f0gar\u00f0r e l'Inferno, con l'obiettivo finale di trovare sei oggetti mitici in una certa sequenza. Ogni luogo \u00e8 mostrato con una differente immagine di sfondo statica, che occupa circa la met\u00e0 superiore dello schermo; ci sono in tutto 81 luoghi, ma molti differiscono esteticamente solo per qualche particolare. Nella fascia grafica sottostante sono mostrati il personaggio del giocatore e gli altri personaggi e oggetti attualmente presenti. Tutti i personaggi sono rappresentati da piccole figure monocromatiche animate, che si possono muovere a destra e sinistra sullo scenario e in generale compiono visibilmente le azioni che corrispondono a quanto descritto dal testo, come combattere, prendere e lasciare oggetti, mangiare e bere. Ancora pi\u00f9 in basso si trovano l'area delle descrizioni testuali in inglese e infine la linea di comando.\nGli altri personaggi, in tempo reale e in autonomia, entrano ed escono dai luoghi quando lo desiderano, danno e prendono oggetti o chiedono di farlo, combattono di propria iniziativa tra di loro o contro il giocatore, a seconda della considerazione che hanno uno dell'altro. Esistono in tutto 36 personaggi, descritti con proprie schede nel manuale cartaceo, caratterizzati da livelli 1-5 di bont\u00e0 o malvagit\u00e0, carisma, forza, audacia e intelligenza. I personaggi descritti sono dei e dee, nani, giganti, lupi e draghi, inoltre si possono incontrare creature generiche senza nome n\u00e9 descrizione, come corvi e serpenti. Il giocatore pu\u00f2 ottenere pi\u00f9 facilmente la collaborazione dei personaggi buoni oppure dei malvagi in base alle proprie azioni, in particolare se si attaccano personaggi malvagi aumenter\u00e0 il favore dei buoni e viceversa.\nIl sistema di controllo \u00e8 puramente testuale e basato su frasi in inglese con oltre 30 possibili verbi. Dato che tutti i personaggi agiscono in tempo reale, ma comunque non in contemporanea, prima che venga eseguito un comando pu\u00f2 essere necessario attendere che sia finito un evento in corso, come un combattimento tra altri due, ma nel frattempo si pu\u00f2 impartire il comando. Oltre agli spostamenti tra un luogo e l'altro, nelle otto direzioni cardinali, \u00e8 possibile anche far spostare il personaggio a destra e sinistra all'interno del luogo corrente. Tra gli altri comandi ci sono ad esempio: richiedere il proprio stato, riepilogare i nomi dei presenti, comprare e vendere oggetti pagando in corone, evocare l'arrivo di un certo personaggio, chiedere a un altro personaggio di fare qualcosa (quasi tutte le azioni possibili al giocatore sono possibili anche agli altri), salvare la partita. Curiosamente, se si scrivono parolacce arriver\u00e0 la nana Mary a picchiare il protagonista.\nI combattimenti avvengono sempre uno contro uno e il risultato \u00e8 determinato in automatico, in base alla forza dei contendenti, alle armi e armature in loro possesso, e in piccola parte alla fortuna. L'attaccante pu\u00f2 anche iniziare lanciando un qualsiasi oggetto a scopo offensivo (ad es. un'ascia o un fulmine fa pi\u00f9 danno che lanciare un gioiello), poi il combattimento continua normalmente in corpo a corpo. Il duello si pu\u00f2 concludere con la morte di uno di due o anche con il pareggio, nel qual caso entrambi sopravvivono, ma perdono parte delle forze. I personaggi hanno anche bisogno ogni tanto di consumare cibo o vino per rimanere in forze, altrimenti possono morire di fame. La morte comunque, in battaglia o di fame, non \u00e8 mai definitiva; tutti i personaggi resuscitano con la forza ripristinata, ma perdendo gran parte degli oggetti posseduti. Il protagonista ricompare da qualche parte nell'inferno, mentre gli altri personaggi possono ricomparire anche altrove.\nStoria.\n\"Valhalla\" \u00e8 il primo videogioco prodotto dalla Legend, fondata inizialmente come MiCROL da John Peel nel settembre 1981 per vendere software di utilit\u00e0. Secondo un'intervista a Peel, la MiCROL inizi\u00f2 molto presto a occuparsi dello ZX Spectrum e intorno a Natale 1982, vedendo le pubblicit\u00e0 della Quicksilva, cap\u00ec che i videogiochi sarebbero diventati un mercato importante. Decisero di realizzare un'avventura perch\u00e9 all'epoca l'unica avventura professionale disponibile era \"The Hobbit\". \"Valhalla\" venne diretto da un appartamento di Purley e lo sviluppo richiese tre anni-uomo, da marzo a ottobre 1983. Per descrivere la sua peculiarit\u00e0 di avventura animata gli autori usarono il termine \"computer movie\" (\"film al computer\").\n\"Valhalla\" fu un successo e diede subito una buona reputazione alla Legend, e questo gener\u00f2 grandi aspettative sulla stampa per il secondo titolo dell'azienda, \"The Great Space Race\" per Spectrum, che invece fu un fiasco.\nLa Legend pubblic\u00f2 infine \"Komplex\" e \"Komplex City\" per Spectrum nel 1985, per poi scomparire. John Peel aveva accennato anche a un futuro seguito di \"Valhalla\", probabilmente con un sistema di controllo a icone, che non si \u00e8 mai concretizzato. La riedizione economica di \"Valhalla\" venne pubblicata dalla Elite Systems.\nAccoglienza.\n\"Valhalla\" ricevette molte buone recensioni sulla stampa europea dell'epoca, specialmente nella versione Spectrum. Qualche testata per\u00f2 segnalava anche che era sopravvalutato e troppo costoso (originariamente 14,95 sterline britanniche, su cassetta).\nA ottobre 1985, due anni dopo l'uscita, la rivista italiana \"Sinclair Computer\" per Spectrum sosteneva che era tuttora unico nel suo genere e insuperato per quanto riguarda l'autonomia dei personaggi non giocanti.\nA maggio 1985 invece la britannica \"Zzap!64\" lo metteva al primo posto in una classifica dei peggiori titoli di successo per Commodore 64, che secondo la redazione erano stati dei best seller senza meritarlo, pi\u00f9 per la pubblicit\u00e0 che per la qualit\u00e0.\nA febbraio 1991 la britannica \"ACE\", in una lista dei pi\u00f9 grandi giochi originati su home computer, metteva ancora la versione Spectrum tra le cinque migliori avventure, ma ricordandone anche l'eccessiva montatura giornalistica.\nSecondo la rivista \"Crash\" del settembre 1984 le vendite totali di \"Valhalla\" ammontavano a oltre di sterline solo per lo Spectrum, mentre gli ordini di lancio della nuova versione Commodore erano gi\u00e0 intorno alle sterline. Quell'anno \"Valhalla\" vinse il titolo di programma di intrattenimento dell'anno della Computer Trade Association e il titolo di gioco dell'anno ai British Microcomputer Awards organizzati dalla rivista \"Personal Computer Games\"."}
{"id": "8449247", "revid": "88740", "url": "https://it.wikipedia.org/wiki?curid=8449247", "title": "Rinaldo III di Gheldria", "text": "Origine.\nRinaldo, sia secondo il \"Kronijk van Arent toe Bocop\", che secondo \"Les chroniques de Jean Froissart. Tome 1\" era il figlio primogenito del Duca di Gheldria e conte di Zutphen, Rinaldo II e della sua seconda moglie, Eleonora d'Inghilterra, che, come ci viene confermato dal \"Kronijk van Arent toe Bocop\" era la figlia terzogenita del re d'Inghilterra, Edoardo II e di Isabella di Francia, che, secondo lo storico e genealogista francese, Pierre de Guibours, detto P\u00e8re Anselme de Sainte-Marie o pi\u00f9 brevemente P\u00e8re Anselme, nel suo\"Histoire g\u00e9n\u00e9alogique et chronologique de la maison royale de France\", era figlia del re di Francia, Filippo IV il Bello e della regina di Navarra, contessa di Champagne e Brie, Giovanna I di Navarra, che, secondo le \"Gesta Philippi Tertii Francorum Regis\", era la figlia secondogenita del re di Navarra (col nome di \"Enrico I\") e conte di Champagne e Brie (col nome di \"Enrico III\"), Enrico di Navarra e di Bianca d'Artois.\n&lt;br&gt;Rinaldo II di Gheldria, come ci viene confermato dal \"Kronijk van Arent toe Bocop\" era il figlio maschio primogenito del Conte di Gheldria e di Zutphen, Rinaldo I e della sua seconda moglie, Margherita Dampierre o di Fiandra, che, secondo il \"Kronijk van Arent toe Bocop\", era figlia del Conte di Fiandra, Guido di Dampierre e della sua seconda moglie Isabella di Lussemburgo (\u2020 1298), figlia di Enrico IV di Lussemburgo e di Margherita de Bar.\nBiografia.\nIl 19 marzo 1339, suo padre, Rinaldo II, fu riconosciuto duca di Gheldria e conte di Zutphen al parlamento di Francoforte dall'Imperatori del Sacro Romano Impero, Ludovico di Baviera. \nNel 1343, suo padre, Rinaldo II, trasfer\u00ec la sua residenza da Geldern a Nimega, ma mor\u00ec improvvisamente ad Arnhem lo stesso anno e fu sepolto nell'abbazia di Graefenthal, vicino a Goch.&lt;br&gt;Essendo i figli maschi minorenni gli succedette Rinaldo, il primogenito, come Rinaldo III, con la reggenza della madre, Eleonora d'Inghilterra, che, come reggente ebbe sempre molte difficolt\u00e0 a che venisse riconosciuta dai sudditi e l'anno dopo fu costretta a lasciare l'incarico. \nDal 1350, sua madre, Eleonora, sostenne le rivendicazioni di suo fratello Edoardo, che cre\u00f2 una accesa rivalit\u00e0 tra i due fratelli; Eleonora e Rinaldo ebbero poi una disputa circa il dissenso sorto fra i due fratelli, e Rinaldo III, respinti i tentativi di riconciliazione di sua madre, le confisc\u00f2 tutte le sue propriet\u00e0, quindi Eleonore si trasfer\u00ec nel monastero cistercense di Deventer e il 22 aprile 1355 Eleonora mor\u00ec in povert\u00e0 all'abbazia Cistercense di Deventer, e secondo il \"Kronijk van Arent toe Bocop\", fu sepolta, accanto al marito, nell'abbazia di Graefenthal, Goch, Circondario di Kleve.\nDopo la morte della madre, secondo il \"Rerum Belgicarum Annales Chronici Et Historici\" si formarono due fazioni, una detta Hekers, che sosteneva Rinaldo, mentre la seconda, detta Bronchoerit, sosteneva Edoardo, ch si fronteggiarono, sino che, nel 1361, Rinaldo assedi\u00f2 Edoardo a Tiel, dove avvenne lo scontro finale, che vide la vittoria di Edoardo ed i suoi seguaci che catturarono Rinaldo; Edoardo fu riconosciuto duca di Gheldria, mentre Rinaldo fu imprigionato, nel Castello di Nijenbeek, nei pressi di Voorst.&lt;br&gt;Sempre secondo il \"Rerum Belgicarum Annales Chronici Et Historici\" Rinaldo era molto grasso (\"pinguis et carnosus fuit\"), e, a proposito si narra che nel dongione in cui fu rinchiuso non dovevano chiudere la porta in quanto, per le sue dimensioni, Rinaldo non riusciva a passare attraverso il varco.\nSuo fratello Edoardo mor\u00ec il 24 agosto 1371, combattendo a fianco del cognato, il duca Guglielmo II di J\u00fclich, contro Venceslao I di Lussemburgo, che aveva attaccato il ducato di J\u00fclich, ma fu sonoramente sconfitto a Baesweiler, dove perse parte del suo esercito e parecchi nobili persero la vita e Venceslao stesso fu fatto prigioniero. Allora Rinaldo fu liberato e fu riconosciuto nuovamente duca di Gheldria.\nRinaldo resse il ducato per poco pi\u00f9 di tre mesi, mor\u00ec il 4 dicembre di quello stesso anno e fu sepolto nell'abbazia di Graefenthal, Goch, Circondario di Kleve, accanto ai genitori. Siccome, n\u00e9 Rinaldo, n\u00e9 Edoardo avevano lasciato eredi, il ducato and\u00f2 alle sorellastre; siccome la primogenite, Margherita, era morta a Rinaldo succedette Matilde, ma fu contestata dalla sorella Maria; contestazione che port\u00f2 alla Prima guerra di successione gheldriana.\nMatrimonio e discendenza.\nSecondo il \"Kronijk van Arent toe Bocop\", Rinaldo, nel 1347, aveva sposato Maria di Brabante, come conferma anche il \"Rerum Belgicarum Annales Chronici Et Historici\", figlia terzogenita del duca di Brabante e duca di Limburgo, Giovanni III e della moglie, Maria d'\u00c9vreux. Maria sopravvisse al marito per circa trent'anni; nel 1398, il documento caput CLIV del \"Diplomatum Belgicorum nova collectio sive Supplementum ad Opera, Volume 3\", del luglio di quell'anno, ci conferma che Maria era ancora in vita e fond\u00f2 la chiesa di San Pietro a Turnhout; Maria, ancora secondo il \"Kronijk van Arent toe Bocop\", mor\u00ec il 1\u00ba marzo 1399 e fu sepolta nella chiesa di Turnhout, da lei fondata.&lt;br&gt;Rinaldo da Maria non ebbe figli (\"Dux Gheldriae non genuit ex uxore\"), come riporta il \"Rerum Belgicarum Annales Chronici Et Historici\"; n\u00e9 si conoscono altri discendenti."}
{"id": "8449252", "revid": "6923", "url": "https://it.wikipedia.org/wiki?curid=8449252", "title": "Usta Q\u0259mb\u0259r Qaraba\u011f\u0131", "text": " Artista ornamentale, fu autore di impressionanti dipinti decorativi con tempera all'uovo (piante e motivi zoomorfi) all'interno del Palazzo dei Khan di \u015e\u0259ki, nelle case di Rustamov e Mehmandarov a \u015eu\u015fa e altri.\nCreativit\u00e0.\nLe tradizioni nazionali della pittura murale, che \u00e8 l'eredit\u00e0 pi\u00f9 preziosa dell'arte azera, presero il posto principale nella creativit\u00e0 di Usta Q\u0259mb\u0259r Qaraba\u011f\u0131. Decorazioni ricercate e ricchezza di risoluzioni compositive e cromatiche si possono vedere nella sua delicata pittura grafica di un complesso ornamento vegetale. Il pittore disegn\u00f2 immagini di animali ed esseri fantastici su ornamenti ramificati di fiori e piante. Anche il dipinto non ha distrutto la planarit\u00e0 del muro, ma al contrario ha sottolineato i suoi dettagli costruttivi architettonici.\nLe opere successive di Qaraba\u011f\u0131, che salvano una maestria di antichi dipinti decorativi, si distinguono per la crescita di elementi realistici nell'interpretazione di motivi grafici distinti. Un'immagine da lui disegnata nella casa di Mehmandarov nella citt\u00e0 di \u015eu\u015fa, dove le immagini di cervi e melograni si distinguono per la loro libera interpretazione e la sapidit\u00e0 delle forme, \u00e8 l'immagine pi\u00f9 famosa dell'artista. Il pittore cre\u00f2 sulla base sia di schemi canonizzati sviluppati precedentemente sia di osservazioni immediate."}
{"id": "8449259", "revid": "767487", "url": "https://it.wikipedia.org/wiki?curid=8449259", "title": "Malana", "text": "Malana \u00e8 un antico villaggio indiano dello stato di Himachal Pradesh. Il villaggio \u00e8 assai isolato e si trova sul lato nord della Valle di Parvati, nelle vicinanze del torrente Malana e a un'altitudine di 2 652 metri sul livello del mare. \nMalana \u00e8 famosa per le usanze della sua popolazione e per i suoi costumi. La citt\u00e0 \u00e8 stata oggetto di vari documentari tra cui \"Malana: globalizzazione di un villaggio Himalayano\" e \"Malana, un'identit\u00e0 perduta\". Gli abitanti parlano il dialetto autoctono Kanashi.\nStoria.\nMalana \u00e8 stata definita \"\"una delle pi\u00f9 antiche democrazie del mondo\". Gli abitanti del villaggio credono di avere geni ariani puri e di essere dei discendenti diretti dei soldati di Alessandro Magno. \nPer secoli isolata dal resto del mondo, Malana si \u00e8 aperta alla civilt\u00e0 moderna soprattutto dopo il 1999, con la costruzione della diga idroelettrica di Malana che ha anche portato con s\u00e9 strade asfaltate ed energia elettrica. Una nuova strada ha ridotto il tempo di percorrenza per raggiungere il villaggio da diversi giorni a circa 4 ore. \nIl 5 gennaio 2008 un violento incendio, durato per circa 5 ore, ha distrutto numerosi edifici storici e alcuni templi. \nDal 2017 non \u00e8 pi\u00f9 possibile per i turisti pernottare nel villaggio, che dagli anni '80 a oggi ha visto un aumento esponenziale del turismo a seguito della produzione nel villaggio del Charas, estratto della pianta di cannabis sativa che si coltiva negli altopiani che circondano Malana.\nEconomia.\nLa coltivazione della canapa \u00e8 da secoli una delle principali fonti di guadagno del villaggio. Oltre al gi\u00e0 citato Charas, in citt\u00e0 si realizzano anche cesti, pantofole e cordame di canapa. Attorno al villaggio vi sono anche colture di patate e di mais. \nA partire dagli anni '80 Malana \u00e8 diventata una delle destinazioni del cosiddetto \"turismo delle droghe leggere\"\". \nIl turismo collegato alla produzione di hashish resta attualmente la principale fonte di reddito del villaggio.\nDal 2017 \u00e8 per\u00f2 stato fatto divieto ai turisti di pernottare, i quali adesso possono comunque visitare il villaggio in giornata andandosene per\u00f2 non appena fa buio. Questa scelta degli anziani del villaggio \u00e8 da collegarsi con una chiara volont\u00e0 di preservare, per quanto possibile, l'unicit\u00e0 culturale e linguistica del villaggio di Malana. Inoltre gli abitanti non vedono di buon occhio il contatto fisico con gli stranieri (considerati impuri) e ai turisti \u00e8 fatto divieto di toccare qualsiasi oggetto, pena una multa di circa 1 500 rupie.\nLa \"Malana Cream\".\nMalana \u00e8 inoltre famosa per la produzione del \"Malana Cream\", un prodotto a base di cannabis che cresce sugli altopiani attorno al villaggio. La crema di Malana \u00e8 considerata uno dei migliori hashish al mondo. \nPer produrre la crema si prende tra le mani il fiore vivo della pianta di cannabis e lo si sfrega ripetutamente. La resina dell'infiorescenza resta cos\u00ec appiccicata sui palmi che, attentamente ripuliti con dei raschietti appositamente realizzati, portano a ottenere delle morbide palline di resina pura. \nA differenza di altre parti del mondo (dove per produrre hashish la pianta di cannabis deve necessariamente essere tagliata), a Malana si lavora sempre con un prodotto vivo, che negli anni pu\u00f2 quindi raggiungere dimensioni assai notevoli.\nCultura.\nLa connessione ellenica.\nSull'origine ellenica del popolo di Malana esistono varie leggende.\nUna di queste sostiene che alcuni soldati dell'esercito di Alessandro Magno si rifugiarono tra queste alture dopo che il loro re si era definitivamente ritirato dalle campagne militari in India, ed \u00e8 qui che si stabilirono definitivamente per il resto della loro vita. Tuttavia questa leggenda \u00e8 contestata da chi invece sostiene che Alessandro Magno non arriv\u00f2 mai in India, ma si ferm\u00f2 col suo esercito nella valle di Kalash, in Pakistan. \nUna seconda leggenda sostiene invece un'origine indo-ariana degli abitanti di Malana, legata alla discesa di questo popolo avvenuta circa mille anni prima della venuta di Alessandro Magno. Un recente studio sulla tipizzazione dei geni della popolazione di Malana sembrerebbe confermare questa seconda leggenda. \nI templi.\nIl villaggio vanta la presenza di diversi templi di pregevole fattura. Tra questi vanno certamente ricordati il Tempio Jamlu (con sculture in legno e teste di cervi) e il Tempio Rakmini."}
{"id": "8449264", "revid": "363629", "url": "https://it.wikipedia.org/wiki?curid=8449264", "title": "Stomatocitosi", "text": ""}
{"id": "8449269", "revid": "93556", "url": "https://it.wikipedia.org/wiki?curid=8449269", "title": "Arianna Losano", "text": "Con la Nazionale junior di curling ha conseguito una medaglia d'argento ai Giochi Olimpici Giovanili Invernali 2012 e una medaglia d'oro alla Challenge Europeo Junior 2014. Con la 3S Sys-Tek ha inoltre vinto per due volte il Campionato Italiano Assoluto (2013, 2014)\nHa all'attivo due presenze ai Campionati europei di curling (2013, 2014) e una ai Campionati mondiali di curling (2017)."}
{"id": "8449273", "revid": "1543377", "url": "https://it.wikipedia.org/wiki?curid=8449273", "title": "Ana Mar\u00eda Shua", "text": "Biografia.\nSi \u00e8 avvicinata alla letteratura e ne ha fatto la propria passione in questo modo: \u00abA sei anni qualcuno mi ha messo in mano un libro con un cavallo in copertina. Quella stessa notte ero quel cavallo. Il giorno dopo non mi interessava altro. Volevo il mio mangime, preferibilmente l'avena, e una stalla con fieno pulito e asciutto. Credo di non aver mai sentito prima le parole avena e fieno, ma sapevo che, in quanto cavallo, avevo bisogno di conoscerle. Per una settimana avrei potuto essere Black Beauty, ma ero Azabache, in una traduzione intelligente e libera. Sono stata un cavallo da traino e un cavallo da passeggio, ho ricevuto colpi di frusta, sono quasi morta, sono stata salvata [...] e ho raggiunto l'ultima pagina. Poi, con un dolore terribile, sono tornato al mio corpo e ho alzato la testa: il resto del mondo era ancora l\u00ec. \"Smettila, ti far\u00e0 male\", diceva mia madre. \"Non leggere a tavola\" diceva mio padre. Poi ho scoperto che avrei potuto ricominciare. Ed ancora ero Azabache e ancora e ancora. Pi\u00f9 avanti ho capito che avrei potuto essere un pirata e molto altro, un uomo, un lamantino, orrore o pietra. Ci\u00f2 che era appena iniziato nella mia vita non era un'abitudine: era una dipendenza, una passione, una follia.\u00bb.\nAna Mar\u00eda Shua ha iniziato a pubblicare opere all'et\u00e0 di 16 anni, con il suo libro di poesie \"El sol y yo\", per il quale ha ricevuto un piccolo premio dal Fondo Nacional de las Artes e la Fascia d'onore della SADE. L'anno seguente ha completato la scuola secondaria obbligatoria (ESO) presso il \"Colegio Nacional de Buenos Aires\" ed \u00e8 entrata nell\"'Universit\u00e0 di Buenos Aires\", dove nel 1973 ha ottenuto il titolo di Professoressa di lettere.\nNel 1975 spos\u00f2 l'architetto e fotografo Silvio Fabrykant e l'anno seguente la coppia part\u00ec per la Francia, precisamente per Parigi, dove Ana Mar\u00eda lavor\u00f2 per la rivista spagnola \"Almanaque\" della casa editrice Cambio 16. La coppia torn\u00f2 poi in Argentina nel 1977.\nNel 1980 ha vinto il premio della casa editrice Losada con il suo primo romanzo \"Soy paciente\". L'anno seguente venne pubblicato il suo primo libro di fiabe \"Los D\u00edas de Pesca\". Nel 1984 ebbe il suo primo successo di vendite con \"Los amores de Laurita\" e, in quello stesso anno, ebbe la possibilit\u00e0 di pubblicare \"La sue\u00f1era\" (brevi storie) che aveva iniziato a scrivere dieci anni prima.\nHa pubblicato i libri di racconti brevi \"Casa de Geishas\", \"Bot\u00e1nica del caos\", \"Temporada de fantasmas\", \"Cazadores de letras\" (che riunisce gli altri quattro) e nel 2011 \"Fen\u00f3menos de circo\", che usc\u00ec contemporaneamente a Madrid e Buenos Aires.\nNel 1994 ha ottenuto la borsa di studio Guggenheim per aver scritto il romanzo \"El libro de los recuerdos\" che tratta di una famiglia ebrea in Argentina.\nHa lavorato come giornalista, editrice e sceneggiatrice, adattando alcuni dei suoi romanzi, come \"Los amores de Laurita\", che \u00e8 stato portato al cinema nel 1986 da Antonio Ottone, e \"Soy Paciente\", un progetto del regista Rodolfo Corral, che \u00e8 stato girato ma mai reso pubblico. \u00c8 coautrice della sceneggiatura del film \"\u00bfD\u00f3nde est\u00e1s amor de mi vida que no te puedo encontrar?\" (1992), di Juan Jos\u00e9 Jusid.\nIl suo romanzo \"La muerte como efecto secundario\" (1997) \u00e8 stato incluso nell'elenco dei cento migliori romanzi pubblicati in lingua spagnola negli ultimi venticinque anni, stabiliti dal \"Congreso de la Lengua Espa\u00f1ola\" a Cartagena nel 2007.\nSempre nel 2007, fu pubblicato il suo romanzo \"El peso de la tentaci\u00f3n\", che tratta di un gruppo di pazienti obesi ammessi in una clinica di riabilitazione particolare.\nNel 2009 pubblic\u00f2 tutte le sue storie in un'opera dal titolo \"Que tengas una vida interesante\".\nIl suo libro \"Contra el tiempo\" \u00e8 una selezione delle sue storie pubblicata a Madrid con una prefazione e un'intervista di Samanta Schweblin.\nNel 2016 ha pubblicato il suo ultimo romanzo, \"Hija\", e una giuria, composta da membri provenienti da Spagna, Messico e Argentina, le ha assegnato il 1\u00ba Premio Iberoamericano Juan Jos\u00e9 Arreola di minifiction.\nAna Mar\u00eda Shua ha prodotto anche letteratura per bambini, pubblicata in tutti i territori ispanoparlanti. Proprio per queste opere dedicate ai bambini, ha ricevuto numerosi premi internazionali.\nAlcuni dei suoi libri sono stati tradotti in una dozzina di lingue, tra cui inglese, francese, tedesco, italiano, portoghese, olandese, svedese, coreano, giapponese, bulgaro e serbo. I suoi racconti e brevi racconti compaiono in antologie pubblicate in tutto il mondo."}
{"id": "8449277", "revid": "465169", "url": "https://it.wikipedia.org/wiki?curid=8449277", "title": "Villi lapsi", "text": "Villi lapsi \u00e8 l'album di debutto della cantante finlandese Ellinoora, pubblicato il 16 settembre 2016 su etichetta discografica Warner Music Finland."}
{"id": "8449300", "revid": "120873407", "url": "https://it.wikipedia.org/wiki?curid=8449300", "title": "Claudio Schina", "text": ""}
{"id": "8449303", "revid": "1924342", "url": "https://it.wikipedia.org/wiki?curid=8449303", "title": "Vaaleanpunainen vallankumous", "text": "Vaaleanpunainen vallankumous \u00e8 il secondo album in studio della cantante finlandese Ellinoora, pubblicato il 30 agosto 2019 su etichetta discografica Warner Music Finland."}
{"id": "8449314", "revid": "1924342", "url": "https://it.wikipedia.org/wiki?curid=8449314", "title": "Ufoja", "text": "Ufoja \u00e8 l'album di debutto della cantante finlandese Vilma Alina, pubblicato il 26 febbraio 2016 su etichetta discografica Universal Music Finland."}
{"id": "8449315", "revid": "358169", "url": "https://it.wikipedia.org/wiki?curid=8449315", "title": "Eure Y\u00e1\u00f1ez", "text": "Biografia.\nY\u00e1\u00f1ez debutta internazionalmente nel 2010, guadagnandosi un terzo posto ai Campionati sudamericani under 18 del Cile. Nel corso della carriera ha rappresentato il Venezuela in molti campionati continentali andando spesso a medaglia. Nel 2017 ha potuto gareggiare un Mondiale, fermandosi alle qualificazioni. Nello stesso anno ha vinto la sua prima medaglia d'oro ai Campionati sudamericani, dopo due volte essere rimasto escluso dal podio, e settando un nuovo record nazionale. Nel 2018, a distanza di quattro anni dalla sua prima edizione dei Giochi sudamericani, conferma il titolo guadagnando una nuova medaglia d'oro."}
{"id": "8449316", "revid": "358169", "url": "https://it.wikipedia.org/wiki?curid=8449316", "title": "Eure Yanez", "text": ""}
{"id": "8449326", "revid": "422900", "url": "https://it.wikipedia.org/wiki?curid=8449326", "title": "Mirza Gadim Iravani", "text": ""}
{"id": "8449327", "revid": "1924342", "url": "https://it.wikipedia.org/wiki?curid=8449327", "title": "Tulva", "text": "Tulva \u00e8 il secondo album in studio della cantante finlandese Vilma Alina, pubblicato il 1\u00ba marzo 2019 su etichetta discografica Universal Music Finland."}
{"id": "8449328", "revid": "120210762", "url": "https://it.wikipedia.org/wiki?curid=8449328", "title": "Giovanni Angelo d'Antonio", "text": "Biografia.\nD'Antonio nacque in una comunit\u00e0 contadina nel villaggio montano di Bolognola tra il 1415 e il 1420. Suo padre era noto come Antonio di Domenico \"il pazzo\". Le prime notizie su di lui risalgono al 1443, al ritorno da un viaggio a Firenze dove aveva avuto l'opportunit\u00e0 di incontrare Giovanni di Cosimo de' Medici. Dopo una seconda visita nel 1444, torn\u00f2 a Camerino per produrre la sua prima opera notevole, \"Madonna e santi\" (1445), ora a Palazzo Venezia a Roma. L'immagine, dipinta per la chiesa di San Michele Arcangelo di Bolognola, di cui suo fratello, don Pietro, era parroco dal 1441, mostra l'influenza della scuola fiorentina e di Filippo Lippi in particolare.\nNel 1449 gli fu commissionato un affresco per una cappella a Sant'Agostino in Camerino.\nSi ipotizza che potrebbe essere stato a Padova con il suo amico e compagno pittore della scuola di Camerino Giovanni Boccati, il che spiegherebbe il cambiamento nel suo stile nel 1450.\nLa sua opera pi\u00f9 significativa \u00e8 considerata l\u2019\"Annunciazione\" del convento di Spermento, molto probabilmente commissionata da Elisabetta Malatesta da Varano, e dipinta tra il 1455 e il 1456.\nSegu\u00ec il suo periodo di maggior successo, che dur\u00f2 fino al 1460, durante il quale \u00e8 evidente la sua comprensione dell'uso della luce fatto da Piero della Francesca. Opere di questo periodo comprendono la \"Crocifissione e santi\" al Castello di Fiordimonte (1456), la \"Madonna e santi\" della chiesa di San Francesco (1462) e la \"Madonna della Misericordia\" a Villa di Montalto (1468).\nLa sua ultima opera importante risale agli anni 1470. Torn\u00f2 a lavorare nella sua piccola citt\u00e0 natale per affrescare una \"Madonna con Bambino e vari santi\" in un santuario lungo la strada vicino a Bolognola. Gli affreschi del santuario sono stati ora rimossi e sistemati nella Pinacoteca Civica di Camerino dopo un accurato restauro.\nGiovanni Angelo d'Antonio fece il testamento nel 1478 e mor\u00ec nel 1481.\nFino a una radicale rivalutazione, nel 2001, gran parte delle sue opere erano state attribuite a Girolamo di Giovanni (che si ritiene fosse il figlio di Giovanni Boccati). Il contributo di Giovanni Angelo d'Antonio alla reputazione della Scuola di Camerino del XV secolo \u00e8 ora considerato almeno altrettanto significativo di quello di Giovanni Boccati e Girolamo di Giovanni."}
{"id": "8449329", "revid": "965226", "url": "https://it.wikipedia.org/wiki?curid=8449329", "title": "Filomena Albano", "text": "Biografia.\nOrigini e formazione.\n\u00c8 nata il 10 febbraio 1969 a Lucera (Foggia), citt\u00e0 nella quale ha conseguito la maturit\u00e0 classica. \u00c8 laureata in giurisprudenza alla LUISS (Libera universit\u00e0 internazionale degli studi sociali). Avvocato dal 1995 al 1996, anno in cui ha superato il concorso in magistratura, \u00e8 stata nominata magistrato con D.M. del 24 febbraio 1997. Titolare dell'Autorit\u00e0 garante per l'infanzia e l'adolescenza dal 28 aprile 2016 all'11 ottobre 2020 . \u00c8 giudice della prima sezione civile del Tribunale ordinario di Roma .\nAttivit\u00e0 professionale.\nAvvocato, uditore giudiziario presso il Tribunale di Roma, giudice al Tribunale di Torre Annunziata (Napoli), direttore dell'Ufficio II, Direzione generale giustizia civile, Dipartimento affari di giustizia del Ministero della giustizia e giudice al Tribunale di Roma nella sezione I, area della famiglia e dei diritti della personalit\u00e0. \nEsperta di cooperazione giudiziaria internazionale civile, ha partecipato in qualit\u00e0 di esperto nazionale alle attivit\u00e0 di numerosi tavoli di lavoro nel Comitato di diritto civile del Consiglio dell'Unione europea diretti alla predisposizione di regolamenti e direttive. \u00c8 stata punto di contatto coordinatore per l'Italia della Rete giudiziaria europea in materia civile. Ha acquisito una consolidata esperienza nella materia familiare e minorile. \nTra i provvedimenti monocratici redatti come magistrato, l'ordinanza depositata il 15 gennaio 2014 con la quale ha rimesso alla Corte Costituzionale la questione di legittimit\u00e0 costituzionale dell'articolo 1, comma 1 e 2, e dell\u2019articolo 4, comma 1, della legge 19 febbraio 2004, n. 40. La Corte, a seguito di tale atto, ha dichiarato, con la sentenza n. 96/2015, l'illegittimit\u00e0 costituzionale degli articoli 1, commi 1 e 2, e 4, comma 1, della legge 19 febbraio 2004, n. 40 (Norme in materia di procreazione medicalmente assistita), nella parte in cui non consentono il ricorso alle tecniche di procreazione medicalmente assistita alle coppie fertili portatrici di malattie genetiche trasmissibili - rispondenti ai criteri di gravit\u00e0 di cui all\u2019articolo 6, comma 1, lettera b), della legge 22 maggio 1978, n. 194 - accertate da apposite strutture pubbliche .\nIncarichi istituzionali.\nDal 2 novembre 2009 al 12 febbraio 2015 Commissario della Commissione adozioni internazionali, istituita presso la Presidenza del Consiglio dei Ministri. \n\u00c8 stata nominata titolare dell'Autorit\u00e0 garante per l'infanzia e l'adolescenza, con determinazione del 3 marzo 2016 (Gazzetta ufficiale n. 53 del 4 marzo 2016) del Presidente del Senato e del Presidente della Camera, assumendo le relative funzioni il 28 aprile 2016. Il 12 ottobre 2020 \u00e8 rientrata in magistratura.\nL'attivit\u00e0 svolta nei quattro anni alla guida della Autorit\u00e0 \u00e8 sintetizzata nella \"Relazione 2016\u20132020. L'Autorit\u00e0 garante per l'infanzia e l'adolescenza: una realt\u00e0 in divenire\" e nelle Relazioni al Parlamento riferite agli anni 2016, 2017, 2018, 2019 e 2020:\nPubblicazioni.\n\u00c8 autrice di numerosi articoli e pubblicazioni in materia giuridica, tra cui:"}
{"id": "8449332", "revid": "599013", "url": "https://it.wikipedia.org/wiki?curid=8449332", "title": "Chupe (calciatore)", "text": "Carriera.\nNazionale.\nTra il 2003 e il 2015 ha giocato 5 partite con la nazionale equatoguineana."}
{"id": "8449339", "revid": "404449", "url": "https://it.wikipedia.org/wiki?curid=8449339", "title": "Mario Demuru Zidda", "text": "Biografia.\nNato a Brunella, frazione di Torp\u00e8, nel 1945, fu abbandonato dalla madre e trascorse i primi venti mesi di vita all'orfanotrofio femminile \"San Giuseppe\" di padre Gavino Lai, finch\u00e9 non venne adottato da Pasqua (1906\u20131979) e Caterina Zidda (1908\u20132003), due sorelle di Orune che gestivano un piccolo negozio di alimentari a Nuoro.\nDal maggio 2000 al maggio 2010 \u00e8 stato sindaco di Nuoro alla guida di una giunta di centro-sinistra.\nNel 2015 \u00e8 stato nominato presidente del Consorzio universitario nuorese."}
{"id": "8449340", "revid": "363629", "url": "https://it.wikipedia.org/wiki?curid=8449340", "title": "AB0", "text": ""}
{"id": "8449343", "revid": "57342", "url": "https://it.wikipedia.org/wiki?curid=8449343", "title": "Alessandro Palmerini", "text": "Biografia.\nFormatosi presso l\"'Accademia dell'Immagine\" della sua citt\u00e0 natale, si diploma nel 2002 e ne diventa docente. Successivamente lascia l'insegnamento e si avvicina all'industria cinematografica, con il suo primo lavoro nel 2006."}
{"id": "8449346", "revid": "1513836", "url": "https://it.wikipedia.org/wiki?curid=8449346", "title": "Paesi Bassi all'Eurovision Young Musicians", "text": "I Paesi Bassi ha debuttato all'Eurovision Young Musicians 1982, svoltosi a Ginevra, in Svizzera, vincendo la competizione. Nel 1988 ospita la competizione e nel 1990 collezioner\u00e0 la sua seconda vittoria. Tuttavia, gli anni duemila si sono rivelati poco proficui per la nazione, che ha partecipato per l'ultima volta nel 2014."}
{"id": "8449351", "revid": "767487", "url": "https://it.wikipedia.org/wiki?curid=8449351", "title": "Old and New Dreams", "text": "Old and New Dreams \u00e8 stato un quartetto jazz attivo tra il 1976 e il 1987 formato da Dewey Redman al sassofono tenore, Don Cherry alla cornetta, Charlie Haden al contrabbasso e Ed Blackwell alla batteria. Il gruppo ha origine dall'esperienza di tutti i membri con il sassofonista Ornette Coleman che negli anni sessanta aveva dato l'impulso all'allora nascente stile free jazz con l' pubblicato nel 1961 e in cui sono presenti Cherry, Haden e Blackwell. Anche Redman collabor\u00f2 successivamente con Coleman tra il 1968 al 1972, comparendo in alcune incisioni di quegli anni. Questo legame \u00e8 evidente anche dai brani suonati dal quartetto, esclusivamente composizioni originali o di Ornette dei primi anni sessanta. \nDiversi anni dopo l'ultimo concerto del gruppo, nel 2018, Joshua Redman rende omaggio al padre e alla storica formazione nell'album \"Still Dreaming\" in cui sono presenti reinterpretazioni di \"Comme Il Faut\" di Coleman e di \"Playing\" di Charlie Haden."}
{"id": "8449352", "revid": "1310927", "url": "https://it.wikipedia.org/wiki?curid=8449352", "title": "Federico Dom\u00ednguez (calciatore 1991)", "text": "Carriera.\nHa giocato nella massima serie dei campionati argentino, cipriota e boliviano."}
{"id": "8449368", "revid": "287204", "url": "https://it.wikipedia.org/wiki?curid=8449368", "title": "Palmerini", "text": ""}
{"id": "8449369", "revid": "287204", "url": "https://it.wikipedia.org/wiki?curid=8449369", "title": "Universal Wrestling Federation (Bill Watts)", "text": "La Universal Wrestling Federation \u00e8 stata una federazione statunitense di wrestling attiva dal 1986 al 1987 di cui il presidente e fondatore era il promoter Bill Watts. In precedenza la compagnia era nota come Mid-South Wrestling, e ancora prima, negli anni cinquanta, come NWA Tri-State. Lo scopo di Watts era quello di espandere la federazione regionale a livello nazionale, per competere con la rivale World Wrestling Federation. Tuttavia, le strategie commerciali di Watts si rivelarono fallimentari, e nel 1987 la UWF fu assorbita dalla Jim Crockett Promotions. Il territorio di competenza della compagnia dove venivano organizzati i vari eventi erano Oklahoma, Arkansas, Louisiana e Mississippi. Nel 1990 il promoter Herb Abrams fond\u00f2 un'omonima federazione di wrestling senza nessuna parentela con quella di Watts.\nStoria.\nNWA Tri-State (1953\u20131979).\nL'ex wrestler Leroy McGuirk, rimasto cieco in seguito a un incidente d'auto nel 1950, cominci\u00f2 l'attivit\u00e0 di promotore di wrestling nei tre Stati dell'Oklahoma, della Louisiana e del Mississippi. Fino al 1973, \"Cowboy\" Bill Watts era stato uno dei lottatori pi\u00f9 popolari della zona. Dopo uno stint nella Championship Wrestling from Florida di Eddie Graham, Watts torn\u00f2 nella NWA Tri-State nel 1975.\nMid-South Wrestling (1979\u20131986).\nNel 1979, Bill Watts acquist\u00f2 da Leroy McGuirk gran parte del territorio controllato dalla Tri-State, e ribattezz\u00f2 la compagnia \"Mid-South Wrestling\" (MSW; ufficialmente \"Mid-South Wrestling Association\"). Una delle prime azioni intraprese da Watts come proprietario fu distaccarsi dalla National Wrestling Alliance (NWA). Tuttavia, la MSW avrebbe mantenuto la collaborazione con la NWA, continuando a riconoscere l'NWA World Heavyweight Championship come titolo massimo della federazione. In seguito la MSW aggiunse l'Arkansas al suo raggio d'azione. Nel 1982, si espanse anche in Oklahoma quando McGuirk chiuse la propria federazione l\u00ec basata. McGuirk form\u00f2 anche un'alleanza con il promoter Paul Boesch di Houston per portare i talenti della Mid-South al Sam Houston Coliseum (una delle pi\u00f9 importanti arene di wrestling), e in altre parti del Texas.\nLa Mid-South Wrestling organizzava show sia in piccoli locali sia in grandi arene. Nel 1980, il match tra un \"accecato\" Junkyard Dog e il Freebird Michael Hayes fu visto da oltre 30,000 fan, un ottimo risultato per una federazione nata solo un anno prima. Nel 1984, Watts usc\u00ec dal ritiro per tornare occasionalmente a combattere in coppia con Stagger Lee (Junkyard Dog con una maschera) per affrontare i Midnight Express nel corso di un angle dove gli Express e il manager Jim Cornette avevano assalito Watts durante un programma televisivo.\nNella seconda met\u00e0 degli anni ottanta, la Mid-South inizi\u00f2 ad espandersi a livello nazionale. Nel 1985, Ted Turner invit\u00f2 Watts a trasmettere lo show settimanale della Mid-South sul canale TBS di sua propriet\u00e0, come alternativa al programma della World Wrestling Federation che andava in onda il sabato sera sullo stesso canale (al termine del contratto con la Georgia Championship Wrestling). Turner era infastidito dalla WWF di Vince McMahon perch\u00e9 McMahon gli aveva promesso un programma di nuovi match registrati in studio, ma invece mandava in onda principalmente repliche e highlights tratti da altri show WWF (vedi: Black Saturday). Per proseguire l'espansione a livello nazionale, Watts volle cambiare il nome della sua federazione, rimpiazzando Mid-South Wrestling con una denominazione pi\u00f9 neutra, che non facesse riferimento al sud degli Stati Uniti: Universal Wrestling Federation.\nUniversal Wrestling Federation (1986\u20131987).\nNel marzo 1986 la compagnia si rilanci\u00f2 in grande stile come Universal Wrestling Federation (UWF), assicurandosi un contratto televisivo a livello nazionale per uno show settimanale della durata di 1 ora. Nuovi wrestler (provenienti in gran parte dalla World Class Championship Wrestling) entrarono nella federazione, come anche il promoter WCCW Ken Mantell. Nonostante il buon riscontro iniziale, fu presto chiaro che la UWF non aveva i mezzi per poter seriamente competere con la Jim Crockett Promotions e la WWF, sia in termini di offerta televisiva, eventi dal vivo e pay-per-view, sia come merchandising. Il 9 aprile 1987 Watts fu costretto a vendere la UWF a Jim Crockett Jr., e molti dei migliori wrestler UWF passarono alla Jim Crockett Promotions, o nella WWF, sancendo di fatto la fine della compagnia.. Tuttavia, a differenza delle altre federazioni affiliate alla NWA acquisite da Crockett Jr. negli anni ottanta, la UWF prosegu\u00ec l'attivit\u00e0 fino al dicembre 1987, quando tutti e tre i maggiori titoli UWF furono messi in palio in match \"title vs. title\" di unificazione. Tutti i titoli UWF furono vinti da wrestler JCP. Solo qualche ex lottatore della UWF ebbe successo nella compagnia di Crockett Jr., tra questi: The Fabulous Freebirds, Shane Douglas, Rick Steiner, Eddie Gilbert e \"Dr. Death\" Steve Williams.\nNel 1989, Jim Crockett Jr. vendette la JCP a Ted Turner. Turner rilanci\u00f2 la federazione come \"World Championship Wrestling\". Dato che \"Cowboy\" Bill Watts aveva fatto una buona impressione a Turner, egli fu nominato vicepresidente esecutivo della WCW."}
{"id": "8449372", "revid": "599013", "url": "https://it.wikipedia.org/wiki?curid=8449372", "title": "Federico Dom\u00ednguez (calciatore 1976)", "text": ""}
{"id": "8449380", "revid": "33689", "url": "https://it.wikipedia.org/wiki?curid=8449380", "title": "Vampire (videogioco)", "text": ""}
{"id": "8449386", "revid": "1185701", "url": "https://it.wikipedia.org/wiki?curid=8449386", "title": "Vuelta a Espa\u00f1a 1979", "text": "La Vuelta a Espa\u00f1a 1979, trentaquattresima edizione della corsa, si \u00e8 svolta in diciannove tappe, ottava, sedicesima e diciottesima suddivise in due semitappe, precedute da un cronoprologo iniziale, dal 24 aprile al 13 maggio 1979, per un percorso totale di 3373\u00a0km. La vittoria fu appannaggio dell'olandese Joop Zoetemelk, che complet\u00f2 il percorso in 94h57'03\", precedendo lo spagnolo Francisco Gald\u00f3s e il belga Michel Pollentier."}
{"id": "8449397", "revid": "169529", "url": "https://it.wikipedia.org/wiki?curid=8449397", "title": "La politica come professione", "text": "La politica come professione (titolo originale tedesco: \"Politik als Beruf\") \u00e8 un saggio del sociologo tedesco Max Weber pubblicato nel luglio 1919, nato come testo di una conferenza tenuta da Weber a studenti di Monaco di Baviera il 28 gennaio 1919. In quest'opera Max Weber ribad\u00ec alcuni concetti essenziali delle sue ricerche quali la definizione dello Stato e la classificazione dei fondamenti di legittimit\u00e0 di un potere.\nGenesi dell'opera.\nNel 1917, nel corso della prima guerra mondiale, la sezione bavarese del \"Freistudentischer Bund\" (Libera alleanza studentesca) aveva organizzato una serie di conferenze sul tema \"Geistige Arbeit als Beruf\" (Il lavoro intellettuale come professione) da svolgere in varie sedi della Baviera. Weber svolse la prima conferenza, intitolata \"Wissenschaft als Beruf\" (\"La scienza come professione\") il 7 novembre 1917. La seconda conferenza, \"La politica come professione\", fu svolta pi\u00f9 di un anno dopo, il 28 gennaio 1919, durante la rivoluzione di novembre allorch\u00e9 Monaco era capitale dell'effimera Repubblica Bavarese dei Consigli. I testi di Weber avevano quindi una finalit\u00e0 educativa. Come sottolinea Wolfgang Schluchter, i testi della conferenza del 1917 sulla scienza come professione e della successiva conferenza sulla politica come professione, si proponevano di indirizzare l'individuo alla conoscenza dei fatti e alla riflessione su se stesso, e contemporaneamente di conquistarlo a una condotta di vita all'insegna della propria responsabilit\u00e0. Il testo stenografato delle conferenze, rielaborato per la stampa presumibilmente tra il febbraio e il marzo del 1919, fu pubblicato nel mese di luglio dello stesso anno\nContenuto.\nMax Weber premette che, nella conferenza, non si interesser\u00e0 ai contenuti dell'azione politica, ma soltanto alla \u00abquestione generale di che cosa sia e di che cosa possa significare la politica come professione\u00bb.\nDefinizioni.\nPassa quindi alle definizioni. Col termine \"politica\" ci si riferisce \u00absoltanto alla direzione o all'influenza esercitata sulla direzione di un gruppo politico, vale a dire \u2013 oggi \u2013 di uno Stato\u00bb; a sua volta, lo \"Stato\" \u00e8 \u00abquella comunit\u00e0 di uomini che, all'interno di un determinato territorio [...] pretende per s\u00e9 (con successo) il monopolio dell'uso legittimo della forza fisica\u00bb (\"Gewaltmonopol\"). Pertanto nello specifico \"politica\" \u00absignificher\u00e0 aspirazione a partecipare al potere o a esercitare una certa influenza sulla distribuzione del potere, sia tra gli Stati sia, all'interno di uno Stato, tra i gruppi di uomini che esso comprende entro i suoi confini\u00bb.\nTre tipi di potere legittimo.\nAffinch\u00e9 lo Stato sussista, i dominati devono sottomettersi all'autorit\u00e0 di chi detiene il potere. Vi sono tre \"giustificazioni interne\", vale a dire tre tipi di legittimit\u00e0 di un potere: \nStoria dello Stato moderno.\nWeber ripercorre quindi la storia dello Stato moderno a partire dai tentativi dei principi europei di espropriare i privati (i \"ceti\") dei mezzi necessari all'amministrazione, alla guerra, alla finanza. In questo processo si \u00e8 venuta creando la categoria dei politici di professione, persone a servizio del sovrano ai quali costui si appoggiava per conquistare il potere assoluto. Weber elenca i principali strati sociali da cui in diverse epoche e in diversi paesi sono emersi politici di professione: i chierici, i letterati di formazione umanistica, la nobilt\u00e0 di corte, la gentry, i giuristi, i giornalisti politici.\nProfessione.\nPer Weber, ci sono due modi per fare della politica la propria professione, esercitandola cio\u00e8 in modo continuativo, anche se le due alternative non si escludono a vicenda: \n\u00abEsattamente come accade nel campo del profitto economico, si pu\u00f2 fare \"politica\" \u2013 e dunque aspirare a esercitare la propria influenza sulla distribuzione della potenza tra le diverse formazioni politiche e all'interno di ciascuna di esse \u2013 sia in modo \"occasionale\" (\"Gelegenheits Politiker\") sia in modo \"professionale\", e in questo secondo caso dedicandosi a essa come a una professione secondaria (\"nebenberufliche Politiker\") oppure principale (\"hauptberufliche Politiker\")\u00bb.\nDopo aver esaminato alcune figure e istituzioni della lotta politica moderna (i giornalisti, i funzionari di partito, i notabili esterni al parlamento, i procacciatori di voti, gli \"election agent\", i caucus), Weber conclude che \u00e8 possibile soltanto \nInfine, per Weber, tre qualit\u00e0 sono soprattutto decisive per l'uomo politico: \nIl peggior difetto del politico \u00e8, per Weber, la vanit\u00e0, ossia il bisogno di porre se stessi in primo piano, e ci\u00f2 pu\u00f2 spingerlo a due \"peccati mortali\": \nEtica e politica.\nWeber tratta il rapporto fra etica e politica sottolineandone l'inconciliabilit\u00e0: la politica si basa sull'uso della violenza e non \u00e8 quindi un terreno su cui coltivare etiche assolute di tipo religioso. Per Weber, \u00abogni agire orientato in senso etico pu\u00f2 essere ricondotto a due massime fondamentalmente diverse l'una dall'altra e inconciliabilmente opposte: pu\u00f2 cio\u00e8 orientarsi nel senso di un'\"etica dei princ\u00ecpi\" oppure di un'\"etica della responsabilit\u00e0\"\u00bb. \nPer Weber, \u00abla politica viene fatta con la testa, ma di certo non con la testa soltanto. [...] Ma se si debba agire in base all'etica dei principi o all'etica della responsabilit\u00e0, e quando in base all'una o all'altra, nessuno \u00e8 in grado di prescriverlo\u00bb."}
{"id": "8449399", "revid": "6923", "url": "https://it.wikipedia.org/wiki?curid=8449399", "title": "Mirz\u0259 Q\u0259dim \u0130r\u0259vani", "text": " Specializzato in ornato e ritratti, realizz\u00f2 soprattutto vernici e miniature persiane tipiche. Fondatore della pittura su tavola azera, le sue opere furono fortemente influenzate dalle arti visive azere del periodo moderno.\nMirz\u0259 Q\u0259dim \u0130r\u0259vani \u00e8 famoso per i disegni e i dipinti in miniatura. Negli anni 1850, fu incaricato dai russi di ridipingere gli interni del palazzo del Sardar, il quale era stato originariamente dipinto da un artista persiano nel 1815. Dipinse anche 4 grandi ritratti (un metro per due metri) all'interno dello stesso palazzo. Le opere di Mirz\u0259 Q\u0259dim \u0130r\u0259vani sono conservate al Museo nazionale d'arte dell'Azerbaigian, all'Ermitage e al Museo di belle arti Shalva Amiranashvili.\nBiografia.\nMirz\u0259 Q\u0259dim \u0130r\u0259vani nacque nel 1825, nella citt\u00e0 di Erevan, nell'Iran dei Qajar, durante il mandato dell'ultimo governatore iraniano del Khanato di Erevan, Hossein Khan Sardar, e apparteneva a una famiglia di decoratori professionisti. Durante l'abile governatorato di Hossein Khan, Erevan prosper\u00f2; il palazzo di Sardar fu decorato con specchi, stucchi e quattordici dipinti.\nI dipinti raffiguravano quattro eroi dell'epopea iraniana Sh\u0101h-N\u0101meh, tra cui Rostam e Sohrab, nonch\u00e9 notabili iraniani contemporanei: il re Fath Ali Shah (c. 1797\u20131834), Abbas Mirza, Hossein Khan Sardar e suo fratello Hasan Khan Qajar. Altri dipinti includevano due scene di caccia e di battaglia. Tutti e quattordici i dipinti furono originariamente dipinti nel 1815 da un pittore persiano di nome \u02bfAbd al-R\u0101ziq.\nAll'assedio decisivo di Erevan del 1827, durante la guerra Guerra russo-persiana del 1826-1828, l'artiglieria russa danneggi\u00f2 gravemente il Palazzo di Sardar. Dopo che i persiani furono costretti a cedere Erevan ai russi in virt\u00f9 del trattato di Turkmenchay del 1828, il palazzo di Sardar fu trascurato dai russi e cadde in rovina. Qualche decennio pi\u00f9 tardi, nel 1850, quando l'orientalismo venne in voga, i russi decisero di ricostruire il palazzo e commissionarono a Mirz\u0259 Q\u0259dim \u0130r\u0259vani la pittura dell'interno del palazzo.\nDopo la demolizione del palazzo di Sardar da parte dei russi, le opere vennero conservate al Museo nazionale d'arte dell'Azerbaigian a Baku, all'Ermitage di San Pietroburgo e al Museo di belle arti Shalva Amiranashvili di Tbilisi."}
{"id": "8449405", "revid": "307923", "url": "https://it.wikipedia.org/wiki?curid=8449405", "title": "Emanuele Cecere", "text": "Biografia.\nDiplomatosi al Centro Sperimentale di Cinematografia a Roma nel 1994, dopo alcune esperienze nel mondo pubblicitario intraprende la carriera cinematografica nei primi anni 2000, iniziando una continua collaborazione col regista Paolo Sorrentino."}
{"id": "8449407", "revid": "599013", "url": "https://it.wikipedia.org/wiki?curid=8449407", "title": "D\u00e9borah Gyurcsek", "text": "Ha rappresentato l'Uruguay in occasione dei Giochi olimpici di . Ha vinto una medaglia di bronzo ai Giochi panamericani di Winnipeg 1999, quinta medaglia nella storia dei Giochi per l'Uruguay nell'atletica leggera. Gyurcsek, inoltre, detiene i record nazionali della disciplina."}
{"id": "8449409", "revid": "767487", "url": "https://it.wikipedia.org/wiki?curid=8449409", "title": "Ryck", "text": "Il Ryck \u00e8 un fiume che scorre nel \"land\" del Meclemburgo-Pomerania Anteriore in Germania.\nDescrizione.\nNasce nei pressi della localit\u00e0 di Bartmannshagen, nel comune di S\u00fcderholz, e scorre in direzione est per 30 km, attraversa la citt\u00e0 di Greifswald ed infine sfocia nella baia di Greifswald.\nStoria.\nIl nome Ryck deriva dal proto-slavo \"rjeka/r\u0115ka\", ovvero fiume. Nel medioevo il Ryck segnava il confine tra il principato di Rugia e la contea di G\u00fctzkow."}
{"id": "8449418", "revid": "775372", "url": "https://it.wikipedia.org/wiki?curid=8449418", "title": "Banca Centrale del Libano", "text": ""}
{"id": "8449421", "revid": "1318658", "url": "https://it.wikipedia.org/wiki?curid=8449421", "title": "Collettivit\u00e0 territoriale in Francia", "text": "Una collettivit\u00e0 territoriale o autorit\u00e0 territoriale (in francese: \"collectivit\u00e9 territoriale\") \u00e8 un'amministrazione e un soggetto pubblico, distinto dallo Stato francese, che esercita alcuni poteri che gli sono attribuiti su un determinato territorio. Le collettivit\u00e0 territoriali della Repubblica francese sono definite nell'articolo 27 della Costituzione: questi sono i comuni (fr. \"communes\"), i dipartimenti (fr. \"d\u00e9partements\"), le regioni (fr. R\u00e9gions), le collettivit\u00e0 d'oltremare sono collettivit\u00e0 con status particolare. \nQuesto termine sostituisce quello della collettivit\u00e0 locale (\"Collectivit\u00e9 locale\") dalla revisione costituzionale del 28 marzo 2003. Tuttavia, \u00e8 ancora usato, come ad esempio nella Direzione generale delle collettivit\u00e0 locali (\"Direction g\u00e9n\u00e9rale des collectivit\u00e9s locales\") del Ministero degli Interni francese.\nLa natura di una collettivit\u00e0 territoriale francese \u00e8 stabilita dall'articolo 72 della costituzione francese del 1958, che prevede l'autonomia locale entro i limiti prescritti dalla legge. \nRiforma delle collettivit\u00e0 territoriali.\nIl presidente Nicolas Sarkozy e il secondo governo di Fran\u00e7ois Fillon hanno avviato una riforma delle autorit\u00e0 territoriali a partire da gennaio 2008. Questa riforma \u00e8 stata adottata dal Parlamento il 17 novembre 2010.\nI 3.485 consiglieri territoriali avrebbero dovuto essere eletti nel 2014 con scrutinio uninominale maggioritario dei suoi membri in due turni con una soglia qualificata fissata al 12,5% degli aventi diritto al voto e con una rigorosa parit\u00e0 di genere. Tuttavia, \u00e8 improbabile che questa nuova carica elettiva vedr\u00e0 la luce a causa del progetto di legge, presentato nel novembre 2012 dal governo di Jean-Marc Ayrault, che ha portato all'abbandono di questa riforma.\nOrganizzazione.\nL'organizzazione amministrativa territoriale in Francia \u00e8 essenzialmente regolata dal Codice generale delle collettivit\u00e0 territoriali (\"Code g\u00e9n\u00e9ral des collectivit\u00e9s territoriales\") (CGCT). Le collettivit\u00e0 territoriali della Repubblica sono:\ni circa 36.800 comuni di cui 3 con statuto speciale: Parigi, Lione, Marsiglia; La Francia ha di gran lunga il maggior numero di comuni nell'Unione europea. Secondo il censimento del 1990, 32.150 comuni hanno meno di 2.000 abitanti; 21.600 anche sotto i 500 abitanti, che \u00e8 associato a notevoli problemi per un'amministrazione efficiente. Secondo l'articolo L. 2121-1 e seguenti CGCT, il comune \u00e8 composto dal consiglio comunale, dal sindaco e dall'amministrazione comunale.\nNelle aree di Parigi (comune/dipartimento) e Guadalupa, Martinica, Guyana francese e Riunione (dipartimento/regione), coesistono due autorit\u00e0 locali congruenti con compiti diversi.\nIn particolare, non costituiscono nessuna autorit\u00e0 regionale della repubblica:"}
{"id": "8449426", "revid": "767487", "url": "https://it.wikipedia.org/wiki?curid=8449426", "title": "Luis Carlos Arias", "text": ""}
{"id": "8449427", "revid": "1543377", "url": "https://it.wikipedia.org/wiki?curid=8449427", "title": "Maurizio Argentieri", "text": "Biografia.\nDebutta nel mondo cinematografico nel 1989."}
{"id": "8449428", "revid": "486946", "url": "https://it.wikipedia.org/wiki?curid=8449428", "title": "Collettivit\u00e0 territoriali francesi", "text": ""}
{"id": "8449431", "revid": "580197", "url": "https://it.wikipedia.org/wiki?curid=8449431", "title": "Pomone", "text": "Pomone (\"Pomona\") \u00e8 un'opera pastorale barocca, in un prologo e cinque atti di Robert Cambert su libretto di Pierre Perrin. \u00c8 stata descritta come \"effettivamente la prima opera francese\". \nStoria.\nFu eseguita per la prima volta a Parigi al teatro Jeu de Paume de la Bouteille, facente parte dell'Acad\u00e9mie d'Op\u00e9ra di Cambert e Perrin, il 3 marzo 1671. La produzione prevedeva balletti coreografati da Des Brosses e scenografie e macchinari progettati da Alexandre de Rieux, Marchese de Sourd\u00e9ac. La novit\u00e0 dell'opera attir\u00f2 un vasto pubblico e l'opera godette di 146 spettacoli durante gli otto mesi della sua produzione. La partitura di \"Pomone\" \u00e8 sopravvissuta solo in parte.\nFurono fatti tentativi per introdurre l'opera lirica italiana in Francia a met\u00e0 del XVII secolo, ma il pubblico francese non aveva gradito il genere, preferendo la propria forma di teatro musicale, il \"ballet de cour\", un balletto contenente elementi cantati. \nTuttavia alcuni compositori francesi iniziarono a sperimentare lo sviluppo di un'opera che si adattasse meglio ai gusti nazionali. Il 28 giugno 1669, Re Luigi XIV aveva concesso a Perrin ed alla sua Acad\u00e9mie d'Op\u00e9ra il monopolio per l'esecuzione di opere sul palcoscenico parigino.\n\"Pomone\" fu la prima produzione dell'Acad\u00e9mie. Conteneva molte delle caratteristiche a cui il pubblico era abituato nel \"ballet de cour\": danza, spettacolari effetti scenici e ricchi costumi. Le innovazioni furono la sostituzione del dialogo parlato con il recitativo e l'uso di complessi vocali pi\u00f9 complicati. Il tema pastorale dell'opera non era nuovo, per esempio Cambert aveva gi\u00e0 composto musica per un'opera teatrale chiamata \"Pastorale d'Issy\" nel 1659.\nNonostante il successo di \"Pomone\", Perrin si imbatt\u00e9 presto in difficolt\u00e0 finanziarie. L'Acad\u00e9mie mise in scena un'altra opera con musica di Cambert, \"Les peines et les plaisirs de l'Amour\", all'inizio del 1672, ma il re revoc\u00f2 allora il monopolio di Perrin sulla produzione delle opere e lo trasfer\u00ec al suo compositore preferito, Jean-Baptiste Lully, che avrebbe avuto maggiore successo nello stabilire una tradizione operistica francese duratura.\nCambert con il suo allievo Louis Grabu si trasfer\u00ec a Londra, dove mise in scena una versione di \"Pomone\" con musica aggiuntiva di Grabu.\nTrama.\nVertumne \u00e8 innamorato di Pomone e la nutrice di Pomone Bero\u00e9 \u00e8 innamorata di Vertumne. Vertumne assume vari travestimenti nei suoi tentativi di sedurre Pomone: un drago, Plutone, Bacco. Ci riesce solo quando si maschera da Bero\u00e9, perch\u00e9 Pomone non pu\u00f2 rifiutare un bacio alla sua vecchia nutrice.\nIncisioni.\nI 30 minuti di musica che sono sopravvissuti sono stati registrati da Hugo Reyne, alla guida de La Simphonie du Marais, su un set di 2 CD contenente anche \"Les F\u00eate de l'Amour et de Bacchus\" di Jean-Baptiste Lully (Accord, 2004)"}
{"id": "8449432", "revid": "1892390", "url": "https://it.wikipedia.org/wiki?curid=8449432", "title": "Collettivit\u00e0 territoriale", "text": ""}
{"id": "8449443", "revid": "37401", "url": "https://it.wikipedia.org/wiki?curid=8449443", "title": "Dionigi I (tiranno)", "text": ""}
{"id": "8449444", "revid": "37401", "url": "https://it.wikipedia.org/wiki?curid=8449444", "title": "Dionigi II (tiranno)", "text": ""}
{"id": "8449449", "revid": "838137", "url": "https://it.wikipedia.org/wiki?curid=8449449", "title": "Adri\u00e1n V\u00e1zquez L\u00e1zara", "text": "Iscritto a Ciudadanos, \u00e8 parlamentare europeo e presidente della Commissione giuridica del Parlamento europeo dal 2020.\nCarriera.\nNato a Madrid nel 1982, \u00e8 laureato in relazioni internazionali all'Universit\u00e0 di Warwick, in Inghilterra.\nGi\u00e0 coordinatore per le attivit\u00e0 internazionali ed europee di Ciudadanos, si candida alle elezioni europee del 2019 e risulta eletto al Parlamento europeo rientrando per\u00f2 tra i 5 parlamentari spagnoli sospesi che sarebbero entrati incarica solo dopo l'uscita del Regno Unito dall'Unione europea e conseguentemente la cessazione dalla carica dei parlamentari britannici. Entra in Parlamento europeo quindi il 1 febbraio 2020.\nPochi giorni dopo, il 17 febbraio, viene eletto presidente della Commissione giuridica del Parlamento europeo, carica rimasta vacante a seguito della Brexit poich\u00e9 ricoperta dalla britannica Lucy Nethsingha."}
{"id": "8449451", "revid": "6923", "url": "https://it.wikipedia.org/wiki?curid=8449451", "title": "Fulgenzio Ceccon", "text": "Biografia.\nSvolge l'attivit\u00e0 dal 1983, e diventa stretto collaboratore del regista Marco Tullio Giordana."}
{"id": "8449454", "revid": "1573940", "url": "https://it.wikipedia.org/wiki?curid=8449454", "title": "Chiesa dei Santi Udalrico e Volfango", "text": "La chiesa dei Santi Udalrico e Volfango \u00e8 la parrocchiale di Nova Ponente, in Alto Adige. Fa parte del decanato di Egna-Nova Ponente e la sua storia inizia nel XIII secolo.\nStoria.\nSin dal XIII secolo sul sito dove si trova la chiesa dei Santi Udalrico e Volfango era presente un tempio romanico con dedicazione a san Benedetto. Di questo edificio storico ci \u00e8 pervenuta solamente la torre campanaria che \u00e8 stata in seguito adattata al nuovo luogo di culto con modifiche alle finestre ed alla cuspide del tetto, che fu anche danneggiata da eventi atmosferici.\nNel 1455 inizi\u00f2 la costruzione della nuova chiesa poich\u00e9 l'edificio primitivo non era pi\u00f9 adatto alle esigenze dei fedeli. La copertura del tetto fu realizzata con lastre di pietra arenaria locale e lo stile che ispir\u00f2 il progetto fu quello gotico, caratterizzato da finestre alte e sottili, in questo caso con vetrate riccamente colorate.\nAlcune parti degli altari laterali erano gi\u00e0 state scolpite nel 1420, prima che si iniziasse il nuovo edificio, da Hans von Judenburg. Originariamente infatti le sculture erano state pensate per il duomo di Bolzano. \nVerso la fine del XIX secolo fu costruito l'altar maggiore dallo scultore Dominikus Trenkwalder di Innsbruck. \nLeggenda del prestito fiemmese.\nSulla chiesa si trova l'incisione della data 1455, che ricorda l'inizio della costruzione, e sotto di questa l'aquila stemma dell'arcidiocesi di Trento. A questo legame con Trento \u00e8 associata una leggenda secondo la quale Nova Ponente chiese un prestito alla vicina Val di Fiemme e che i fiemmesi, con un inganno, anticiparono il momento della restituzione del capitale obbligando cos\u00ec i novaponentani, per onorare gli impegni, a cedere il Corno Nero, il Corno Bianco e tutti i territori ad essi legati, che da quel momento entrarono a far parte della Val di Fiemme, quindi del Trentino.\nDescrizione.\nL'edificio situato nel centro dell'abitato di Nova Ponente ha un orientamento verso est. Il prospetto principale \u00e8 rivolto al camposanto, che si trova su un piccolo terrazzamento protetto da un muro. La facciata \u00e8 semplice, a capanna con due spioventi che formano un angolo acuto, ed \u00e8 tipicamente gotica, rivestita in pietra a vista di arenaria locale. Si presenta in modo asimmetrico, e il portale esterno corrisponde nella sala alla navata di destra. \nL'interno \u00e8 a due navate di dimensioni e forme diverse. Gli altari ed il fonte battesimale conservano sculture in legno che vennero probabilmente pensate per l'altar maggiore della chiesa di Santa Maria Assunta di Bolzano. Sono opera di Hans von Judenburg e risalgono circa al 1424. La pala dell'altar maggiore raffigura il \"Rosario\" ed \u00e8 opera settecentesca attribuita a Francesco Unterberger."}
{"id": "8449459", "revid": "1516087", "url": "https://it.wikipedia.org/wiki?curid=8449459", "title": "Yabba Dabba Dinosaurs", "text": ""}
{"id": "8449468", "revid": "1702319", "url": "https://it.wikipedia.org/wiki?curid=8449468", "title": "Chiesa di San Giovanni (Dobbiaco)", "text": ""}
{"id": "8449475", "revid": "1310927", "url": "https://it.wikipedia.org/wiki?curid=8449475", "title": "Futbol'ny Klub BAT\u0116 2019", "text": "Questa voce raccoglie le informazioni riguardanti il BAT\u0116 Borisov nelle competizioni ufficiali della stagione 2019.\nMaglie e sponsor.\nPer la stagione 2019, il fornitore tecnico \u00e8 Adidas, mentre gli sponsor ufficiali sono Belarus e Pari Match."}
{"id": "8449482", "revid": "436907", "url": "https://it.wikipedia.org/wiki?curid=8449482", "title": "Per farti felice", "text": "Per farti felice \u00e8 un singolo del cantautore italiano Biagio Antonacci, pubblicato il 4 maggio 2020 come terzo estratto dal quindicesimo album in studio \"Chiaramente visibili dallo spazio\".\nVideo musicale.\nIl videoclip, diretto da Antonio Albanese, \u00e8 stato pubblicato il 7 maggio 2020 sul canale Vevo-YouTube del cantante."}
{"id": "8449483", "revid": "116404613", "url": "https://it.wikipedia.org/wiki?curid=8449483", "title": "Gran Loggia Liberale d'Italia", "text": "La Gran Loggia Liberale (G.L.L.I.) \u00e8 una associazione di Logge massoniche sovrane che lavorano nei primi tre Gradi simbolici della Massoneria Universale, Apprendista, Compagno d'Arte e Maestro Libero Muratore, e che accolgono tra i loro membri sia uomini che donne senza alcuna distinzione di censo, patria, nazionalit\u00e0, fede religiosa e credo politico. La Gran Loggia Liberale d'Italia si riconosce nello schema internazionale della cosiddetta \"massoneria liberale\" che sostiene e difende l'assoluta libert\u00e0 di coscienza dei propri membri.\nStoria.\nLa Gran Loggia Liberale d'Italia \u00e8 stata costituita il 27 dicembre 2018 da quindici logge massoniche fondatrici gi\u00e0 attive nelle citt\u00e0 di Bordighera, Savona, Torino, Udine, Ancona, Firenze, Taranto, Matera, Potenza, Messina, Catania, Palermo, Beirut (Libano), con l'intento dichiarato \"di creare un Ordine massonico che, pur nel rispetto della tradizione simbolica della Libera Muratoria Universale, sia maggiormente rispondente alle esigenze della societ\u00e0 moderna in termini di trasparenza e rispetto dei valori democratici\".\nAssociazione.\nLa Gran Loggia Liberale d'Italia \u00e8 strutturata come una associazione di logge massoniche, con atto costitutivo registrato in data 27 febbraio 2019 e statuto associativo depositato in stessa data. L'articolo 4 dello statuto (Scopo e finalit\u00e0) recita: \n\"\"L'Associazione non si occupa n\u00e9 di politica n\u00e9 di questioni religiose, non ha scopo di lucro e riconosce come principi fondamentali ed informatori del presente Statuto quelli di:\"\n\"LIBERTA\u2019 \u2013 UGUAGLIANZA - FRATELLANZA\"\n\"Pertanto, riconosce, persegue e promuove i principi della Massoneria Universale attraverso la piena realizzazione e difesa dei valori umani quali: libert\u00e0, uguaglianza, fratellanza, tolleranza, rispetto dell\u2019altro e solidariet\u00e0;\"\n\"l\u2019Associazione, in particolare, si propone:\"\n\"\u00b7 Il rifiuto di ogni discriminazione;\"\n\"\u00b7 lo sviluppo della dinamica dell\u2019ascolto e del dialogo secondo l\u2019aforisma \u201ccomprendi l\u2019altro come vorresti fosse fatto con te\u201d;\"\n\"\u00b7 la ricerca della verit\u00e0 attraverso l\u2019applicazione del dubbio metodologico, l'approfondimento di antichi e nuovi percorsi metafisici e lo studio del pensiero dei grandi filosofi;\"\n\"\u00b7 l\u2019approfondimento del percorso iniziatico;\"\n\"\u00b7 la promozione culturale;\"\n\"\u00b7 la promozione della solidariet\u00e0 interna ed esterna;\"\n\"\u00b7 la tutela delle associazioni territoriali ad essa aderenti denominate anche \u201cLogge\u201d.\"\n\"L'Associazione, per il raggiungimento dei suoi fini, indirizza, promuove e coordina le attivit\u00e0 delle sue associate. A tal scopo intende promuovere varie attivit\u00e0 tra cui, a titolo meramente esemplificativo, convegni, conferenze, dibattiti, seminari, gruppi di studio e di ricerca, corsi di formazione, pubblicazione di riviste, bollettini, atti di convegni e seminari nonch\u00e9 strumenti di dialogo con le Istituzioni ecc.\"\n\"L\u2019Associazione si propone inoltre di organizzare eventi, pubblicazioni e, in generale, piani di comunicazione al fine di superare quelle discriminazioni che possono pregiudicare le sue componenti - sia come associazione/Logge che come singoli partecipanti alle stesse - nei propri diritti\".\"\nStruttura.\nGli organismi associativi sono:\nIl Gran Maestro, il Primo e il Secondo Gran Sorvegliante, l'Oratore e il Gran Copritore Interno sono eletti dalla assemblea dei rappresentanti di loggia; il Segretario, il Tesoriere, il Segretario alle Relazioni Esterne e il Presidente del Tribunale Nazionale sono nominati dal Gran Maestro sulle base di effettive competenze nelle materie inerenti; i sindaci revisori e i probiviri sono eletti dall'Assemblea dei Soci. \nDocumenti associativi.\nLa Gran Loggia Liberale d'Italia \u00e8 regolamentata dai seguenti documenti\nGran Maestri.\nIl primo Gran Maestro della Gran Loggia Liberale d'Italia \u00e8 l'anconetano Marco Galeazzi, ingegnere libero professionista. Iniziato il 20 marzo 1981 nella loggia \"Stamira\" n. 192 aderente alla Gran Loggia d'Italia degli Alam, vi ha militato fino al marzo del 2017 rivestendo incarichi locali e nazionali. Ha raggiunto il 33\u00ba Grado del Rito Scozzese Antico ed Accettato. Dal 2007 al 2013, sotto la gran maestranza di Luigi Pruneti, ha rivestito il ruolo di Gran Maestro Aggiunto. Ha anche rivestito il ruolo di vice-presidente tesoriere dell'organizzazione massonica internazionale CLIPSAS dal 2011 al 2013.\nLasciata la Gran Loggia d'Italia degli A.L.A.M., \u00e8 stato tra i fondatori della loggia \"Stamira Virescit - Ankon\", che dopo una breve adesione all'O.M.T.I. (Ordine Massonico Tradizionale Italiano) \u00e8 stata tra le fondatrici della Gran Loggia Liberale d'Italia assumendo il numero d'ordine 12.\nEletto per acclamazione Presidente e Gran Maestro della Gran Loggia Liberale all'atto della fondazione, guider\u00e0 l'associazione per il primo mandato.\nCollegamenti esterni.\nSito web della Gran Loggia Liberale d'Italia\nCLIPSAS"}
{"id": "8449484", "revid": "767487", "url": "https://it.wikipedia.org/wiki?curid=8449484", "title": "Arles Flores", "text": ""}
{"id": "8449485", "revid": "913245", "url": "https://it.wikipedia.org/wiki?curid=8449485", "title": "Winston George", "text": "Biografia.\nEntrato nella nazionale della Guyana di atletica leggera nel 2010, George ha preso parte l'anno successivo ai suoi primi Giochi olimpici (), competendo nei 400 metri piani. In quest'occasione \u00e8 stato portabandiera della delegazione nazionale nel corso della cerimonia d'apertura della manifestazione.\nSuccessivamente, dopo aver partecipato a due edizioni dei campionati del mondo di atletica leggera, senza andare oltre le semifinali, e aver preso parte ai Giochi di ; George ha guadagnato una medaglia d'oro ai Campionati sudamericani del 2017 e andato a segno in due edizioni dei Giochi della solidariet\u00e0 islamica. George \u00e8 detentore del record nazionale nei 400 metri piani, migliorato di anno in anno."}
{"id": "8449488", "revid": "1347902", "url": "https://it.wikipedia.org/wiki?curid=8449488", "title": "Giovent\u00f9 Unificata Socialista della Catalogna", "text": "La Giovent\u00f9 Unificata Socialista della Catalogna - Giovent\u00f9 Comunista (in lingua catalana: \"Joventut Socialista Unificada de Catalunya - Joventut Comunista\", JSUC) \u00e8 una giovent\u00f9 politica con un'ideologia marxista-leninista, un'organizzazione giovanile del PSUC Viu, e rifondata dopo la sua separazione dalla Giovent\u00f9 Comunista della Catalogna (JCC). Funge da riferimento catalano per l'Unione delle Giovent\u00f9 Comuniste di Spagna (UJCE), essendo rappresentato nel suo Comitato centrale.\nStatuti.\n\u00c8 definita come un'organizzazione politica giovanile rivoluzionaria, democratica, femminista, repubblicana, catalana, internazionalista, euroscetticista, laica e indipendente che si batte per i diritti della classe lavoratrice e dei suoi giovani, e che \u00e8 organizzata in Catalogna."}
{"id": "8449493", "revid": "83531", "url": "https://it.wikipedia.org/wiki?curid=8449493", "title": "Chiesa di Sant'Antonio abate a Saione", "text": ""}
{"id": "8449500", "revid": "171091", "url": "https://it.wikipedia.org/wiki?curid=8449500", "title": "Cirillo Perron", "text": "Nel 2015 \u00e8 stato riconosciuto tra i Giusti tra le Nazioni per aver salvato un bambino ebreo tenendolo con s\u00e9 tra il 1943 e il 1945 e presentandolo come proprio nipote.\nBiografia.\nFu chiamato giovanissimo a guidare la Chiesa di San Pantaleone a Courmayeur dove fu parroco per cinquant'anni (dal 25 gennaio 1939 al 19 novembre 1989), attraversando il periodo difficile della seconda guerra mondiale, durante la quale in pi\u00f9 di un'occasione seppe proteggere la comunit\u00e0 dalle rappresaglie nazi-fasciste e vigilare sulla incolumit\u00e0 fisica e morale dei parrocchiani. Riusc\u00ec a far liberare dieci prigionieri trattando con il podest\u00e0, cos\u00ec come riusc\u00ec ad evitare che i nazisti mettessero in atto una rappresaglia contro i partigiani di Dolonne. Grazie a lui arrivavano vagoni di farina e cereali per la popolazione.\nStimato dagli abitanti del paese come da generazioni di villeggianti a Courmayeur e nelle numerose frazioni, in particolare Planpincieux, dove si recava a celebrar messa nel periodo estivo, \u00e8 ricordato anche per la passione per l\u2019alpinismo che lo portava a officiare i riti in alta quota. Per onorare un voto, fece costruire la statua della Regina Pacis sulla vetta del mont Ch\u00e9tif, sal\u00ec ben ventun volte sul Dente del Gigante, l\u2019ultima per il suo 75\u00ba compleanno). Non a caso lo Sci Club di Courmayeur lo annovera tra i riferimenti principali della prima generazione di maestri di sci e tra chi ha contribuito maggiormente a formare i giovani della zona verso lo sci e l\u2019alpinismo, mentre la Societ\u00e0 Guide di Courmayeur lo ha eletto guida onoraria. \nIn tempi pi\u00f9 recenti la sua semplice figura di parroco di montagna ha ricevuto molta attenzione da parte dei media in seguito alla divulgazione della storia di un suo atto di coraggio. Nel dicembre del 1943, salv\u00f2 un bambino ebreo di Saluzzo, Giulio Segre, che si trovava in fuga verso la Svizzera con i propri genitori. La fuga non riusc\u00ec a causa dell\u2019impossibilit\u00e0 di valicare il Col Ferret per la troppa neve; i genitori dovettero quindi ripiegare a valle e lasciarono il figlio al parroco che lo tenne con s\u00e9 tra il 1943 e il 1945, presentandolo alla comunit\u00e0 come proprio nipote. I dettagli della vicenda, narrati in un manoscritto rimasto a lungo inedito, sono stati pubblicati nel 2012 da quel bambino divenuto adulto e mosso da un debito di riconoscenza.\nGli ultimi anni del \u00abparroco alpinista\u00bb, ormai in pensione, trascorsero con la sorella Ottilia a Saint-Pierre, dove rimase fino alla morte avvenuta il 2 ottobre 1996. \u00c8 interrato nel cimitero di Courmayeur.\nRiconoscimenti.\nNel 2015 si sono concluse le pratiche avviate dal Centro di documentazione ebraica contemporanea di Milano presso il Memoriale ufficiale di Israele, lo Yad Vashem, e il 27 maggio 2015 durante una cerimonia nel Municipio di Courmayeur la memoria di Don Cirillo \u00e8 stata onorata dalla medaglia di \"Giusto tra le Nazioni\" consegnata al nipote, questa volta naturale (don Donato Perron). \nPresso la casa comunale di Courmayeur, un cippo con una lapide commemorativa, voluta dalla giunta comunale il 27 gennaio 2017, lo ricorda e gli rende omaggio."}
{"id": "8449503", "revid": "106456", "url": "https://it.wikipedia.org/wiki?curid=8449503", "title": "Calch\u00edn Ovest", "text": "Calch\u00edn Oeste \u00e8 una localit\u00e0 situata nel Dipartimento di Rio Segundo, nella regione di C\u00f3rdoba, Argentina.\nDescrizione.\nQuesta piccola citt\u00e0 trova nella pampa umida ed \u00e8 situata sul Strada provinciale S-397, che collega la cittadina con la Strada Provinciale 13, a 139 km dalla Citt\u00e0 di C\u00f3rdoba.\nUbicata nel centro della pianura orientale, circondata da campi coltivati e allevamenti di animali.\nLa zona rurale della localit\u00e0 \u00e8 attraversata dal ruscello Calch\u00edn.\nLa Festa Patronale \u00e8 il 30 agosto, giorno in cui ricorre la memoria di Santa Rosa da Lima.\nLe principali attivit\u00e0 economiche riguardano l'agricoltura, l'allevamento e l'industria.\nPopolazione.\nLa popolazione cittadina conta 759 abitanti (Indec, 2010), ci\u00f2 \u00e8 il risultato di una rapida crescita del 9% rispetto a i 697 abitanti (Indec, 2001) del censimento precedente.\nToponimia.\nCalch\u00edn significa letteralmente \"Posto Salato\".\nStoria.\nLa nascita di questo paese risale a quasi 100 anni fa, quando le prime famiglie, principalmente immigrati italiani provenienti dal Piemonte, si insediarono nella zona. La citt\u00e0 si sviluppo e divenne presto fiorente, soprattutto grazie all'attivit\u00e0 agricola.\nCappella Santa Rosa da Lima.\nLa storia della cappella comincia nel 1946, quando un gruppo di donne ha costituito la prima \"Commisi\u00f2n Pro Templo\". Anita de Bendinelli venne scelta come presidentessa. \nLe celebrazioni religiose sono cominciate nello stesso anno presso il capannone della signora de Bendinelli. \nIl 29 agosto del 1960 padre Humberto Pati\u00f1o ha benedetto la Cappella di Calch\u00edn Ovest e Santa Rosa ne diviene la patrona.\nAttualmente presso la cappella vi \u00e8 anche la casa parrocchiale, la sagrestia, un salone polifunzionale e i bagni pubblici\nCelebrazioni.\nDalla forte origine piemontese, la popolazione ricorda tutti gli anni le sue tradizioni con la Festa Nazionale della \"Bagna Cauda\" e con la Festa Regionale dei \"tajarin\" caserecci.\nSismicit\u00e0.\nLa sismicit\u00e0 della regione di C\u00f3rdoba \u00e8 di bassa intensit\u00e0, si calcola in media un terremoto ogni 30 anni in una zona a caso della regione."}
{"id": "8449504", "revid": "92723", "url": "https://it.wikipedia.org/wiki?curid=8449504", "title": "Enrico I di Nassau-Siegen", "text": "Biografia.\nEnrico era il figlio maggiore del conte Ottone I di Nassau e di Agnese di Leiningen, figlia del conte Emilio IV di Leiningen. Enrico nacque probabilmente negli anni Sessanta del XIII secolo, dal momento che \u00e8 documentato come adulto in documenti del 1281.\nNel 1288 Enrico prese parte alla battaglia di Worringen al fianco dell'arcivescovo di Colonia, Sigfrido II, e fin\u00ec per essere preso prigioniero dai cittadini di Colonia, a cui dovette prestare il giuramento di \"Urfehde\" (rinuncia alla vendetta) per essere rilasciato nel 1289. Egli addivenne in seguito ad un accordo con l'arcivescovo per ricevere una compensazione delle sue pretese, che venne definito presso la corte di Francoforte nel 1295.\nConte di Nassau.\nNel 1290 Enrico succedette al padre congiuntamente con i fratelli Emilio e Giovanni.\nNel 1292 Enrico sostenne il cugino Adolfo di Nassau nell'elezione a Re di Germania, acconsentendo ad impegnare le propriet\u00e0 dei Nassau a favore dell'arcivescovo di Colonia. Enrico rimase nel tempo un alleato del cugino e in pi\u00f9 occasioni, nel 1294, 1295 e 1297, fu comandante delle armate schierate contro Alberto II di Mei\u00dfen, langravio di Turingia. Nel biennio 1297-1298 Enrico fu deputato presso il Re di Germania e governatore del Margraviato di Mei\u00dfen e Pleissnerland. Durante il regno di Adolfo, Enrico partecip\u00f2 inoltre alle campagne di Guido di Dampierre, conte di Fiandra, contro re Filippo IV \"il Bello\" di Francia.\nIl 26 febbraio 1298 Adolfo promise ai cugini Enrico ed Emilio, contro il pagamento di 1.000 marchi, le miniere di ferro ed argento di Ratzenscheid, vicino a Wilnsdorf nel Siegerland, ed altre cave d'argento nei territori del Nassau. Questa concessione fu l'atto costitutivo del \"Bergregal\", il diritto a sfruttare le risorse minerarie delle proprie terre, dei conti di Nassau. Il 2 luglio 1298 Enrico ed Emilio combatterono al fianco di Adolfo nella battaglia di G\u00f6llheim, durante la quale Adolfo trov\u00f2 la morte.\nIndipendentemente dalla fedelt\u00e0 dimostrata al cugino durante le dispute contro Alberto I di Asburgo, alla morte di Adolfo, Enrico si schier\u00f2 dalla parte di Alberto. Gi\u00e0 nel 1301, il Re di Germania accolse Enrico ed i fratelli nel proprio esercito con una ricompensa di 1.000 marchi. Parte di quella somma avrebbe dovuto essere pagata da Kraf di Greifenstein, ci\u00f2 che pose le basi per le successive pretese dei conti di Nassau sulla signoria di Greifenstein.\nConte di Nassau-Siegen.\nNel 1303, dopo una lunga disputa, la Contea di Nassau venne suddivisa tra i tre fratelli sopravvissuti, figli di Ottone I. Enrico ottenne Siegen, il castello di Ginsburg, Haiger e la signoria di Westerwald. In seguito ottenne il protettorato di Krombach ed il diritto \"Gericht Selbach im Freien Grund\" (diritto di tenere corte a Selbach, nel Freien Grund).\nEnrico partecip\u00f2 alla faida avviata dall'arcivescovo Wigbold I di Colonia contro i Conti di Mark, nel tentativo di ridurre i danni sofferti dall'arcidiocesi a seguito della battaglia di Worringen. \nNel 1306, il fratello minore di Enrico, Giovanni, con il permesso del langravio Enrico I d'Assia, concesse in feudo i propri possedimenti (il castello di Dillenburg, Herborn e il Kalenberger Zent) ad Enrico, pattuendo che sarebbero stati ereditati dal fratello alla sua morte.\nNel 1309 Enrico acquist\u00f2 i possedimenti dei signori von Wilnsdorf e vom Haim e li rese vassalli del Nassau. Nel 1311 ottenne la met\u00e0, e due anni pi\u00f9 tardi la totalit\u00e0, di Molsberg, mentre nel 1314 ottenne il prevostato di Eibelshausen e successivamente il distretto (\"Amt\") di Ebersbach.\nEnrico ed il fratello Giovanni furono coinvolti in importanti dispute con i langravi d'Assia, che, nella loro qualit\u00e0 di signori feudali, supportavano la piccola nobilt\u00e0 locale nelle loro lotte contro le ambizioni del Casato di Nassau. Durante la faida di Dernbach, iniziata attorno al 1230 per la supremazia nella marca di Herborn, i langravi d'Assia avevano venduto il castello di Dernbach agli eredi di Dernbach nel 1309. Il 26 giugno 1312 venne raggiunto un accordo tra il langravio Ottone I d'Assia da una parte ed i conti Enrico, Emilio e Giovanni di Nassau dall'altro: entrambe le parti si impegnarono a non costruire pi\u00f9 castelli uno contro l'altro e i Nassau promisero di non limitare i diritti dei signori von Dernbach e von Wilnsdorf, diritti che erano di propriet\u00e0 del Casato di Nassau al tempo di loro padre Ottone I.\nNel conflitto tra Federico \"il Bello\" d'Asburgo e Ludovico \"il Bavaro\", Enrico ed i fratelli si schierarono con il primo. Nel novembre 1314 i tre fratelli si recarono a Bonn per partecipare alla cerimonia d'incoronazione di Federico d'Asburgo da parte dell'arcivescovo di Colonia. In cambio del sostegno ottennero numerosi benefici, tra cui la signoria di Greifenstein, ma Ludovico \"il Bavaro\" la concesso al conte Godefroy di Sayn, un rivale dei conti di Nassau.\nDopo che suo fratello Giovanni mor\u00ec nella battaglia di Hermannstein, vicino a Wetzlar, nel 1328, Enrico I ne eredit\u00f2 tutti i possedimenti, la contea di Nassau-Dillenburg, dal momento che l'altro fratello Emilio aveva rinunciato alla propria parte di eredit\u00e0.\nNel 1336, i figli di Enrico, Ottone ed Enrico, siglarono un accordo di suddivisione della contea del padre. Nel 1339 per\u00f2 il figlio Enrico si spos\u00f2 contro il volere del padre e del fratello, cosicch\u00e9 ne deriv\u00f2 una battaglia tra i due fratelli. Ottone strinse un'alleanza con il langravio Ermanno I d'Assia contro il fratello. Venne raggiunta una riconciliazione solo grazie alla mediazione del conte Gerlach I di Nassau-Wiesbaden e del conte Dirk III di Loon-Heinsberg, che port\u00f2 alla stipula di un nuovo trattato di spartizione delle terre nel 1341.\nVerso la fine della propria vita, Enrico rimase invischiato in una controversia con Reinardo di Westerburg a proposito dei diritti di signoria sul Westerwald, dalla quale Enrico usc\u00ec vittorioso. Dopo questa vicenda egli lasci\u00f2 parzialmente il governo della contea al figlio maggiore Ottone. Le ultime attivit\u00e0 note di Enrico I riguardano il raggiungimento, nell'estate del 1343, di un accordo con l'arcivescovo Valderamo di Colonia sul governo congiunto di Siegen.\nAlla sua morte Enrico I venne succeduto dai figli Ottone ed Enrico, sulla base di quanto gi\u00e0 stabilito con il trattato del 1341.\nMatrimonio e discendenza.\nEnrico si spos\u00f2 prima del 1302 con Adelaide di Heinsberg e Blankenburg (m. dopo 21 maggio 1343), figlia di Dirk II, signore di Heinsberg e Blankenburg, e di Giovanna di Lovanio (nipote del duca Enrico I di Brabante).\nDa questo matrimonio nacquero:"}
{"id": "8449518", "revid": "113722687", "url": "https://it.wikipedia.org/wiki?curid=8449518", "title": "Hori I (gran sacerdote di Ptah)", "text": "Hori (...-..., Tebe o Menfi) era un figlio di Kaemuaset, a sua volta figlio di Ramses II. \nFu grande sacerdote di Ptah, probabilmente nella citt\u00e0 di Menfi e \"Il pi\u00f9 grande dei direttori degli operai\". \n\u00c8 stato sepolto in una tomba nella Necropoli di Saqqara, la cui ubicazione non \u00e8 nota. Ebbe un figlio, Hori che ebbe la sua stessa carica e una figlia, Isinofret, che forse fu Grande Sposa Reale di Merenptah."}
{"id": "8449519", "revid": "767487", "url": "https://it.wikipedia.org/wiki?curid=8449519", "title": "Jair Reinoso", "text": "Carriera.\nClub.\nHa giocato nella massima serie dei campionati boliviano, colombiano e cileno."}
{"id": "8449522", "revid": "300067", "url": "https://it.wikipedia.org/wiki?curid=8449522", "title": "Christoph Koerner", "text": ""}
{"id": "8449523", "revid": "300067", "url": "https://it.wikipedia.org/wiki?curid=8449523", "title": "Burkhard Schroeder", "text": ""}
{"id": "8449526", "revid": "57342", "url": "https://it.wikipedia.org/wiki?curid=8449526", "title": "Alessandro Zanon", "text": "Biografia.\nDebutta negli anni settanta."}
{"id": "8449529", "revid": "599013", "url": "https://it.wikipedia.org/wiki?curid=8449529", "title": "Jos\u00e9 Luis Capdevila", "text": "Carriera.\nClub.\nHa giocato nella massima serie dei campionati spagnolo e boliviano."}
{"id": "8449536", "revid": "125261314", "url": "https://it.wikipedia.org/wiki?curid=8449536", "title": "Mois\u00e8 Pontremoli", "text": " \nBiografia.\nMois\u00e8 Pontremoli nacque a Smirne (Turchia), ove risiedeva un'importante comunit\u00e1 ebraica, il 29 settembre 1896 da una famiglia italiana; in seguito si trasferir\u00e0 in Egitto per oltre cinquantaquattro anni. Probabilmente imparentato con Daniele Pontremoli e Violetta Pontremoli, vittime della Shoah.\nCittadino italiano di religione ebraica prese parte alla prima guerra mondiale rimanendo mutilato alle gambe. Dunque fond\u00f2, detenendone la Presidenza fino al 1924, l'Associazione Mutilati Italiani di Alessandria d'Egitto. \nDurante la seconda guerra mondiale fu internato dalle Autorit\u00e0 Egiziane per cinque anni (con distruzione delle sue terre) per aver rifiutato di sottoscrivere una dichiarazione contro l'Italia. Si occup\u00f2 di agricoltura desertica. \nIn seguito all'arrivo al potere di Nasser (novembre 1956) la sua vita ebbe una brusca mutazione. Inizialmente il Ministro Abdel Hamid Cherif cerc\u00f2 di impossessarsi delle sue aziende agricole e dei 400 ettari di terre (pari a 995 Feddani) in suo possesso ma non vi riusc\u00ec, per la cittadinanza italiana detenuta del Pontremoli stesso. \nIniziarono indi una serie di forti ritorsioni: 12 attentati, tentativi di incendiare la casa, breve incarcerazione su falsa denuncia, invii ai Tribunali Militari, occupazione delle sue terre da parte della popolazione locale al fine di creare loro un diritto di occupazione (Wada Yad), pagamento di imposte sette volte superiori a quelle effettivamente dovute. Le persecuzioni durarono otto anni. Chiese dunque un intervento da parte dell'ambasciata italiana al fine di risolvere la situazione discriminatoria. \nDopo le requisizioni di 795 Feddani di terra le Autorit\u00e0 Egiziane per poter completare l'espropiazione delle terre e dei beni posseduti dal Pontremoli sostennero che costui non fosse cittadino italiano bens\u00ec francese al fine di approfittare dello stato di guerra che allora (1957) vigeva contro la Francia. Cos\u00ec facendo sarebbe apparsa un'espopriazione nei confronti di un nemico di stato.\nMois\u00e8 indi per cui si rivolse nuovamente alle autorit\u00e0 diplomatiche italiane, ma l'Ambasciata, ed in particolare il Console Conte Alessandro Murari e l'Ambasciatore Giovanni Fornari non fecero alcunch\u00e9 per difenderlo. A seguito della situazione oramai irreparabile rimpatri\u00f2 dall'Egitto in data 3 marzo 1962 e da quel momento inizi\u00f2 una lunga battaglia legale contro il Console, I'Ambasciatore e ogni altro funzionario dell'ambasciata responsabile di non averlo sostenuto. Mor\u00ec a Roma iI 17 maggio 1969."}
{"id": "8449537", "revid": "599013", "url": "https://it.wikipedia.org/wiki?curid=8449537", "title": "Fred Blackburn", "text": "Carriera.\nClub.\nGioc\u00f2 per tutta la carriera nel campionato inglese.\nNazionale.\nTra il 1901 e il 1904 ha collezionato 3 presenze con la maglia della nazionale."}
{"id": "8449567", "revid": "228587", "url": "https://it.wikipedia.org/wiki?curid=8449567", "title": "L\u00e9gions Noires", "text": ""}
{"id": "8449569", "revid": "1412427", "url": "https://it.wikipedia.org/wiki?curid=8449569", "title": "Picea glauca", "text": ""}
{"id": "8449571", "revid": "1005847", "url": "https://it.wikipedia.org/wiki?curid=8449571", "title": "Giannetto Congeddu", "text": "Biografia.\n\u00c8 nato il 5 luglio 1935 a Nuoro, dove svolge la professione di ingegnere edile.\nFu consigliere comunale per la Democrazia Cristiana e nel settembre 1985 venne eletto sindaco di Nuoro dopo quattro mesi di trattative tra i partiti, poich\u00e9 l'amministrazione comunale proveniva da un difficile mandato, quello del sindaco Martino Corda, caratterizzato da una serie di scandali per avere condotto il comune sull'orlo della bancarotta. La giunta fu formata dai democristiani, dai socialisti, dai liberali e dai socialisti-democratici, ma la sua gestione non si rivel\u00f2 compito facile. Nel febbraio 1987 l'amministrazione and\u00f2 incontro a una nuova crisi di governo, a causa di dissidi interni alla DC, e il sindaco Congeddu rassegn\u00f2 le dimissioni e fu sostituito da Gian Paolo Falchi.\nDopo il marzo 1990 si ritir\u00f2 dalla vita politica."}
{"id": "8449575", "revid": "228587", "url": "https://it.wikipedia.org/wiki?curid=8449575", "title": "Alexis Henriquez", "text": ""}
{"id": "8449576", "revid": "1513836", "url": "https://it.wikipedia.org/wiki?curid=8449576", "title": "Svizzera all'Eurovision Young Musicians", "text": "La Svizzera \u00e8 stata tra le prime 6 nazioni ad aver debuttato alla prima edizione dell'Eurovision Young Musicians nel 1982, svoltosi a Manchester, in Regno Unito, classificandosi terza. La Svizzera si non \u00e8 ancora riuscita a vincere la competizione e la ha ospitata in due occasioni."}
{"id": "8449585", "revid": "1684799", "url": "https://it.wikipedia.org/wiki?curid=8449585", "title": "Mario Vilella Martinez", "text": ""}
{"id": "8449588", "revid": "599013", "url": "https://it.wikipedia.org/wiki?curid=8449588", "title": "J\u00e1nos Hanek", "text": "Carriera.\nClub.\nFormatosi nel , lasci\u00f2 la natia Ungheria a seguito della rivoluzione ungherese del 1956 e la conseguente occupazione sovietica, approfittando del fatto di essere impegnato in una tourn\u00e9e europea della nazionale giovanile magiara.\nNella stagione 1957-1958 gioca con i tedeschi dell', disputando due incontri di campionato e due nella DFB-Pokal.\nNel 1958 viene ingaggiato dai , con cui ottiene la promozione in massima serie nel 1959, retrocedendo per\u00f2 immediatamente al termine dell'Oberliga 1959-1960. Con i \"Kickers\" Hanek esord\u00ec il 17 agosto 1958, nella vittoria per 5-0 contro l'.\nNel 1960 lascia la Germania per giocare nei Paesi Bassi, in forza al . Con il club di Utrecht ottiene il quinto posto nell'Eredivisie 1960-1961 ed il decimo in quella seguente.\nNel 1962 scende di due categorie per giocare nell', con cui ottiene la promozione in cadetteria grazie alla vittoria della Tweede Divisie 1963-1964.\nDopo un'ultima esperienza olandese con il , nel 1968 Hanek si trasferisce in Canada per giocare nei , impegnati nella neonata North American Soccer League. Hanek lascia i \"Royals\" per aggregarsi agli statunitensi del Kansas City Spurs, con cui giunge alle semifinali del torneo 1968.\nLa stagione successiva, sempre con gli \"Spurs\", sopravanzando di un punto gli Atlanta Chiefs, si aggiudica con la sua squadra la vittoria finale. Gioc\u00f2 anche nella decisiva vittoria contro i . Nella NASL 1970 Hanek ed i suoi \"Spurs\" giungono al secondo posto della Northern Division, dietro ai futuri campioni nazionali Rochester Lancers.\nNazionale.\nHa giocato undici incontri con la Nazionale Under-19 di calcio dell'Ungheria."}
{"id": "8449592", "revid": "599013", "url": "https://it.wikipedia.org/wiki?curid=8449592", "title": "Luciano De Bruno", "text": " \nCarriera.\nClub.\nHa giocato nella massima serie dei campionati argentino, messicano, israeliano, cipriota ed ecuadoriano."}
{"id": "8449601", "revid": "731511", "url": "https://it.wikipedia.org/wiki?curid=8449601", "title": "Trey Mancini", "text": "Biografia.\nMancini \u00e8 nato nella cittadina di Winter Haven nella contea di Polk in Florida, da madre di origini irlandesi e padre originario dell'Italia meridionale. Il suo bisnonno, Antonio, emigr\u00f2 nel 1904 all'et\u00e0 di 21 anni, dal paese di Turi in Puglia.\nCarriera.\nInizi e Minor League (MiLB).\nMancini frequent\u00f2 la Winter Haven High School nella sua citt\u00e0 natale e successivamente si iscrisse all'Universit\u00e0 di Notre Dame di South Bend, Indiana. Da l\u00ec venne selezionato nel ottavo turno del draft MLB 2013, dai Baltimore Orioles, che lo assegnarono nella classe A-breve. Nel 2014 gioc\u00f2 nella classe A e nella classe A-avanzata, mentre nel 2015 disput\u00f2 la stagione nella classe A-avanzata e nella Doppia-A.\nInizi\u00f2 la stagione 2016 nella Doppia-A e in aprile venne promosso nella Tripla-A.\nMajor League (MLB).\nMancini debutt\u00f2 nella MLB il 20 settembre 2016, nel ruolo di battitore designato, al Camden Yards di Baltimora contro i Boston Red Sox, realizzando come prima valida, un fuoricampo da due punti nel suo secondo turno di battuta. Divenne cos\u00ec il quarto giocatore della franchigia a battere un home run nella sua partita d'esordio, dopo Larry Haney (1966) Nick Markakis (2006) e Jonathan Schoop (2013). Il 22 settembre sempre contro i Red Sox, batt\u00e9 il secondo fuoricampo, un fuoricampo da tre punti.\nIl 24 settembre, colp\u00ec il terzo fuoricampo stagionale. Concluse la stagione con 5 partite disputate nella MLB (tutte come DH) e 142 nella minor league, di cui 17 nella Doppia-A e 125 nella Tripla-A.\nNel 2017 Mancini cominci\u00f2 ad alternare al ruolo di prima base, che ha ricoperto dall'esordio nella minor league, quello di esterno. Gioc\u00f2 esclusivamente nella MLB, partecipando a 147 incontri.\nNel 2019 concluse la stagione con 35 fuoricampo, battendo i compagni di squadra per il secondo anno consecutivo e superando il suo precedente record personale di 24 HR stagionali, stabilito nelle stagione 2017 e ripetuto nella stagione 2018.\nIl 7 marzo 2020, Mancini abbandon\u00f2 gli allenamenti primaverili degli Orioles per sottoporsi a cure mediche non correlate con l'attivit\u00e0 sportiva. Il 12 marzo, venne rivelato che la procedura medica a cui si sottopose, consisteva nella rimozione di un tumore maligno al colon. Il 28 aprile, Mancini ha annunciato di essere al terzo stadio della malattia e che inizier\u00e0 la chemioterapia dalla durata di sei mesi per trattare il cancro. Ha inoltre aggiunto che se la stagione 2020 comincer\u00e0, probabilmente non riuscir\u00e0 a parteciparvi.\nSalt\u00f2 dunque la stagione 2020, e nel mese di novembre annunci\u00f2 di essere guarito dalla malattia, e di aver pianificato il rientro nei campi da gioco per la stagione 2021. Torn\u00f2 in campo gi\u00f9 durante lo spring training e quando si schier\u00f2 per la prima volta alla battuta durante la stagione regolare, ricevette una ovazione dai tifosi e dalla squadra."}
{"id": "8449607", "revid": "1573940", "url": "https://it.wikipedia.org/wiki?curid=8449607", "title": "Subcoccinella vigintiquatuorpunctata", "text": "Subcoccinella vigintiquatuorpunctata () \u00e8 un coleottero della famiglia dei Coccinellidi.\nDescrizione.\nSi tratta di una specie piccola, che misura dai 3,5 ai 4,4 mm. Il colore varia dal giallo pallido all'arancione e il dorso \u00e8 piuttosto opaco, coperto da sottili peli distesi. Generalmente, su ogni elitra compare una dozzina di punti neri, ma possono essere anche di meno e talvolta fusi tra loro.\nBiologia.\nSi tratta di una specie fitofaga, che include oltre 70 specie fra le sue piante ospiti, con preferenza per le Caryophyllaceae e le Fabaceae; \u00e8 spesso considerata una specie parassita dell'alfalfa (\"Medicago sativa\").\nGli individui sono visibili generalmente tra aprile e agosto.\nDistribuzione.\n\u00c8 una specie nativa dell'Eurasia; \u00e8 presente in gran parte dell'Europa continentale con l'aggiunta di alcune isole (fra cui isole britanniche, Corsica, Sardegna e Sicilia). \u00c8 poi stata introdotta in America Settentrionale, ed \u00e8 attestata in Ontario, Pennsylvania, Missouri, Maryland e Colorado.\nPredilige prati ed altri ambienti aperti, ed \u00e8 frequente sulle piante di \"Saponaria officinalis\" ai lati delle strade. \nTassonomia.\nIl nome specifico fa riferimento al numero massimo di punti neri che possono essere presenti sulle elitre, ossia ventiquattro.\nDi questa specie si registrano le seguenti variet\u00e0:"}
{"id": "8449608", "revid": "38120", "url": "https://it.wikipedia.org/wiki?curid=8449608", "title": "Mascherata (film)", "text": ""}
{"id": "8449612", "revid": "392652", "url": "https://it.wikipedia.org/wiki?curid=8449612", "title": "Rivolta di 'Orabi", "text": "La Rivolta di 'Orabi, conosciuta anche come la Rivoluzione di 'Orabi ( ), fu una rivolta nazionalista avvenuta in Egitto dall'anno 1879 al 1882. Fu guidata dal colonnello A\u1e25mad \u02bfOr\u0101b\u012b da cui prende anche il nome (traslitterato anche come Urabi e Arabi) che cerc\u00f2 di deporre il Chediv\u00e8 Tawf\u012bq Pasci\u00e0 e porre fine all'influenza britannica e francese sul paese. La rivolta fu terminata dalla guerra anglo-egiziana e dalla conquista del paese da parte dell'impero britannico. A seguito della fallita rivolta, inizi\u00f2 l'occupazione britannica dell'Egitto.\nPrologo.\nL'Egitto nel 1870 era caratterizzato da una forte influenza straniera, una ampia corruzione, un evidente malgoverno e uno stato di rovina finanziaria. Enormi debiti accumulati dal suo sovrano Isma'il Pasci\u00e0 non riuscivano pi\u00f9 ad essere rimborsati e la pressione delle banche europee che detenevano il debito erano cos\u00ec forti che le finanze del paese erano di fatto controllate da rappresentanti di Francia e Gran Bretagna, per garantire che i prestiti fossero onorati. Quando Isma\u02bbil tent\u00f2 di risvegliare il popolo egiziano contro questa occupazione economica straniera, fu deposto dagli inglesi e sostituito dal pi\u00f9 remissivo figlio Tawf\u012bq Pasci\u00e0.\nI ranghi superiori del servizio civile, dell'esercito e del mondo degli affari erano succubi del controllo degli europei, che venivano privilegiati nelle posizioni di potere e pagati pi\u00f9 dei nativi egiziani. All'interno dell'Egitto era stato istituito un sistema giuridico parallelo per citare in giudizio gli europei separatamente dagli egiziani. Ci\u00f2 fece arrabbiare gli egiziani istruiti e ambiziosi che sentivano che il dominio europeo delle posizioni di vertice stava impedendo il loro avanzamento sia nella carriera civile che militare. I contadini egiziani pesantemente tassati, erano anche infastiditi dal fatto che le loro tasse andassero agli europei che, invece, vivevano in relativa ricchezza.\nGli egiziani si risentirono non solo del dominio dell'Europa occidentale, ma anche di quello turco, dei circassi e degli albanesi d'Egitto che controllavano la maggior parte delle posizioni d'\u00e9lite nel governo e nell'esercito, lasciate libere dagli europei. Le truppe albanesi erano venute in Egitto insieme a Mehmet Ali e lo avevano aiutato a prendere il controllo del paese, e venivano molto privilegiate dai Chediv\u00e8 . Il turco era ancora la lingua ufficiale dell'esercito e i turchi avevano maggiori probabilit\u00e0 di essere promossi. Nel gabinetto al potere sotto il Chediv\u00e8 Tawfiq, tutti i membri erano turco-circassiani. La crescente crisi fiscale nel paese costrinse il Chediv\u00e8 a ridurre drasticamente l'esercito. Da un massimo di 94.000 unit\u00e0 nel 1874, l'esercito fu ridotto a 36.000 nel 1879, con piani per ridurlo ulteriormente. Ci\u00f2 aveva creato una vasta classe di ufficiali dell'esercito disoccupati e disaffezionati all'interno del paese. La disastrosa guerra etiope-egiziana nel 1875-1876 fece arrabbiare anche gli ufficiali, i quali pensavano che il governo li avesse mandati poco saggiamente al massacro.\nUna pi\u00f9 ampia consapevolezza pubblica si stava sviluppando in Egitto durante questo periodo, l'alfabetizzazione si stava diffondendo e nuovi giornali vennero pubblicati negli anni 1870 e 1880 come l'influente \"Abu Naddara Zar'a\" . Pubblicato da Yaqub Sanu, ebreo di origini italiane ed egiziane, questa pubblicazione con sede a Parigi era una rivista di satira politica che spesso prendeva in giro l'establishment sotto il controllo europeo e la pubblicazione irritava sempre maggiormente il potere costituito e gli europei, poich\u00e9 sosteneva le riforme e i movimenti rivoluzionari. Questo giornale aveva un'ampia diffusione, a differenza di molte altre pubblicazioni, \"Abu Naddara Zar'a\" veniva pubblicato in arabo egiziano invece che in arabo classico, rendendo la sua satira e i suoi pezzi politici pi\u00f9 ampiamente comprensibili alle masse e non solo all'\u00e9lite istruita. Yacub Sanu afferm\u00f2 che la sua rivista raggiunse una tiratura di 10.000 copie, che era un numero enorme per quei tempi.\nDurante questo periodo A\u1e25mad \u02bfOr\u0101b\u012b, un ufficiale dell'esercito nativo dell'Egitto era stato promosso al grado di colonnello. A causa della sua educazione contadina e della sua formazione tradizionale, veniva considerato da molti come la voce vera del popolo egiziano. 'Orabi rappresentava la popolazione contadina frustrata dai ricchi stranieri e dai proprietari terrieri locali. Egli incuteva rispetto e riceveva il sostegno non solo dei contadini, ma anche di gran parte dell'esercito egiziano.\nLa presa di potere di 'Orabi.\nLa tensione crebbe durante l'estate del 1881 quando sia gli ufficiali di Chediv\u00e8 Pasci\u00e0 che quelli egiziani, ora guidati da 'Orabi, cercarono sostenitori e radunarono alleati. A settembre il Chediv\u00e8 ordin\u00f2 al reggimento di 'Orabi di lasciare il Cairo. Costui rifiut\u00f2 e ordin\u00f2 la destituzione dei generali turco-circassi e la creazione di un governo eletto. Incapace di opporsi alla rivolta, Tawfiq accett\u00f2 la richiesta e cos\u00ec fu istituita una nuova camera dei deputati ed un nuovo governo contenente un certo numero di alleati di 'Orabi. Nel gennaio 1882, 'Orabi divenne ministro della guerra.\nIntervento straniero.\nL'8 gennaio 1882 i francesi e gli inglesi inviarono una nota congiunta che affermava il primato dell'autorit\u00e0 del Chediv\u00e8. La nota fece infuriare i parlamentari e 'Orabi. Il governo croll\u00f2 e ne fu creato uno nuovo con 'Orabi come ministro della guerra. Questo nuovo governo mise a rischio l'influenza degli europei sul governo e inizi\u00f2 anche a licenziare un gran numero di ufficiali turco-circassi.\nA questo ampio sforzo di riforma si contrapposero gli interessi europei e molti dei grandi proprietari terrieri, l'\u00e9lite turca e circassa, l'Alim di alto rango, i cristiani siriani e la maggior parte dei membri pi\u00f9 ricchi della societ\u00e0. Al contrario, raccolse il sostegno della maggior parte del resto della popolazione egiziana, tra cui gli Alim di livello inferiore, il corpo degli ufficiali e i leader locali.\nI copti si divisero: la loro storica affiliazione con gli europei fece arrabbiare molti e qualche volta li rese un bersaglio, ma la profonda rivalit\u00e0 tra copti e cristiani siriani port\u00f2 molti ad allinearsi con altri ribelli egiziani. Il Patriarca copto prest\u00f2 il suo sostegno alla rivolta quando era al culmine, ma in seguito afferm\u00f2 di essere stato costretto a farlo. 'Orabi e gli altri leader della rivolta riconobbero i copti come potenziali alleati e lavorarono per prevenire che la minoranza venisse presa di mira da parte dei musulmani nazionalisti, ma non sempre ebbero successo.\nInizi\u00f2 uno sforzo per corteggiare l'ottomano Sultan Abdul Hamid II . Tawf\u012bq Pasci\u00e0 invit\u00f2 il sultano a reprimere la rivolta, ma la Sublime Porta esit\u00f2 a impiegare truppe contro i musulmani che si opponevano al dominio coloniale straniero. 'Orabi chiese al sultano di deporre Tawfiq, ma ancora una volta il sultano esit\u00f2.\nInvasione britannica.\nNel pomeriggio dell'11 giugno 1882 il tumulto politico esplose in violenza per le strade di Alessandria. I rivoltosi attaccarono le imprese greche, maltesi e italiane facendo scoppiare scontri e battaglie nelle strade. Circa cinquanta europei e 250 egiziani rimasero uccisi. La causa esatta della rivolta \u00e8 tuttora incerta; sia il Chediv\u00e8 che 'Orabi furono in seguito accusati di averla avviata, ma non ci sono prove di queste accuse.\nMentre la guarnigione della citt\u00e0 stava mantenendo le batterie di difesa costiere, fu inviato un ultimatum che pretendeva lo smantellamento delle batterie o si sarebbe proceduti con un bombardamento. L'ultimatum fu ignorato e la flotta britannica al largo di Alessandria sotto l'ammiraglio Beauchamp Seymour, il 1 \u00b0 barone Alcester, bombard\u00f2 la citt\u00e0. Le batterie costiere fecero fuoco. La flotta francese, sempre ad Alessandria, si rifiut\u00f2 di partecipare. Una grande forza navale britannica tent\u00f2 quindi di catturare la citt\u00e0. Nonostante incontrassero una forte resistenza, le forze britanniche riuscirono nella conquista, costringendo gli egiziani a ritirarsi.\nMentre le rivolte si diffondevano in tutto l'Egitto, la Camera dei Comuni britannica vot\u00f2 a favore di un intervento pi\u00f9 ampio. L'esercito britannico lanci\u00f2 un attacco di esplorazione per determinare se fosse possibile avanzare sul Cairo o meno da Alessandria, tuttavia gli inglesi conclusero che le difese egiziane erano troppo potenti, quindi nel settembre di quell'anno un esercito britannico sbarc\u00f2 nella zona dei canali. La motivazione per l'intervento britannico \u00e8 ancora motivo di discussione. Gli inglesi erano particolarmente preoccupati del fatto che 'Orabi avrebbe fatto fallire l'Egitto a causa dell'ingente debito e che avrebbe potuto cercare di ottenere il controllo del canale di Suez. Il 13 settembre 1882 le forze britanniche sconfissero l'esercito di 'Orabi nella battaglia di Tell El Kebir . 'Orabi fu catturato e infine esiliato nella colonia britannica di Ceylon (ora Sri Lanka).\nConseguenze.\nMentre l'intervento britannico doveva essere di breve durata, in realt\u00e0 persistette fino al 1954. L'Egitto fu effettivamente reso una colonia fino al 1952. Sia il governo britannico che quello Chedivale fecero del loro meglio per screditare il nome e la rivoluzione di 'Orabi, sebbene tra la gente comune 'Orabi rimase una figura popolare. Il governo us\u00f2 i media statali e il sistema educativo per dichiarare 'Orabi un traditore e la rivoluzione come mero ammutinamento militare. Lo storico egiziano Mohammed Rif'at fu uno dei primi a definire gli eventi un \"thawrah\", o \"rivoluzione\", ma sostenne che manc\u00f2 il sostegno popolare. Altri storici egiziani appoggiarono questa tesi e persino la ampliarono, a volte subendo la censura del governo. Durante gli ultimi anni della monarchia, gli autori sono diventati pi\u00f9 critici nei confronti della vecchia classe politica e soprattutto degli inglesi, e 'Orabi venne talvolta rappresentato come un eroe della libert\u00e0 e del costituzionalismo.\nLa rivolta di 'Orabi ebbe un significato duraturo come primo esempio del nazionalismo anticoloniale egiziano, che in seguito avrebbe avuto un ruolo molto importante nella storia egiziana. Soprattutto sotto Gamal Abdel Nasser, la rivolta sarebbe stata considerata una \"gloriosa lotta\" contro l'occupazione straniera. La Rivoluzione di 'Orabi fu vista dal movimento degli Ufficiali Liberi come un'anticipazione della rivoluzione del 1952, e sia Nasser che Muhammad Negib furono paragonati a 'Orabi. I libri di testo nasseristi definivano la rivolta di 'Orabi una \"rivoluzione nazionale\", ma 'Orabi si pensava avesse fatto un grande errore strategico nel non essersi presentato come un uomo del popolo, cosa che invece fece Nasser. Durante l'esperimento di Nasser con il socialismo arabo, anche la rivolta araba fu inserita in un contesto marxista. Durante il periodo \"dell'infitah\" (liberalizzazione economica) del presidente Sadat in cui vi fu una crescente, controllata, liberalizzazione economica e l'instaurazione di legami sempre pi\u00f9 stretti con il blocco occidentale, il governo riprodusse l'auspicio degli 'Orabisti di redigere una costituzione e di avere delle elezioni democratiche. Dopo la rivoluzione del 1952, l'immagine di 'Orabi, almeno ufficialmente, \u00e8 generalmente migliorata, con un numero di strade e una piazza al Cairo che porta il suo nome dandogli una posizione d'onore nella storia ufficiale.\nOpinioni degli storici.\nGli storici sono stati generalmente divisi, fra un gruppo che vede la rivolta come una spinta per il liberalismo e la libert\u00e0 sul modello della Rivoluzione francese e un altro che sostengono che si trattasse di poco pi\u00f9 di un colpo militare, simile a quelli fatti sul modello del movimento del 1952. Tra gli storici occidentali, in particolare quelli britannici, vi era una visione tradizionale secondo cui la rivoluzione araba non era altro che una \"rivolta\" o \"insurrezione\" e non una vera rivoluzione sociale. Di gran lunga l'inglese pi\u00f9 influente in Egitto, Lord Cromer, scrisse una valutazione atroce degli arabisti nel suo \"Egitto moderno\" . Mentre questa opinione \u00e8 ancora sostenuta da molti, c'\u00e8 stata una tendenza crescente nel valutare la rivoluzione di 'Orabi una vera rivoluzione, specialmente tra gli storici pi\u00f9 recenti, che tendono a enfatizzare la storia sociale ed economica e ad esaminare fonti native, piuttosto che europee.\nLa prima opera pubblicata da Augusta, Lady Gregory - dopo aver abbracciato il nazionalismo irlandese e avere un ruolo importante nella vita culturale dell'Irlanda - fu \"Arabi and His Household\" (1882), un opuscolo (originariamente una lettera al quotidiano \"The Times\") a sostegno di Ahmed 'Orabi e la sua rivolta. Juan Cole, professore presso l'Universit\u00e0 del Michigan ad Ann Arbor, ha recentemente pubblicato una valutazione della rivolta araba.\nGli storici si divisero anche sulle ragioni dell'invasione britannica, con alcuni che sostengono che doveva proteggere il canale di Suez e prevenire \"l'anarchia\", mentre altri sostengono che doveva proteggere gli interessi degli investitori britannici con attivit\u00e0 in Egitto (vedi Guerra anglo-egiziana)."}
{"id": "8449614", "revid": "919135", "url": "https://it.wikipedia.org/wiki?curid=8449614", "title": "Primo associato", "text": "In matematica e in particolare in algebra astratta, un primo associato di un modulo formula_1 su un anello formula_2 \u00e8 un ideale primo di formula_2 che \u00e8 un annichilatore di un sottomodulo (primo) di formula_4 L'insieme dei primi associati di formula_1 \u00e8 solitamente indicato con formula_6\nIn algebra commutativa, i primi associati sono legati alla decomposizione primaria di Lasker-Noether di ideali in anelli noetheriani commutativi. Nello specifico, data la decomposizione di un ideale formula_7 come intersezione finita di ideali primari, i radicali di questi ideali primari sono ideali primi e questo insieme di ideali primi coincide con formula_8\nCorrelati al concetto di \"primo associato\" ci sono i concetti di \"primo isolato\" e \"primo immerso\".\nDefinizioni.\nUn formula_2-modulo non nullo formula_10 \u00e8 detto modulo primo se formula_11 per ogni sottomodulo non nullo formula_12 di formula_13 Per un modulo primo formula_14 l'annichilatore formula_15 \u00e8 un ideale primo di formula_16\nUn primo associato di un formula_2-modulo formula_1 \u00e8 un ideale della forma formula_15 per qualche sottomodulo primo formula_10 di formula_4 In algebra commutativa la definizione usuale \u00e8 differente ma equivalente: se formula_2 \u00e8 commutativo, un primo associato formula_23 di formula_1 \u00e8 un ideale primo della forma formula_25 per qualche elemento non nullo formula_26 di formula_1 o, equivalentemente, formula_28 \u00e8 isomorfo a un sottomodulo di formula_4\nIn un anello commutativo formula_30 gli elementi minimali di formula_31 (rispetto alla relazione d'inclusione di insiemi) sono detti primi isolati e gli altri primi associati (cio\u00e8 quelli che contengono propriamente un primo associato) sono detti primi immersi.\nUn sottomodulo formula_10 di formula_1 \u00e8 detto \"primario\" se per ogni formula_34 e formula_35 si ha che formula_36 e formula_37 implicano formula_38 per qualche intero positivo formula_39 Un modulo formula_1 \u00e8 detto coprimario se il sottomodulo formula_41 \u00e8 primario, cio\u00e8 se per qualche elemento non nullo formula_35 si ha che formula_43 implica formula_44 per qualche intero positivo formula_39\nUn modulo non nullo formula_1 finitamente generato su un anello noetheriano commutativo \u00e8 coprimario se e solo se ha un unico primo associato formula_47\nUn sottomodulo formula_10 di formula_1 \u00e8 detto formula_23-primario se formula_51 Un ideale formula_52 \u00e8 un ideale formula_23-primario se e solo se formula_54 Quindi questa nozione \u00e8 una generalizzazione di quella di ideale primario."}
{"id": "8449615", "revid": "287204", "url": "https://it.wikipedia.org/wiki?curid=8449615", "title": "Mihai \u0218ub\u0103", "text": "Ottenne il titolo di Grande Maestro nel 1978. \nVinse tre volte il Campionato rumeno (1980, 1981 e 1985).\nDal 1978 al 1992 ha partecipato con la Romania a sei olimpiadi degli scacchi (tre volte in prima scacchiera), realizzando complessivamente il 59,7% dei punti. \nNel 1982 si classific\u00f2 terzo nell'Interzonale di Las Palmas, dietro a Zolt\u00e1n Ribli e all'ex campione del mondo Vassily Smyslov, mancando di poco la qualificazione al torneo dei candidati. Vinse il torneo di Dortmund nel 1983 e fu pari primo a Praga 1985, Timi\u0219oara 1987 e Manresa 1993. \nNel 2008 termin\u00f2 pari primo con Larry Kaufman nel Campionato del mondo seniores a Bad Zwischenahn, ma Kaufman venne dichiarato vincitore per spareggio tecnico. Ci\u00f2 era in accordo con il sistema di spareggio della FIDE, ma non con il regolamento del torneo, organizzato dalla Federazione scacchistica tedesca. Venne fatto un reclamo, che la FIDE in seguito accett\u00f2 dichiarando entrambi vincitori. \nHa scritto il libro \"Dynamic Chess Strategy\" (New In Chess, 1991) e la monografia \"The Hedgehog\" (Batsford, 2000)."}
{"id": "8449619", "revid": "228587", "url": "https://it.wikipedia.org/wiki?curid=8449619", "title": "Aljaz Pegan", "text": ""}
{"id": "8449620", "revid": "203463", "url": "https://it.wikipedia.org/wiki?curid=8449620", "title": "Mihai Suba", "text": ""}
{"id": "8449623", "revid": "111325", "url": "https://it.wikipedia.org/wiki?curid=8449623", "title": "Jeeg Robot, uomo d'acciaio", "text": ""}
{"id": "8449625", "revid": "2184720", "url": "https://it.wikipedia.org/wiki?curid=8449625", "title": "Assenza (singolo)", "text": "Assenza \u00e8 un singolo della cantautrice italiana Gianna Nannini, pubblicato il 1\u00ba maggio 2020 come terzo estratto dal ventesimo album in studio \"La differenza\".\nVideo musicale.\nIl videoclip \u00e8 stato reso disponibile il 2 maggio 2020 tramite il canale YouTube della cantante."}
{"id": "8449626", "revid": "729019", "url": "https://it.wikipedia.org/wiki?curid=8449626", "title": "Linea rosa (metropolitana di Montr\u00e9al)", "text": "La linea rosa (in francese: \"Ligne rose\") \u00e8 un progetto di estensione della metropolitana di Montr\u00e9al, in Canada.\nLa costruzione della linea rosa \u00e8 stata definita come un \"impegno fondamentale\" dal sindaco della citt\u00e0 Val\u00e9rie Plante, leader del partito politico Project Montr\u00e9al. Si stima che l'apertura delle prime stazioni avverr\u00e0 nel 2025.\nStoria.\nLa linea rosa \u00e8 stata proposta ufficialmente per la prima volta nel settembre 2011 dal consigliere comunale Sylvain Ouellet. \u00c8 tuttavia possibile ripercorrere discussioni su progetti molto simili fin dall'inizio degli anni 2000 sul forum dei trasporti pubblici Metrodemontreal. I sostenitori del progetto gli danno i nomi di linea rossa, linea diagonale e linea 6. Il progetto fa seguito ad altri progetti di ampliamento della metropolitana di Montreal oggi abbandonati, in particolare quello della linea 7, che prevedeva di collegare l'arrondissement di Montr\u00e9al-Nord.\nPochi giorni dopo la sua elezione a sindaco di Montreal, Val\u00e9rie Plante incontra il ministro degli Affari comunali, Martin Coiteux, per discutere della linea rosa. In una conferenza stampa, Plante afferma allora di prevedere una pi\u00f9 ampia documentazione del suo progetto in collaborazione con l'Autorit\u00e0 regionale del trasporto metropolitano (ARTM), la Comunit\u00e0 metropolitana di Montreal (CMM) e la Societ\u00e0 del trasporto di Montreal (STM), in vista di richieste di finanziamento al governo provinciale e federale. Il mese successivo, il sindaco ha riferito di essere in procinto di gettare le basi di un ufficio di progetto, composto da membri del personale della citt\u00e0 di Montreal e la STM, che sar\u00e0 responsabile della pianificazione della costruzione della linea rosa.\nIl 19 dicembre 2017, durante il primo incontro ufficiale tra il sindaco di Montreal e il primo ministro canadese, Justin Trudeau avrebbe dichiarato di essere favorevole al progetto della linea rosa. Il 18 gennaio 2018, il primo ministro del Qu\u00e9bec, Philippe Couillard, si \u00e8 detto favorevole alla logica del progetto, al fine di sbloccare la linea arancione, che dovrebbe saturarsi con la concretizzazione del prolungamento della linea blu verso Anjou.\nAlla fine di gennaio 2018, l'idea di costruire il capolinea della linea rosa sul sito di un impianto idrico di Lachine \u00e8 menzionata dal sindaco del distretto. Nel maggio 2018, il capo di Coalition avenir Qu\u00e9bec (CAQ) afferma che il suo governo non conceder\u00e0 finanziamenti alla linea alla linea rosa se il suo partito vincer\u00e0 le elezioni generali. Il sindaco di Montreal annuncia, nonostante la posizione della CAQ, che continuer\u00e0 a far avanzare il progetto di questa linea.\nIl 1 ottobre 2018 i caquisti, membri di Coalition avenir Qu\u00e9bec, vinsero le elezioni e formarono un governo di maggioranza. Tre settimane dopo, il sindaco Plante afferma che non aspetter\u00e0 l'approvazioen del governo provinciale e annuncia la creazione di un ufficio di progetto, al quale \u00e8 concesso un budget di un milione di dollari, per effettuare gli studi necessari all'avanzamento della linea rosa. Nel 2019, il sindaco invita il ministro dei Trasporti a prendere la linea arancione nell'ora di punta perch\u00e9 constati di per s\u00e9 i problemi causati dall'alto carico. Il 21 maggio 2019, il ministro uscito dalla metropolitana afferma di non percepire la necessit\u00e0 di creare una linea rosa, pur affermando di essere aperto a studi pi\u00f9 approfonditi, se le relazioni dell'ARTM vanno in questa direzione. Qualche giorno dopo, il primo ministro del Qu\u00e9bec si dice favorevole al finanziamento del trasporto collettivo, ma ribadisce che la linea rosa non \u00e8 una priorit\u00e0 del suo governo.\nIl 26 giugno 2019, la citt\u00e0 di Montreal ottiene dal governo del Qu\u00e9bec il finanziamento della sezione della linea rosa tra il centro e Lachine. Questa sezione potrebbe essere servita da un tram.\nProgetto.\nLa linea rosa verrebbe costruita in due fasi. La prima collegherebbe Montr\u00e9al-Nord al centro-citt\u00e0 di Montr\u00e9al. Interamente sotterranea, beneficerebbe dell'utilizzo di un grande tunnel che consente di sovrapporre i due binari e le banchine delle sue stazioni in un solo tunnel. La seconda, invece, raggiungerebbe il centro citt\u00e0 e Lachine. Prendendo in prestito la presa ferroviaria esistente del Canadian Pacific Railway per la met\u00e0 della sua lunghezza, sarebbe economico da mettere in pratica.\nCosto.\nIl costo di costruzione della linea rosa \u00e8 stimato a 6 miliardi di dollari canadesi dal suo promotore, Project Montr\u00e9al.\nLista delle stazioni.\nSi prevede che la linea rosa comprenda 29 stazioni, elencate nella seguente tabella."}
{"id": "8449627", "revid": "228587", "url": "https://it.wikipedia.org/wiki?curid=8449627", "title": "Andras Szente", "text": ""}
{"id": "8449628", "revid": "228587", "url": "https://it.wikipedia.org/wiki?curid=8449628", "title": "Andraz Vehovar", "text": ""}
{"id": "8449629", "revid": "111325", "url": "https://it.wikipedia.org/wiki?curid=8449629", "title": "Gaiking, il robot guerriero", "text": ""}
{"id": "8449631", "revid": "884077", "url": "https://it.wikipedia.org/wiki?curid=8449631", "title": "Petrarca Rugby 2019-2020", "text": ""}
{"id": "8449633", "revid": "111325", "url": "https://it.wikipedia.org/wiki?curid=8449633", "title": "Falco, il super bolide", "text": ""}
{"id": "8449635", "revid": "83531", "url": "https://it.wikipedia.org/wiki?curid=8449635", "title": "Chiesa dei Santi Pietro e Antonio abate", "text": ""}
{"id": "8449639", "revid": "486946", "url": "https://it.wikipedia.org/wiki?curid=8449639", "title": "Gackeen, il robot magnetico", "text": ""}
{"id": "8449643", "revid": "1314312", "url": "https://it.wikipedia.org/wiki?curid=8449643", "title": "Polizia del Liechtenstein", "text": ""}
{"id": "8449644", "revid": "228587", "url": "https://it.wikipedia.org/wiki?curid=8449644", "title": "Angel Berlanga", "text": ""}
{"id": "8449645", "revid": "37401", "url": "https://it.wikipedia.org/wiki?curid=8449645", "title": "Motia", "text": ""}
{"id": "8449647", "revid": "111325", "url": "https://it.wikipedia.org/wiki?curid=8449647", "title": "Ikkyusan, il piccolo bonzo", "text": ""}
{"id": "8449651", "revid": "228587", "url": "https://it.wikipedia.org/wiki?curid=8449651", "title": "Angel Fournier", "text": ""}
{"id": "8449652", "revid": "122281997", "url": "https://it.wikipedia.org/wiki?curid=8449652", "title": "\u00c1frica Lorente Castillo", "text": " \nBiografia.\nNacque nel 1954 a Tangeri, nell'allora protettorato spagnolo del Marocco, ma i suoi genitori erano originari di Ceut\u00ed (Murcia). Trascorsa l'infanzia a Las Palmas e Melilla, nel 1975 si iscrisse all'universit\u00e0 di Alicante, citt\u00e0 in cui l'anno precedente era entrata in politica iscrivendosi al PSOE locale. Pass\u00f2 poi al Partito dei Socialisti di Catalogna, di cui divenne la prima segretaria della Federazione del Baix Llobregat (1983-1988); fond\u00f2 la sezione del partito a Castelldefels, dove infine si stabil\u00ec.\nFu consigliera per la cultura, l'educazione e lo sport al comune di Castelldefels dal 1979 al 1983 e vicesindaco dal 1987 al 2003. Fu inoltre eletta deputata alle elezioni del 1984 nel parlamento della Catalogna.\nDopo aver completato gli studi universitari in filologia inglese, insegn\u00f2 alla scuola \"Can Roca i Edumar\" di Castelldefels, alla scuola \"Jacme March\" di Gav\u00e0 e alla scuola \"Torre Barona\" di Castelldefels, di cui fu anche preside.\nPubblic\u00f2 due romanzi in castigliano e gest\u00ec su internet un blog sempre in questa lingua.\n\u00c8 morta nel 2020 all'et\u00e0 di 65 anni, per complicazioni da COVID-19."}
{"id": "8449653", "revid": "111325", "url": "https://it.wikipedia.org/wiki?curid=8449653", "title": "Daikengo, il guardiano dello spazio", "text": ""}
{"id": "8449658", "revid": "599013", "url": "https://it.wikipedia.org/wiki?curid=8449658", "title": "Dar\u00edo Fern\u00e1ndez", "text": "Carriera.\nClub.\nHa giocato nella massima serie dei campionati argentino, cileno, greco, israeliano e cipriota."}
{"id": "8449659", "revid": "228587", "url": "https://it.wikipedia.org/wiki?curid=8449659", "title": "Ante Roguljic", "text": ""}
{"id": "8449660", "revid": "125894385", "url": "https://it.wikipedia.org/wiki?curid=8449660", "title": "Orazio Gnerre", "text": "Biografia.\nCultore di studi umanistici, ha conseguito la maturit\u00e0 classica presso il Liceo \"Pietro Giannone\" di Benevento e la laurea in Lettere Moderne presso l'Universit\u00e0 Federico II di Napoli. Durante la giovent\u00f9, \u00e8 stato fondatore e direttore del settimanale, a tiratura nazionale, \"Ambra. Etica, politica e letteratura\".\nDocente di latino e di lingua e letteratura italiana e dirigente scolastico, ha pubblicato testi di linguistica e di letteratura italiana e latina con le case editrici Mondadori, Mursia, Loffredo, Giunti, Barjes, Cedim. Ha pubblicato articoli con le riviste \"Alla bottega\" di Milano, \"Scuola e didattica\", \"Tuttoscuola\", \"Anno Zero\", \"Fiera Letteraria\" e \"Maia\". Ha curato traduzioni e antologie su numerosi autori letterari come, ad esempio, Gilbert Keith Chesterton, Nikolaj Gogol, Marco Polo. I suoi studi successivi hanno riguardato principalmente la lingua e la cultura latina, la linguistica e la didattica.\nHa fondato la scuola \"Dante Alighieri\" e la scuola \"Europa\" a Benevento. Ha svolto il ruolo di dirigente scolastico presso la scuola \"Federico Torre\" di Benevento, dal 1984 al 1990.\n\u00c8 stato inoltre docente universitario, con un corso su Dante Alighieri tenuto presso l'Istituto Superiore di Scienze Religiose (ISSR) di Benevento. Ha fatto parte del comitato direttivo \"Centro Studi Sannio\".\nAutore di poesie, nel 1964 si classific\u00f2 3\u00b0 al Festival Nazionale di poesia, tenutosi a Roma.\n\u00c8 stato componente del gruppo di lavoro per l'aggiornamento didattico e la sperimentazione presso il Ministero della Pubblica Istruzione. Il 2 giugno 1987 \u00e8 stato insignito dell'Ordine al Merito della Repubblica Italiana con il grado di Ufficiale.\nOrazio Gnerre \u00e8 morto nel 2022, a 96 anni. "}
{"id": "8449662", "revid": "404449", "url": "https://it.wikipedia.org/wiki?curid=8449662", "title": "Gian Paolo Falchi", "text": "Biografia.\nNato a Nuoro nel 1947, di professione ingegnere e membro della Democrazia Cristiana, fu eletto sindaco di Nuoro il 15 aprile 1987 dopo le dimissioni di Giannetto Congeddu e si ritrov\u00f2 ad amministrare in una situazione politica delicata e caratterizzata da continue crisi di governo e trattative per ottenere la maggioranza. Gli anni del mandato Falchi vennero definiti i \u00abtre anni di follia\u00bb.\nLa prima giunta composta da DC, PSI, PSDI, PLI e PRI si dimise il 7 marzo 1988 e si procedette all'elezione di un nuovo sindaco; il 29 aprile l'incarico venne nuovamente affidato a Falchi, il quale tuttavia rassegn\u00f2 le proprie dimissioni il giorno successivo a causa di conflitti interni alla DC. Il 9 maggio successivo il pentapartito affid\u00f2 nuovamente la guida del comune a Falchi, il quale questa volta accett\u00f2, anche se i problemi mai risolti all'interno della coalizione portarono a una nuova caduta dell'amministrazione l'anno successivo. Il 28 febbraio 1989 il sindaco Falchi fu nuovamente rieletto: questa volta la Democrazia Cristiana strinse un'alleanza con il Partito Comunista Italiano e il Partito Sardo d'Azione, per una giunta comunale del tutto inedita a Nuoro. Una nuova crisi portata da una situazione di immobilismo costrinse il sindaco alle dimissioni, che fu sostituito con Antonio Zurru, primo sindaco comunista di Nuoro.\nDal luglio 1992 al dicembre 1993 torn\u00f2 a ricoprire la carica di sindaco dopo le dimissioni di Simonetta Murru. Dopo il 1995 si ritir\u00f2 dalla vita politica attiva, ma continu\u00f2 a seguire le sorti del suo partito iscrivendosi al Centro Cristiano Democratico prima e all'Unione di Centro poi.\nMalato da tempo, mor\u00ec la notte tra il 4 e il 5 settembre all'ospedale San Francesco di Nuoro."}
{"id": "8449667", "revid": "1921140", "url": "https://it.wikipedia.org/wiki?curid=8449667", "title": "Chiesa di Sant'Antonio di Padova (Barcellona Pozzo di Gotto)", "text": ""}
{"id": "8449673", "revid": "33689", "url": "https://it.wikipedia.org/wiki?curid=8449673", "title": "Phantomas 2", "text": ""}
{"id": "8449676", "revid": "404449", "url": "https://it.wikipedia.org/wiki?curid=8449676", "title": "Francesco Zuddas", "text": "Biografia.\nLaureato in giurisprudenza e specializzato in diritto sportivo, fu proprietario di un'azienda che produceva abbigliamento e attrezzature sportive.\nIscritto al Partito Liberale Italiano, fu consigliere comunale a Nuoro e dal 1991 al 1993 ricopr\u00ec la carica di assessore alla cultura nelle due giunte guidate da Simonetta Murru e Gian Paolo Falchi. Il 12 febbraio 1994 venne eletto sindaco di Nuoro, rimanendo in carica fino al 24 aprile 1995.\nAlle elezioni amministrative del 1995, le prime a elezione diretta, venne candidato sindaco per il Polo per le Libert\u00e0 alla guida di una coalizione di centro-destra, ma fu sconfitto al primo turno dal candidato Carlo Forteleoni del centro-sinistra, ottenendo solo il 24,8% delle preferenze; rimase tuttavia in consiglio comunale fino alla fine della consiliatura nel 1999.\nRicoverato all'ospedale San Francesco della citt\u00e0, vi mor\u00ec il 7 dicembre 2011."}
{"id": "8449697", "revid": "404449", "url": "https://it.wikipedia.org/wiki?curid=8449697", "title": "Carlo Forteleoni", "text": "Biografia.\nLaureato in scienze forestali, fu dirigente dell'Ente foreste della provincia di Nuoro e direttore del parco nazionale dell'Asinara. Trascorse alcuni anni in Marocco per conto della FAO, dove studi\u00f2 il fenomeno della desertificazione.\nFu sindaco di Nuoro con i Popolari dal 1995 al 1999, primo sindaco eletto direttamente dai cittadini.\nSposato con Rossella Carboni, fu anche un conoscitore di musica tradizionale e fece parte come membro e come presidente del Coro di Nuoro.\nMor\u00ec dopo una lunga malattia il 26 marzo 2013 a Porto Torres."}
{"id": "8449701", "revid": "120620264", "url": "https://it.wikipedia.org/wiki?curid=8449701", "title": "Shiranui (cacciatorpediniere)", "text": "Lo , in passato reso anche come Shiranuhi, \u00e8 stato un cacciatorpediniere della Marina imperiale giapponese, prima unit\u00e0 della classe Kagero. Fu varato nel giugno 1938 dal cantiere Uraga di Tokyo.\nNave ammiraglia della 18\u00aa Divisione, rimase inquadrato nella 1\u00aa Flotta aerea del viceammiraglio Ch\u016bichi Nagumo dall'attacco di Pearl Harbor fino alla primavera inoltrata del 1942, quando fu distaccato per rafforzare la scorta al convoglio d'invasione per l'atollo di Midway. Inviato a Kiska nelle isole Aleutine, fu gravemente danneggiato da un sommergibile statunitense e rimase in riparazione fino al novembre 1943; rientr\u00f2 in servizio con compiti di difesa del traffico navale dapprima verso la Nuova Guinea, poi tra le isole Curili. A met\u00e0 ottobre 1944 fu fatto confluire con la 5\u00aa Flotta a Coron nelle Filippine e partecip\u00f2 brevemente alla battaglia del Golfo di Leyte. Fu affondato da un attacco aereo il 27 ottobre, mentre si dirigeva a prestare aiuto a un cacciatorpediniere amico.\nCaratteristiche.\nLo \"Shiranui\" presentava una lunghezza fuori tutto di 118,41 metri, una larghezza massima di 10,82 metri e un pescaggio di 3,76 metri, per un dislocamento a pieno carico di tonnellate. L'apparato motore era formato da tre caldaie Kampon, due turbine a ingranaggi a vapore Kampon, due alberi motore con elica: erano erogati \u00a0shp, sufficienti per una velocit\u00e0 massima di 35 nodi (66,5\u00a0km/h); l'autonomia massima era di miglia nautiche alla velocit\u00e0 di crociera di 18 nodi (circa chilometri a 34,2\u00a0km/h). L'armamento era articolato su sei cannoni Type 3 da 127\u00a0mm da 50 calibri (L/50), distribuiti in tre torrette binate (una a prua, due sovrapposte a poppa); otto tubi lanciasiluri da 610\u00a0mm raggruppati in due impianti Type 92 (uno tra i fumaioli, uno a mezzanave) che usavano il siluro Type 93, presente in numero di sedici; due coppie di cannoni contraerei Type 96 da 25\u00a0mm L/60 e due lanciatori Type 94 per bombe di profondit\u00e0, conservate in numero di sedici. Infine erano stati forniti un sonar Type 93 e due paramine. All'entrata in servizio l'equipaggio era formato da 240 uomini.\nImpiego operativo.\nCostruzione.\nIl cacciatorpediniere \"Shiranui\" fu ordinato nell'anno fiscale edito dal governo giapponese nel 1937. La sua chiglia fu impostata nel cantiere navale della ditta Uraga, vicino a Tokyo, il 30 agosto 1937 e il varo avvenne il 28 giugno 1938; fu completato il 20 dicembre 1939. La nave form\u00f2 con il gemello , il e lo (questi ultimi appartenenti alla precedente classe Asashio) la 18\u00aa Divisione cacciatorpediniere, posta alle dipendenze della 2\u00aa Squadriglia della 2\u00aa Flotta. L'unit\u00e0 fu scelta come ammiraglia della divisione e, pertanto, accolse a bordo il comandante capitano di vascello Yoshito Miyasaka con il suo stato maggiore.\n1941-1942.\nPassato al comando del capitano di fregata Shizuo Akazawa, lo \"Shiranui\" salp\u00f2 da Saeki con il resto della divisione d'appartenenza il 18 novembre 1941 e arriv\u00f2 il 22 alla baia di Hitokappu, sull'isola di Etorofu: qui si radun\u00f2 la 1\u00aa Flotta aerea del viceammiraglio Ch\u016bichi Nagumo per effettuare l'attacco di Pearl Harbor. Lo \"Shiranui\" e i gregari rimasero a protezione delle portaerei nel corso dell'andata, delle operazioni aeree e della traversata di ritorno, conclusasi il 24 dicembre a Kure. L'8 gennaio 1942 lo \"Shiranui\" salp\u00f2 alla testa della divisione sempre per scortare le portaerei, questa volta dirette alla grande base di Truk in pieno oceano e raggiunta il 14; da qui la 1\u00aa Flotta aerea al completo salp\u00f2 il 20 e lanci\u00f2 un attacco aereo su Rabaul in Nuova Britannia. Il giorno successivo lo \"Shiranui\" e altri cacciatorpediniere furono distaccati con le portaerei \"Shokaku\" e \"Zuikaku\" che colpirono obiettivi a Lae e Salamaua (21 gennaio) per poi dare copertura aerea allo sbarco a Rabaul e a Kavieng (23 gennaio). Lo \"Shiranui\" e la divisione rientrarono a Truk il 29 ma, due giorni dopo, giunsero notizie di raid aeronavali statunitensi contro le isole Marshall: subito la 1\u00aa Flotta aerea part\u00ec verso est per dare battaglia, ma senza esito. La squadra diresse dunque per le isole Palau, ove si ferm\u00f2 l'8 febbraio per riorganizzarsi; il 19 lo \"Shiranui\" vigil\u00f2 sulle portaerei, impegnate a devastare Darwin in Australia, e poi le riaccompagn\u00f2 alla baia Staring a Celebes, toccata il 21. Le scort\u00f2 pochi giorni dopo nello spostamento a sud dell'isola di Giava per perfezionarne il blocco aeronavale e, il 1\u00ba marzo, affond\u00f2 assieme al \"Kasumi\" un mercantile in fuga. Il 5 marzo, dopo un pesante attacco dei gruppi imbarcati, torn\u00f2 alla baia Staring con le portaerei, dove gett\u00f2 le ancore l'11 marzo. L'equipaggio ebbe accordato un breve riposo prima del coinvolgimento dello \"Shiranui\" e della divisione tutta nell'incursione giapponese nell'Oceano Indiano. La flotta salp\u00f2 il 27 marzo e, nella prima met\u00e0 di aprile, i velivoli giapponesi colpirono duramente Ceylon, ma la Eastern Fleet britannica non si fece vedere in forze, pertanto Nagumo torn\u00f2 indietro.\nIl 23 aprile lo \"Shiranui\" si ferm\u00f2 a Kure, per ricevere riparazioni e manutenzione. Il 21 maggio, di nuovo in efficienza, l'unit\u00e0 part\u00ec con tutta la 2\u00aa Squadriglia per portarsi a Saipan il 25 e prendere in carico un convoglio d'invasione per l'atollo di Midway, indicato come prossimo obiettivo dall'ammiraglio Isoroku Yamamoto: la battaglia a inizio giugno, per\u00f2, fu uno scontro tra sole portaerei vinto dalla United States Navy e l'occupazione dell'atollo fu annullata. Lo \"Shiranui\" ebbe ordine di ripiegare a Truk con la 18\u00aa Divisione, da dove part\u00ec il 17 giugno per scortare, con i gregari, la 7\u00aa Divisione incrociatori (, \"Suzuya\") e una petroliera sino a Kure (23 giugno). Dalla citt\u00e0 lo \"Shiranui\", il \"Kasumi\" e lo \"Arare\" proseguirono per Yokosuka e assunsero la difesa della nave appoggio idrovolanti , che doveva recare rifornimenti a Kiska \u2013 nelle isole Aleutine occidentali, occupata poco dopo la sconfitta a Midway. Le navi arrivarono il 4 luglio e gettarono le ancore dinanzi il porto naturale; furono cos\u00ec un facile bersaglio per il sommergibile , che penetr\u00f2 non visto nella baia il 5 e lanci\u00f2 un fascio di siluri che arrec\u00f2 gravissimi danni. Lo \"Shiranui\" fu quasi spaccato in due poco dietro il fumaiolo anteriore, ma la struttura della nave resse e ci furono solo tre morti; fu giocoforza procedere sul posto con riparazioni sommarie prima che il cacciatorpediniere \"Inazuma\", il 15 agosto, lo prendesse a rimorchio per spostarlo all'isola di Shimushu. Da qui lo \"Shiranui\" fu trainato fino a Maizuru e l\u00ec ormeggiato il 3 settembre: era stato intanto spostato nella riserva. La ricostruzione dur\u00f2 pi\u00f9 di un anno, durante il quale il comando ruot\u00f2 tra diversi ufficiali.\n1943.\nNel corso dei lunghi lavori lo \"Shiranui\" fu dotato di una pi\u00f9 potente contraerea: i due affusti binati con cannoni Type 96 da 25\u00a0mm furono scambiati con altrettante installazioni triple; davanti alla torre di comando, invece, una coppia di Type 96 fu sistemata su una piattaforma appositamente costruita. Fu infine rimossa la torretta sopraelevata con pezzi da 127\u00a0mm per fare posto ad altri due affusti trinati di Type 96, mentre per la lotta antisommergibile la riserva di bombe di profondit\u00e0 crebbe a trentasei e furono aggiunti due lanciatori; al contrario, i paramine furono eliminati. Risale forse a questa occasione anche l'aggiunta di un radar Type 22 per bersagli navali: l'apparato fu posto su una piccola piattaforma ancorata all'albero tripode prodiero, che fu rinforzato e attorno alla cui base fu costruita una piccola camera per gli operatori. Passato al comando del capitano di corvetta Teisabur\u014d Ara il 1\u00ba novembre, riprese servizio due settimane pi\u00f9 tardi e fu assegnato alla debole 9\u00aa Flotta, operante in Nuova Guinea e incaricata di assicurare il flusso di rifornimenti alle forze laggi\u00f9 impegnate. Da allora lo \"Shiranui\" oper\u00f2 prevalentemente sulle rotte che da Saeki, passando per le Palau, avevano il capolinea a Wewak e Hollandia, con saltuarie deviazioni verso l'Isola di Formosa o Kure.\n1944 e l'affondamento.\nIl 1\u00ba marzo 1944, intanto, lo \"Shiranui\" era stato trasferito alla 9\u00aa Divisione, 1\u00aa Squadriglia, alle dipendenze della 5\u00aa Flotta che si occupava delle acque settentrionali dell'Impero giapponese. Arrivato a Kure il 22 marzo dalle isole Palau, lo \"Shiranui\" ebbe notificato che la divisione d'appartenenza era stata ridesignata 18\u00aa, quindi salp\u00f2 il 2 aprile alla volta di Ominato. Qui giunto assunse il ruolo di ammiraglia e imbarc\u00f2 il capitano di vascello Yoshio Inoue, che comandava la divisione; quindi, nelle settimane successive, fu occupato in regolari pattugliamenti e scorte anche a grandi navi da guerra, come gli incrociatori pesanti \"Nachi\" e \"Ashigara\" da Ominato a Kure. All'inizio di agosto fu richiamato a Yokosuka e ne part\u00ec l'11 per difendere gli incrociatori leggeri e \"Kinu\" incaricati di trasportare rinforzi a Chichi-jima. Durante l'estate lo \"Shiranui\" arricch\u00ec la contraerea di bordo con un numero imprecisato di cannoni Type 96 su affusto singolo, quattro secondo una fonte e sette per un'altra; fu anche equipaggiato con un radar radar Type 13 all'albero di maestra, per l'intercettazione aerea.\nIl 14 ottobre scort\u00f2 la 21\u00aa Divisione incrociatori (\"Nachi\", \"Ashigara\") da Kure sino a Coron nelle Filippine, raggiunta il 23 passando per la base militare di Mako nelle isole Pescadores: a Coron si assembl\u00f2 infatti la 5\u00aa Flotta del viceammiraglio Kiyohide Shima, una delle formazioni giapponesi coinvolte nella complessa battaglia del Golfo di Leyte. Nella notte tra il 24 e il 25 lo \"Shiranui\" si spinse con la flotta sino allo Stretto di Surigao, dove gi\u00e0 la squadra del viceammiraglio Sh\u014dji Nishimura era stata annientata; dopo che un siluro aveva colpito l'incrociatore leggero \"Abukuma\", Shima ordin\u00f2 di ripiegare a Coron. Il 26 distacc\u00f2 lo \"Shiranui\" alla ricerca dell'\"Unit\u00e0 da trasporto\", ovvero l'incrociatore \"Kinu\" e il cacciatorpediniere \"Uranami\" che, prima della battaglia, avevano fatto rotta per l'isola di Leyte allo scopo di sbarcarvi rinforzi, per poi riunirsi alla 5\u00aa Flotta: in realt\u00e0 queste due navi erano state gi\u00e0 affondate dai velivoli statunitensi. Lo \"Shiranui\" ricevette pertanto, il 27 ottobre, l'ordine di andare in soccorso del cacciatorpediniere \"Hayashimo\", privo di energia motrice, ma fu localizzato e attaccato da aerei imbarcati del Task Group 77. Col\u00f2 a picco 80 miglia a nord di Iloilo () con tutto l'equipaggio, compreso il capitano di vascello Inoue comandante della 18\u00aa Divisione.\nIl 10 dicembre 1944 lo \"Shiranui\" fu depennato dalla lista del naviglio in servizio con la Marina imperiale."}
{"id": "8449703", "revid": "287204", "url": "https://it.wikipedia.org/wiki?curid=8449703", "title": "Frank Percy Smith", "text": " \nLavor\u00f2 per Charles Urban, col quale fu un pioniere nell'uso del \"time-lapse\" e della microcinematografia.\nBiografia.\nConosciuto come Percy Smith, era figlio di Francis David Smith (1854-1918) e Ada Blaker (1856-?). Nel 1907 spos\u00f2 Kate Louise Ustonson (1881-1959). \nInizi\u00f2 a fotografare i paesaggi naturali che lo circondavano mentre lavorava come impiegato per il British Board of Education. Tuttavia, il suo desiderio di sfruttare le possibilit\u00e0 educative del cinema rest\u00f2 soffocato fino a quando la sua fotografia ravvicinata della lingua di un moscone attir\u00f2 l'attenzione del produttore cinematografico Charles Urban. \nSuccessivamente, Smith realizz\u00f2 le sue prime opere: \"To Demonstrate How Spiders Fly\" (1909) e \"The Acrobatic Fly\" (1910), prima di unirsi alla \"Charles Urban Trading Company\" a tempo pieno. Prima dello scoppio della prima guerra mondiale, diresse pi\u00f9 di cinquanta film sulla natura per la serie \"Urban Sciences\", tra cui il pionieristico film \"stop-motion\" \"The Birth of a Flower\" (1910).\nSmith prest\u00f2 servizio militare, dal 1916 al 1918, nella Royal Navy come fotografo navale, girando vedute aeree dei campi di battaglia per le forze britanniche e realizzando una serie di film che descrivono battaglie attraverso mappe animate, tra cui \"Fight for the Dardanelles\" (1915).\nDopo la guerra lavor\u00f2, a partire dal 1922, per la \"British Instructional Films\" con la serie: \"Secrets of Nature\" e realizz\u00f2 la commedia \"The Bedtime Stories of Archie the Ant\" (1925). Continu\u00f2 a lavorare per la BIF negli anni '30 per la serie \"Secrets of Life\", lasciando la regia di film come \"Magic Myxies\" e \"The World in a Wine-Glass\" (1931) ai suoi colleghi Mary Field e HR Hewer, mentre lui si concentrava sulla fotografia.\nMor\u00ec nella sua casa di Southgate, a Londra, il 24 marzo 1945. La sua morte fu registrata come suicidio per avvelenamento da gas illuminante e fu pubblicata in prima pagina sui tabloid britannici. Come eredit\u00e0, lasci\u00f2 3203 sterline 2 scellini e 6 pence (quasi 140.000 euro attuali)."}
{"id": "8449705", "revid": "120495326", "url": "https://it.wikipedia.org/wiki?curid=8449705", "title": "Diga del Cingino", "text": "La diga di Cingino \u00e8 una diga in muratura a gravit\u00e0 situata nel Comune di Antrona Schieranco, Provincia del Verbano-Cusio-Ossola in Piemonte, Italia. La diga crea il Lago Cingino e fu costruita tra il 1925 e il 1930. Il serbatoio ha una superficie di 0,14 km\u00b2 ed \u00e8 a 2250 m sul livello del mare. \u00c8 uno dei cinque serbatoi all'interno di un complesso idroelettrico nella Valle Antrona."}
{"id": "8449707", "revid": "404449", "url": "https://it.wikipedia.org/wiki?curid=8449707", "title": "Peppino Corrias", "text": "Biografia.\nLavor\u00f2 a Nuoro per il Consorzio agrario provinciale. Politicamente proveniente da Azione Cattolica, ha poi militato nella Democrazia Cristiana, ricoprendo per molti anni la carica di consigliere comunale. Fu assessore alle finanze nella giunta presieduta dal sindaco Gonario Gianoglio e venne poi eletto sindaco di Nuoro nel 1969, rimanendo in carica fino al 1975.\nFu anche membro del consiglio direttivo della Biblioteca comunale Sebastiano Satta e presidente dell'Istituto etnografico nuorese."}
{"id": "8449709", "revid": "767487", "url": "https://it.wikipedia.org/wiki?curid=8449709", "title": "Villa Marchi", "text": "Villa Marchi, anche detta La Nave, o Villa Caciolle, \u00e8 un'antica villa di Firenze. Si trova in via di Caciolle, a cui d\u00e0 il nome, in zona Rifredi, accanto al nuovo cimitero israelitico.\nStoria e descrizione.\n\u00c8 citata in \"I dintorni di Firenze\" di Guido Carocci, secondo cui il nome la Nave \u00e8 dovuto alla forma simile allo scheletro di una nave. \nSecondo Carocci la costruzione \u00e8 precedente al 1427, anno in cui apparteneva a un certo Falarione di Francesco, mentre successivamente divenne parte dei beni posseduti dallo Spedale degli Innocenti, insieme ad altri lungo il torrente Terzolle.\nNel 1531 fu acquistata da Bartolommeo Pedoni, e nel 1553 fu venduta dai suoi eredi a Giovan Battista Cini del gonfalone Unicorno. Nel 1635 fu acquistata da Lorenzo Franceschi, ma nel 1739 il barone Andrea Franceschi la vendette alla famiglia dei Fei. \nNel 1773 fu acquistata da Giuseppe Tosi nella cui famiglia rimase per molto tempo. Secondo Carocci, la cappella fungeva da luogo di sepoltura per la famiglia Tosi, come comunemente accadeva nelle dimore gentilizie. Il Bargellini ricorda come all'interno la villa conservi alcuni soffitti decorati.\nNel 1944 fu acquisita dall'Opera Madonnina del Grappa tramite don Giulio Facibeni, e dal 2008 \u00e8 una casa di accoglienza chiamata Casa Caciolle per detenuti in pene alternative al carcere. La struttura \u00e8 stata rinominata Villa la Nave - Don Danilo Cubattoli detto \"Cuba\" in onore di Danilo Cubattoli, decano dei cappellani delle carceri italiane."}
{"id": "8449713", "revid": "729019", "url": "https://it.wikipedia.org/wiki?curid=8449713", "title": "Arm\u00e9e royale fran\u00e7aise", "text": "L'Arm\u00e9e royale fran\u00e7aise (\"Esercito reale francese\") fu l'esercito francese dal 1652 al 1792 e della Restaurazione sotto i Borbone dal 1815 al 1830 quando Carlo X venne rovesciato dalla rivoluzione di luglio.\nStoria.\nLuigi XIV.\nFormazione di un esercito permanente.\nQuando Luigi XIV sal\u00ec al trono nel 1661 eredit\u00f2 una grande forza scarsamente organizzata di circa 70.000 uomini. Come gli altri eserciti europei dell'epoca era composto da mercenari, unit\u00e0 di guardia, milizie locali e soldati arruolati solo per campagne specifiche e per poi essere sciolto. L'organizzazione militare era carente, la coesione era scarsa, la formazione militare e l'equipaggiamento militare erano spesso insufficienti.\nL'esercito venne riformato dai segretari di Guerra Michael Le Tellier e suo figlio il marchese di Louvois come una forza disciplinata e professionale con un'innovazione militare, ovvero i reggimenti, che divennero permanenti sotto il controllo centrale. Le armi, la promozione, l'addestramento, le uniformi e la struttura militare vennero toccati dalla riforma e l'esercito fu quasi raddoppiato in dimensioni e l'esempio francese venne imitato in tutta Europa ed era considerato il pi\u00f9 grande esercito d'Europa e uno dei pi\u00f9 potenti del mondo.\nOperazioni militari.\nQuando il padre di Luigi, Luigi XIII mor\u00ec, Anna d'Austria, la regina, divenne reggente. Lei e il suo primo ministro, il cardinale Mazzarino, ordinarono l'arresto di alcuni oppositori, procurandosi l'inimicizia di molti nobili e cittadini. Quando si concluse la sanguinosa guerra dei trent'anni in Europa, in cui la Francia si era schierata con i paesi protestanti contro gli Asburgo, scoppi\u00f2 la Fronda e il cardinale fu costretto a fuggire.\nQuando Luigi XIV divenne maggiorenne nel 1652, le rivolte cessarono e Mazzarino ritorn\u00f2 dall'esilio venendo nominato primo ministro per la seconda volta. Il leader della fazione anti-mazariniana, il principe di Cond\u00e9, fugg\u00ec in Spagna, che ben presto, con i realisti britannici, dichiar\u00f2 guerra alla Francia e al suo alleato, il Commonwealth d'Inghilterra di Oliver Cromwell. Al comando del maresciallo Turenne, l'esercito anglo-francese sconfisse quello spagnolo nelle Fiandre, parte delle quali erano di loro propriet\u00e0.\nNel 1660, Luigi spos\u00f2 la principessa spagnola Maria Teresa d'Asburgo. Nel 1667 tent\u00f2 di conquistare i Paesi Bassi spagnoli, sostenendo che fossero un'eredit\u00e0 di Filippo IV di Spagna iniziando un altro conflitto contro la Spagna conosciuta come la guerra di devoluzione. Turenne e Conde, che venne perdonato e pot\u00e9 tornare in Francia, vennero sottoposti al comando dell'esercito francese. Le loro forze conquistarono gran parte dell'attuale Belgio, ma sotto la pressione della Triplice Alleanza, Luigi restitu\u00ec tutte le conquiste francesi nel Trattato di Aquisgrana del 1668 tranne undici citt\u00e0 e le aree circostanti. Lille, Armenti\u00e8res, Bergues e Douai furono essenziali per rafforzare il confine settentrionale della Francia. Tournai, Oudenarde. Courtrai, Veurne, Binche, Charleroi e Ath vennero mantenute per facilitare future offensive, come nella guerra d'Olanda del 1672.\nDal 1672 al 1678, la Francia con la Marine royale combatt\u00e9 contro la Repubblica delle Sette Province Unite con l'Inghilterra e la Royal Navy come alleata fino al 1674. La guerra inizi\u00f2 nel maggio 1672 quando i Paesi Bassi vennero invasi con parte del territorio conquistato, un evento chiamato \"het Rampjaar\" (Anno del disastro). Alla fine di luglio, il fronte si stabilizz\u00f2, grazie all'imperatore Leopoldo I d'Asburgo, al Brandeburgo-Prussia e alla Spagna; questo fu formalizzato nel Trattato dell'Aia del 1673, la Danimarca-Norvegia si un\u00ec alla guerra nel gennaio 1674. Ma dopo la sconfitta e il ritiro inglese dalla guerra, gli eserciti francesi dal 1674 al 1678, con la Svezia rimasta l'unico alleato della Francia, riuscirono ad avanzare nei Paesi Bassi spagnoli e lungo il Reno, sconfiggendo frequentemente le forze nemiche scarsamente coordinate. Alla fine gli alti costi finanziari per sostenere la guerra, con l'imminente rientro dell'Inghilterra nel conflitto con gli olandesi e i loro alleati, convinsero Luigi a trattare con i nemici nonostante la sua vantaggiosa posizione militare. Il conseguente Trattato di Nimega lasci\u00f2 intatta l'Olanda e la Francia generosamente ricompensata con alcune conquiste mantenute a danno degli spagnoli.\nIl famoso ingegnere Vauban progett\u00f2 tante fortificazioni alla moderna durante il regno del Re Sole e supervision\u00f2 la costruzione e il miglioramento delle fortezze nelle Fiandre e in altre parti del Regno.\nNel 1688 Giacomo II d'Inghilterra, venne detronizzato e Guglielmo III d'Orange, vecchio nemico di Luigi, si impadron\u00ec del trono. Giacomo fugg\u00ec in Francia, che utilizz\u00f2 come base per un'invasione dell'Irlanda nel 1690. Dopo che Giacomo II and\u00f2 in esilio a Parigi e il Sacco del Palatinato, scoppi\u00f2 la guerra dei nove anni nel 1689 che mise la Francia contro la Grande Alleanza.\nLa guerra termin\u00f2 senza grosse perdite territoriali per i francesi, e i paesi della Grande Alleanza entrarono di nuovo in guerra nel 1701 con la Guerra di successione spagnola. Dopo i primi successi francesi a Friedlingen e Hochstadt, gli eserciti nemici sotto il duca di Marlborough e il principe Eugenio di Savoia inflissero importanti sconfitte alle truppe francesi a Blenheim, Ramilliese e Oudenarde. In Spagna, le forze spagnole persero Gibilterra. Dopo la disastrosa battaglia di Malplaquet nel 1709, la reputazione del duca croll\u00f2 completamente e, dopo delle dicerie alla corte britannica, venne destituito e sollevato dal comando. La Francia riguadagn\u00f2 prestigio con i marescialli Villars e Vend\u00e8me, ma nonostante una grande vittoria a Denain nel 1712, le forze francesi non riuscirono ad avanzare e la guerra termin\u00f2 nel 1714 con il trattato di Utrecht nel quale i francesi cedettero solamente pochi territori.\nLuigi XV.\nLuigi XV fu l'unico erede di Luigi XIV ancora vivo quando il re mor\u00ec nel 1715. Il suo regno fu pi\u00f9 pacifico di quello del precedente sovrano anche se si verificarono tre guerre importanti che furono la guerra di successione polacca del 1733, quella austriaca, e la guerra dei sette anni. La guerra di successione austriaca inizi\u00f2 quando Maria Teresa d'Austria fu incoronata imperatrice del Sacro Romano Impero nel 1740. Suo padre l'aveva nominata sua erede in quanto era destinata ad essere il suo successore e la maggior parte dei paesi europei accettarono di rispettare i suoi desideri. Tuttavia il nuovo re della Prussia, Federico II, ignor\u00f2 la Prammatica Sanzione e annesse terre dell'Impero.\nLa Gran Bretagna si alline\u00f2 con Maria Teresa, mentre Luigi XV forgi\u00f2 un'alleanza con Federico. Luigi forn\u00ec supporto militare sotto forma di distaccamenti nella Brigata Irlandese armata dalla Francia, a sostegno di Carlo Edoardo Stuart durante l'insurrezione giacobita del 1745. I nemici inizialmente sconfissero i francesi nella battaglia di Dettingen nel 1743, ma ebbe poco effetto sulla guerra. Una serie di vittorie francesi (tra cui il grande trionfo del maresciallo de Saxe a Fontenoy nel 1745) rese possibile la conquista francese di gran parte dei Paesi Bassi austriaci; tuttavia, questo territorio venne restituito all'Austria alla fine della guerra.\nLa situazione dopo la guerra era generalmente la stessa di prima, ma pose le basi per la guerra dei sette anni, scoppiata nel 1756, quando la Prussia e l'Austria tornarono in guerra, questa volta con l'Austria come alleata, mentre la Gran Bretagna e la Prussia rimasero nemici della Francia. Le forze francesi vennero sconfitte nella battaglia di Ro\u00dfbach. Contemporaneamente ai combattimenti nel teatro europeo, i francesi, assieme agli indiani attaccarono gli insediamenti inglesi in Nord America dando inizio alla guerra franco-indiana, che avvenne nel Nord America. Tuttavia, nel 1759, gli inglesi in America passarono all'offensiva e catturarono Quebec, la capitale della Nuova Francia.\nI combattimenti avvennero anche nel subcontinente indiano. Durante la guerra di successione austriaca, vennero conquistati diverse zone in India, che vennero occupate dai britannici nel 1756. La guerra dei sette anni fu persa dai francesi, che cedettero tutte le loro colonie americane col Trattato di Parigi del 1763.\nLuigi XVI.\nQuando le Tredici colonie si ribellarono nel 1775, la Francia inizialmente si limit\u00f2 a supportare i rivoluzionari, ma dopo la vittoria americana nella battaglia di Saratoga del 1777 Luigi XVI autorizz\u00f2 una forza di spedizione del conte di Rochambeau a salpare per l'America che partecip\u00f2 alla battaglia di Yorktown nel 1781, che diede alle colonie l'indipendenza desiderata.\nNel 1780, l'equilibrio politico in Francia venne alterato. L'aristocrazia fu disprezzata sempre di pi\u00f9 dai cittadini del Terzo Stato che affrontarono la carestia nell'inverno del 1788-89 e non godevano di libert\u00e0 politiche. All'inizio del suo regno Luigi aveva ceduto alle pressioni della nobilt\u00e0 che costituiva il Secondo Stato e aveva vietato la promozione a ufficiale dei soldati provenienti dai ranghi inferiori dell'esercito. Gli ufficiali non in servizio non potevano pi\u00f9 aspirare ai ranghi pi\u00f9 alti, ma la disciplina e l'addestramento dei reggimenti ricadevano ancora sulle loro spalle. Alcuni corpi quasi interamente costituiti da ufficiali aristocratici godevano ancora di grande fama, anche se molti ufficiali spesso trascuravano le loro responsabilit\u00e0, trascorrendo pi\u00f9 periodi di congedo come cortigiani nel palazzo di Versailles o nelle loro propriet\u00e0 di campagna.\nMolti soldati simpatizzarono con le masse dalle quali si ispirarono e i disertori crebbero nel 1789. La maggior parte delle Gardes Francaises, il pi\u00f9 grande reggimento della Maison militaire du roi de France e la guarnigione di Parigi rifiutarono di obbedire ai loro ufficiali nelle prime fasi della Rivoluzione francese. Alcune Gardes si unirono alla mafia parigina il 14 luglio 1789 e parteciparono alla presa della Bastiglia, la fortezza simbolo della repressione governativa.\nI poteri di re Luigi erano regolati dall'Assemblea nazionale costituente, che cre\u00f2 la Guardia nazionale, che doveva controbilanciare l'esercito reale, che venne indebolito dal ritiro di molti ufficiali aristocratici. Di fronte alla creazione del Club dei Giacobini, alla perdita di disciplina, dei privilegi degli ufficiali come nobili e alla sfiducia politica, l'esercito non ebbe la forza per resistere ai cambiamenti che seguirono la Rivoluzione e cominci\u00f2 a sciogliersi dopo il giugno 1791 e venne completamente riorganizzato fino al 1792.\nUltimi anni.\nQuando gli eserciti della Sesta coalizione invasero la Francia nel 1814, Napoleone, il cui impero era esteso fino ai confini di Mosca abdic\u00f2. Luigi XVIII divenne sovrano del restaurato Regno di Francia. L'esercito, a eccezione della ricostituzione di diversi reggimenti della \"Maison\" \"militaire du roi\", rimase uguale a quello di dieci anni prima. Tuttavia, quando Napoleone torn\u00f2 dall'esilio nel 1815, l'esercito disert\u00f2 passando dalla sua parte e Luigi fugg\u00ec. Ma l'ex Imperatore dei francesi venne nuovamente sconfitto dalla Settima coalizione a Waterloo e Luigi XVIII si riprese definitivamente il trono. Dopo essersi reso conto che l'esercito non era fedele alla Restaurazione venne sciolto. Al suo posto vennero create delle legioni dipartimentali senza legami con lo stato rivoluzionario dopo il 1792. Vennero nominati ufficiali aristocratici per l'esercito riformato, che vide la propria coesione decadere, come nel 1789. Nel 1823, una forza di spedizione francese invase la Spagna per sostenere il re Ferdinando VII di Spagna minacciato da una rivolta liberale. Nel 1830, il fratello di Luigi XVIII, Carlo X di Francia, che regnava dal 1824 venne spodestato nella rivoluzione di luglio e il cugino del re, il duca di Orl\u00e9ans fu insediato come Luigi Filippo di Francia in quella che teoricamente era una monarchia costituzionale. L'esercito fece parte della Casa di Orl\u00e9ans fino alla Rivoluzione francese del 1848 quando venne istituita l'effimera Seconda Repubblica.\nOrganizzazione.\nUniforme.\nDal 1652 al 1685, i soldati francesi non indossarono un'uniforme specifica. La prima uniforme per l'esercito reale fu progettata nel 1685.\nI reggimenti della \"Maison du Roi\" adottarono l'uniforme nel 1660 sostituendo i talari indossati in precedenza. L'abbigliamento delle \"Gardes fran\u00e7aises\" consisteva di uniformi grigie e rosse con ricami d'argento dopo il 1661, quello della fanteria di linea era scelto dai colonnelli, e variava a seconda del reggimento, solo a partire dal 1670 venne standardizzato. La cavalleria solitamente indossava cappotti e calzoni in pelle lucida fino a quando tutte le unit\u00e0 vennero dotate di un'uniforme blu-grigia nel novembre 1671, ma nel 1680 i dragoni indossavano cappotti con una vasta gamma di colori, mentre l'uniforme delle guardie era blu e quello dei mercenari svizzeri rosso. Ad ogni modo nel 1690, durante la guerra della Grande Alleanza, ogni reggimento aveva un'uniforme. 88 reggimenti sui 102 disponibili indossavano uniformi grigio-rosse. Il primo regolamento che descrisse le uniformi comparve nel 1704. La maggior parte dei granatieri indossava un tricorno anzich\u00e9 un mitra o un berrettone, che comparvero solo dopo il 1770.\nNel XVIII secolo l'abbigliamento dei reggimenti di fanteria venne modificato; i mercenari svizzeri mantennero il cappotto rosso, mentre la cavalleria indossava un'uniforme spesso verde o blu, molto raramente rossa. Il passaggio dalle uniformi bianche, tradizionalmente associate alla fanteria di linea dell'esercito reale, a quelle blu avvenne nel 1793 dopo la cacciata dei Borbone, anche se vennero reintrodotte dopo la Restaurazione e modificate con un aspetto pi\u00f9 moderno, con i pantaloni al posto dei calzoni, sciacc\u00f2 pi\u00f9 alti e i gigli. I cappotti blu vennero introdotti nel 1819.\nArmamento.\nCome la maggior parte degli eserciti europei nel XVII e nel XVIII secolo, l'esercito francese era equipaggiato principalmente con moschetti, ma i fucili divennero in breve tempo l'arma da fuoco pi\u00f9 diffusa. Durante il regno del Re Sole vennero usate le picche assieme alle altre armi menzionate sopra.\nReclutamento.\nLa maggior parte dell'esercito in tempo di pace era costituita da volontari, che venivano selezionati casualmente da ogni provincia, pi\u00f9 precisamente da una regione, fino a quando non si raggiungeva un rango di un determinato reggimento. Il servizio militare potevano essere allungato se i soldati non erano sufficientemente addestrati. La coscrizione si applicava generalmente quando scoppiava la guerra costituendo delle milizie.\nMercenari.\nNel XVII e nel XVIII secolo i mercenari svizzeri vennero impiegati nell'esercito francese, in particolare nelle Guardie svizzere. Durante la rivolta del 10 agosto del 1792 i sostenitori della Rivoluzione francese, compresi i membri della Guardia nazionale non realisti, marciarono verso il Palazzo delle Tuileries. Luigi XVI fugg\u00ec con la sua famiglia, mentre le guardie vennero trucidate dalla folla. Alcune di loro, compreso il comandante, furono catturate, imprigionate e infine ghigliottinate."}
{"id": "8449717", "revid": "1149807", "url": "https://it.wikipedia.org/wiki?curid=8449717", "title": "No Guns Life", "text": " \u00e8 un manga \"seinen\" realizzato da Tasuku Karasuma e pubblicato sulla rivista \"Ultra Jump\" della casa editrice Sh\u016beisha dal 19 settembre 2014 al 18 settembre 2021. \nUn adattamento anime \u00e8 stato prodotto da Madhouse; la prima parte della serie \u00e8 stata trasmessa dal 10 ottobre al 26 dicembre 2019, mentre la seconda parte, prevista per il 9 aprile 2020, \u00e8 stata spostata al settembre dello stesso anno a causa della pandemia di COVID-19. \nTrama.\nIn un mondo devastato dalle guerre vengono creati gli extended, soldati il cui corpo \u00e8 stato fuso con armi biomeccaniche per amplificarne le propriet\u00e0 offensive. \nJuzo Inui, un reduce tornato alla vita civile, incapace di ricordare il proprio passato prima dell'operazione che lo ha reso un extended, vive ai margini della societ\u00e0 occupandosi di crimini in cui sono coinvolti i suoi simili occupando il ruolo del cosiddetto \"Risolutore\". Uno di questi casi riguarda un ragazzo, Tetsuro, in possesso di una tecnologia talmente sconvolgente da poter ribaltare le sorti dell'intero pianeta.\nIn una serie di incontri e scontri, Juzo compone pezzo dopo pezzo i tasselli della sua storia, i sanguinosi quanto misteriosi avvenimenti che la riguardano vengono costantemente insabbiati dalle autorit\u00e0 locali corrotte e dalla Berh\u00fcren (la societ\u00e0 che durante le guerre ha creato e fornito gli Extend all'esercito), che tenta in ogni modo di ostacolare le indagini dell'intrepido investigatore. Dopo aver sconfitto Gondry (un ex extended militare) su mandato dell'EMS, Juzo scopre il vero colpevole del massacro avvenuto dieci anni prima e mentre rischia di soccombere nello scontro con questo nuovo, temibile avversario, Juzo sente risvegliarsi la sua vera forza.\nMedia.\nManga.\nIl manga, scritto e disegnato da Tasuku Karasuma, \u00e8 stato serializzato sulla rivista \"Ultra Jump\" di Sh\u016beisha dal 19 settembre 2014 al 18 settembre 2021. I capitoli sono stati raccolti in tredici volumi \"tank\u014dbon\" pubblicati dal 19 febbraio 2015 al 17 dicembre 2021.\nIn Italia la serie viene pubblicata da Star Comics nella collana \"Point Break\" dal 9 novembre 2016.\nAnime.\nUn adattamento anime \u00e8 stato annunciato nel numero di aprile della rivista \"Ultra Jump\" di Sh\u016beisha il 18 marzo 2019. La serie \u00e8 stata animata da Madhouse, prodotta da Egg Firm e diretta da Naoyuki It\u014d, con Yukie Sugawara che si \u00e8 occupata della sceneggiatura e Masanori Shino del character design. Kenji Kawai ha composto la colonna sonora. Gli sfondi 3DCG sono stati creati da Cyclone Graphics, lo studio che ha anche prodotto l'animazione finale della serie, utilizzando il motore grafico Unreal Engine 4. La serie \u00e8 composta da un totale di 24 episodi, dove la prima met\u00e0 (composta dagli episodi da 1 a 12) \u00e8 stata trasmessa in Giappone dal 10 ottobre al 26 dicembre 2019 su TBS, AT-X, SUN, KBS e BS11, mentre la seconda (contenente gli episodi da 13 a 24) doveva andare in onda dal 9 aprile 2020, ma \u00e8 stata posticipata dal 9 luglio al 24 settembre 2020 per via della pandemia di COVID-19. Nella prima parte, Kenichi Asai ha cantato la sigla d'apertura \"Motor City\" mentre DATS!! quella di chiusura \"Game Over\". Nella seconda parte invece sono stati impiegati i brani \"Chaos Drifters\" di SawanoHiroyuki[nZk]:Jean-Ken Johnny e \"new world\" di THIS IS JAPAN.\nIn Italia la serie \u00e8 stata pubblicata da Dynit sul portale VVVVID in simulcast in versione sottotitolata."}
{"id": "8449718", "revid": "79227", "url": "https://it.wikipedia.org/wiki?curid=8449718", "title": "Le etnee", "text": "Le etnee () \u00e8 il titolo di una tragedia greca di Eschilo, di cui nulla \u00e8 rimasto, se non un frammento dell'opera (ma di incerta attribuzione), un frammento di un riassunto e qualche riferimento in altre opere. Fu composta per celebrare la rifondazione, da parte di Gerone I, della citt\u00e0 di Katane con il nome di Aitna.\nCaratteristiche.\nNulla si sa della trama dell'opera, se non che essa era ambientata in ben cinque localit\u00e0 diverse (cosa assai inconsueta per una tragedia greca, in aperto contrasto con le cosiddette unit\u00e0 aristoteliche). La prima parte dell'opera era infatti ambientata ad Aitna, la seconda a Xuthia (mitica citt\u00e0 dell'eroe eponimo Xuto), la terza nuovamente ad Aitna, mentre il resto dell'opera era ambientato dapprima a Leontini, poi a Siracusa, infine sul colle Temenite.\nCommento.\nTra il 476 e il 475 a.C., Gerone opera, come gi\u00e0 Gelone, un intenso programma di redistribuzione demografica, come attesta Diodoro (XI, 49):\nLa rifondazione di Katane \u00e8 oggetto, oltre che delle \"Etnee\", anche della celebrazione di Pindaro (\"Pitica\" 1, 58-70). In essa, Gerone \u00e8 proclamato cittadino etneo e a Dinomene, figlio di Gerone, viene attribuito il titolo di re (\u03b2\u03b1\u03c3\u03b9\u03bb\u03b5\u03cd\u03c2, \"basil\u00e9us\") di Aitna. Sembra che la propaganda dinomenide tendesse ad appropriarsi di tradizioni sia sicule sia euboiche. Sicule, perch\u00e9, nelle \"Etnee\", Siracusa \u00e8 presentata come grande fattore di ellenizzazione del mondo indigeno isolano, ad esempio nel caso dell'appropriazione dei culti legati ai Palici, che significa una \"depauperizzazione di tutte le tradizioni connotanti identit\u00e0 anelleniche\". Euboiche, perch\u00e9 Eschilo dipinge la \"polis\" aretusea che si ricollega alle tradizioni fondative delle \"poleis\" ioniche.\nL'operazione di redistribuzione demografica \u00e8 favorita da una eruzione dell'Etna, che sia Pindaro che \"Le etnee\" menzionano."}
{"id": "8449721", "revid": "729019", "url": "https://it.wikipedia.org/wiki?curid=8449721", "title": "Polizia federale (Belgio)", "text": "La Polizia federale belga (olandese: \"Federale Politie\"; francese: \"Police F\u00e9d\u00e9rale\", tedesco: \"F\u00f6derale Polizei\"), \u00e8 la polizia nazionale del Regno del Belgio. Svolge operazioni di polizia amministrativa e giudiziaria, specializzata e sovranazionale, e supporta servizi e unit\u00e0 di polizia sia locali che federali. La polizia federale ha circa 12.300 impiegati tra ufficiali e personale civile.\nOrganizzazione.\nLa polizia federale \u00e8 comandata dal commissario generale (CG) Marc De Mesmaeker. \u00c8 responsabile dell'ufficio del commissario generale, che comprende tre direzioni generali: la direzione generale della polizia amministrativa (DGA), la direzione generale della polizia giudiziaria (DGJ) e la direzione generale delle risorse e delle informazioni (DGR). Ogni direzione generale \u00e8 guidata da un direttore generale (DG), che detiene anche il grado di commissario capo.\nEquipaggiamento.\nArmi.\nTali armi elencate sono utilizzate per equipaggiare gli ufficiali ordinari. La possibilit\u00e0 delle unit\u00e0 speciali della polizia federale di ottenere altri armamenti, inclusi fucili, mitragliatrici, lanciagranate e fucili di precisione, dipende dalla situazione riscontrata."}
{"id": "8449724", "revid": "1314312", "url": "https://it.wikipedia.org/wiki?curid=8449724", "title": "Polizia federale belga", "text": ""}
{"id": "8449725", "revid": "1314312", "url": "https://it.wikipedia.org/wiki?curid=8449725", "title": "Polizia federale del Belgio", "text": ""}
{"id": "8449729", "revid": "31886", "url": "https://it.wikipedia.org/wiki?curid=8449729", "title": "Episodi di Come un delfino (seconda stagione)", "text": "La seconda stagione della serie televisiva Come un delfino, composta da 4 episodi, \u00e8 stata trasmessa dal 15 maggio al 5 giugno 2013 su Canale 5 in quattro serate.\nPuntata 1.\nTrama.\nSono gi\u00e0 passati 6 mesi da quando Alessandro e i Ragazzi del Sole hanno vinto gli assoluti, e ora Alessandro si prepara a coronare il suo grande sogno: participare ai mondiali di nuoto e vincere l'oro. Durante la gara a Malta, nonostante la sua prestazione poco brillante ai 100 metri delfino, ottiene la qualificazione ai mondiali, ricevendo i complimenti di Ernesto, il suo ex allenatore, colui che gli insegn\u00f2 a nuotare. \nAlessandro torna in Sicilia, e si ricongiunge ai suoi ragazzi, infatti Nasca, Bernardo e Andrea continuano ad allenarsi sotto la supervisione di Nico, il quale, dopo il tentato omicidio a opera di Ciro, non si \u00e8 ancora ripreso, infatti fatica a camminare, necessita delle stampelle, inoltre sta perdendo la sensibilit\u00e0 alle gambe. Gli Scalese sono ancora dell'intento di distruggere i Ragazzi del Sole, specialmente ora che Ciro \u00e8 in prigione per il tentato omicidio di Nico, il quale riusc\u00ec a salvare don Luca. Quest'ultimo intanto \u00e8 a Roma con Giula, proprio l\u00ec hanno appena aperto un'altra casa-famiglia. La piscina \u00e8 stata ristrutturata, e alla vigilia dell'inaugurazione, Alessandro va l\u00ec, conoscendo Anna, giornalista che lavora alla \"Citt\u00e0 di Roma\", la quale deve scrivere un pezzo sulla piscina. Nazi, che si stava occupando della manutenzione della piscina, viene ucciso da un uomo, il quale fa saltare in aria tutto l'impianto.\nOltre alla perdita del loro amico, i Ragazzi del Sole hanno perso la possibilit\u00e0 di allenarsi nella loro piscina, che ora \u00e8 inagibile. Anna, molto colpita dalla tragedia a cui ha assistito, vorrebbe scrivere un servizio sull'accaduto, ma il suo caporedattore, nonch\u00e9 fidanzato, Manolo, non autorizza questa sua iniziativa non ritenendo che un articolo contro la mafia sia adatto al loro giornale. Il responsabile \u00e8 Vito, \u00e8 stato Totuccio Scalese (il padre di Ciro) a incaricarlo di distruggere la piscina, inoltre Sergio lo uccide facendolo passare per un suicidio, cos\u00ec la colpa dell'accaduto ricade solo su Vito mentre gli Scalese non lasciano tracce del loro coinvolgimento, bench\u00e9 tutti siano gi\u00e0 consapevoli che sono loro gli autori del crimine. Il processo contro Ciro \u00e8 alle porte, don Luca \u00e8 pronto a testimoniare personalmente, infatti l'ultima cosa che vuole e che sia Nico a testimoniare, almeno per evitare che diventi un bersaglio degli Scalese.\nNico va da Sergio per affrontarlo, ma dato che non riesce a difendersi a causa delle sue brutte condizioni fisiche, Sergio lo spinge per terra. Poi interviene Alessandro che aggredisce Sergio, il quale gli punta contro un coltello, ma Alessandro non si lascia intimorire, promettendogli che ricostruir\u00e0 la piscina. Totuccio comprende che la situazione per gli Scalese non si sta mettendo bene, Nazi \u00e8 morto solo per errore e ci\u00f2 ha complicato la situazione, Totuccio ha capito che il loro principale nemico \u00e8 Alessandro, soprattutto ci\u00f2 che lui rappresenta infatti Totuccio afferma che \u00abLe bandiere non si possono distruggere per\u00f2 si possono infangare\u00bb.\nDon Luca \u00e8 convinto che la Sicilia al momento \u00e8 troppo pericolosa per Nico, Nasca, Andrea a Bernardo, quindi decide di portarli a Roma nella nuova casa-famiglia da lui fondata, per\u00f2 ormai tutti e quattro hanno scontato la loro pena, in effetti non sono pi\u00f9 tenuti a rimanere nella casa-famiglia, la realt\u00e0 dei fatti \u00e8 che non andranno mai a Roma senza un incentivo. Dato che Vanni ha assunto la gestione della prestigiosa societ\u00e0 sportiva del nuoto \"Taurus\" gli telefona proponendogli di farsi tesserare nella sua associazione. Vanni sarebbe felicissimo di avere il suo ex protetto nella sua societ\u00e0, anche se Alessandro impone che la Taurus debba tesserare anche i Ragazzi del Sole. Anche se Vanni ha delle riserve, dato che li considera solo dei delinquenti, accetta dato che ci tiene a tesserare Alessandro, specialmente dopo che lui gli mente facendogli credere che altre societ\u00e0 sportive intendevano tesserarli.\nI Ragazzi del Sole si rifiutano di lasciare la Sicilia ritenendolo un gesto da vigliacchi, ma poi accettano, dato che la Taurus li far\u00e0 diventare dei nuotatori professionisti, cos\u00ec potranno ricostruire la piscina, inoltre a Roma c'\u00e8 uno specialista che si occuper\u00e0 delle condizioni fisiche di Nico. Arrivati a Roma, trovano ad accoglierli Rocco, il quale \u00e8 stato rilasciato dopo aver scontato la sua pena. Alessandro conosce Enrico Rinaldi, sar\u00e0 il suo allenatore alla Taurus, nonch\u00e9 nuovo allenatore di Rocco, Nico, Nasca, Andrea e Bernardo, \u00e8 da tutti ritenuto un grande allenatore, molti dei suoi atleti sono diventati dei campioni, ma Alessandro non si fida molto di lui, avendo capito che per Rinaldi conta solo la mera vittoria, infatti il suo obbiettivo \u00e8 quello di creare una squadra che possa vincere l'imminente gara di nuoto italiana, ovvero il prestigioso torneo a squadre. Vanni mette in chiaro che gli atleti di Alessandro dovranno comportarsi bene, dato che i loro nuovi compagni di squadra appartengono a famiglie dell'alta societ\u00e0.\nL'inizio alla Taurus non \u00e8 dei migliori, i ragazzi stringono velocemente amicizia con il nuotatore Simone, ma in breve si guadagnano l'antipatia di Giacomo e Marco, invidiosi di loro dato che li avevano battuti agli assoluti. Alessandro invece andr\u00e0 a vivere in un alloggio dell'impianto sportivo della Taurus. Nella squadra femminile della Taurus c'\u00e8 anche Irene, \u00e8 da un po' che lei e Andrea si sono persi di vista, lui vorrebbe riconquistarla, ma Irene (pur amandolo) preferisce rimanere solo sua amica, pensando alla loro come una semplice storia estiva. Nella squadra femminile ci sono anche Lucia e Marina, quest'ultima \u00e8 attratta da Nasca, il quale in effetti non \u00e8 indifferente alla sua bellezza. Nico e i suoi amici si mettono a fare a pugni con i loro nuovi compagni di squadra quando Marco si rifiuta di pagare i 300 euro che aveva scommesso dopo aver perso contro Rocco durante la vasca, Rocco senza volerlo colpisce Simone con una gomitata rischiando di rompergli il naso. Don Luca cerca di convincerli a non cedere a inutili provocazioni, comunque Vanni e Rinaldi preferiscono non tesserare ufficialmente i Ragazzi del Sole, almeno per il momento.\nSergio su richiesta di Totuccio, va a Roma e paga un debito che Vanni aveva contratto con un usuraio, ma ora Vanni \u00e8 in debito con gli Scalese e dovr\u00e0 fare ci\u00f2 che gli imporranno. Sergio con la SIM card di Giusy, telefona a Nico e gli d\u00e0 appuntamento. Sergio vuole assicurarsi che Nico non dia la sua testimonianza durante il processo, con la promessa che gli Scalese gli concederanno un'altra possibilit\u00e0, ma Nico non vuole pi\u00f9 avere niente a che fare con loro. Rocco si scusa con Simone, il quale lo perdona, intanto la Taurus ufficializza l'ingresso di Alessandro nella loro associazione con una conferenza stampa, ma Sergio paga un giornalista affinch\u00e9 con le sue domande possa far passare i Ragazzi del Sole per dei criminali, ma Anna (dato che non ha potuto scrivere l'articolo) con le sue domande permette ad Alessandro di accusare gli Scalese della morte di Nazi e del sabotaggio della piscina. Durante il buffet, Nasca e Marina fanno amicizia, mentre Giacomo e Marco gettano in piscina Nico, il quale, non riuscendo a nuotare, viene salvato da Lucia. In un primo momento Nico, sentendosi umiliato, la tratta con ostilit\u00e0, ma poi la ringrazia teneramente, sembra che i due inizino a provare dei sentimenti l'uno per l'altra.\nSimone informa Nasca che una ragazza di nome Anita \u00e8 venuta alla Taurus a cercarlo. Non appena sente quel nome, Nasca inizia ad agitarsi, infatti \u00e8 la ragazza che stupr\u00f2 anni prima. Anita vorrebbe dei soldi dato che lei e il suo compagno vogliono lasciare l'Italia. Anita gli rivela di aver avuto una bambina da lui, Nasca scopre cos\u00ec di essere padre, si chiama Alice, purtroppo Anita non riusciva ad amarla e l'ha data in adozione. Marina, vedendo Nasca litigare con Anita, capisce che lui l'ha stuprata, anche prima Marco aveva sparso la voce che tra i nuovi atleti ce ne fosse uno con precedenti per abuso sessuale, e adesso Marina non vuole pi\u00f9 vederlo. Rinaldi fa assumere degli integratori ai suoi atleti, poi Rocco inizia ad agitarsi, Alessandro lo aiuta a calmarsi, ma quando il ragazzo si allena in piscina con lo stile dorso, inizia a sentirsi debole, tanto da uscire dalla piscina, infine perde i sensi e cade sbattendo la testa contro un gradino.\nPuntata 2.\nTrama.\nRocco \u00e8 stato ricoverato in ospedale, non si \u00e8 pi\u00f9 risvegliato dopo il trauma cranico, il medico non ha ancora capito quale sia stata la causa dello svenimento, l'esame tossicologico ha dato esiti negativi, inoltre esclude che gli psicofarmaci che Rocco assumeva possano essere la causa di quello che \u00e8 successo. Alessandro porta Nico in una clinica, il medico dopo averlo visitato, tramite la TAC delle radiografie scopre che uno dei proiettili con cui Ciro gli aveva sparato ha staccato una scheggia ossea formando cos\u00ec un meniscoide che, ingigantendosi sempre di pi\u00f9, gli sta lesionando il midollo. Nico in effetti sente spesso le dita intorpidite, si era anche procurato una ferita al piede senza nemmeno rendersene conto dato che sta perdendo la sensibilit\u00e0. A breve diventer\u00e0 un tetraparaplegico, solo intervenendo con una sonda intraspinale potr\u00e0 riprendere a camminare, l'intervento ha alte probabilit\u00e0 di successo, ma \u00e8 troppo costoso, gli verr\u00e0 a costare 50.000 euro. Purtroppo Nico non ha molto tempo per rimandare l'operazione.\nVanni \u00e8 costretto a dare agli Scalese la lista dei medici che lavorano alla commissione antidoping, tra l'altro suggerisce di fare pressioni proprio sul dottor Maffei, il quale ha la passione per le corse di cavalli, e a quanto pare si \u00e8 indebitato per colpa delle scommesse. C'\u00e8 un torneo di nuoto, e Alessandro intende parteciparvi dato che per il campione c'\u00e8 un premio in denaro di 25.000 euro, basterebbe per dare un anticipo per l'operazione di Nico. Si viene a creare un piccolo diverbio tra Vanni e Rinaldi, infatti quest'ultimo con delle velate allusioni gli confessa di essere gi\u00e0 a conoscenza del fatto che si era indebitato avendo fatto cattivi investimenti con il denaro della Taurus. Vanni non accettando il suo atteggiamento di superiorit\u00e0, lo mette al corrente del fatto che ci sono alcune voci su di lui, c'\u00e8 chi ipotizza che Rinaldi dia sostanze dopanti ai suoi atleti, ed \u00e8 per questo che loro vincono sempre. Vanni ipotizza che sono state proprio quelle sostanze che hanno indebolito Rocco, portandolo in coma. \nMarco \u00e8 invidioso di Bernardo, il quale \u00e8 entrato nelle grazie di Rinaldi, infatti quest'ultimo lo ritiene un atleta molto pi\u00f9 talentuoso rispetto ai suoi amici, tra l'altro sembra che Sciacca, il padre di Bernardo, pur di favorire suo figlio, sia anche disposto a donare dei soldi alla Taurus, di conseguenza Vanni e Rinaldi decidono di tesserare Bernardo. Marco non accetta che Bernardo lo metta in ombra, per lui \u00e8 fondamentale diventare un grande nuotatore per compiacere sua madre Chiara, \u00e8 lei che ha sempre spinto suo figlio verso il nuoto agonistico, Chiara \u00e8 l'amministratrice di una grande societ\u00e0, quando era giovane era una brava nuotatrice ma non riusc\u00ec mai ad avere successo, \u00e8 lei che sovvenziona la Taurus nella speranza che Marco possa diventare un campione.\nNasca confessa a Marina di aver stuprato Anita, la loro era una storia estiva, ma Nasca si era innamorato di lei, ma Anita aveva diciso di lasciarlo. Nasca era distrutto, si ubriac\u00f2 e la violent\u00f2, cosa che ora rimpiange amaramente, ora per\u00f2 \u00e8 un ragazzo migliore e ci\u00f2 che veramente vuole \u00e8 essere giudicato per la persona che \u00e8 adesso, e non per gli sbagli commessi in passato. Nasca riesce a trovare l'orfanotrofio dove vive Alice, ma la direttrice non gli permette di avvicinarsi alla bambina dato che non \u00e8 autorizzato, dunque Nasca inizia a vederla di nascosto, facendo amicizia con lei, ma senza rivelarle di essere suo padre. Irene ha capito che Marina si sta innamorando di Nasca, quindi la mette in guardia, ammettendo di aver sempre saputo dei suoi precedenti di abuso sessuale, non ha voluto dirglielo per non umiliare Nasca, infatti Irene afferma che, bench\u00e9 nel profondo sia un bravo ragazzo, non riesce a gestire i suoi impulsi. Per\u00f2 Marina decide di dare a Nasca un'altra possibilit\u00e0, dicendogli che sarebbe felice di frequentarlo.\nDon Luca va a trovare Ciro in prigione provando a convincerlo a dichiararsi colpevole, cos\u00ec sconter\u00e0 solo 3 anni di prigione, ma Ciro con arroganza \u00e8 pronto ad affrontare il processo perch\u00e9 \u00e8 convinto che la passer\u00e0 liscia. Manolo d\u00e0 buca ad Anna la quale si ritrova a festeggiare il suo compleanno da sola, ma Alessandro la invita alla casa-famiglia e i due passano la serata insieme a Spartaco, Giulia, Nasca, Simone, Nico, Andrea, Bernardo e don Luca, inoltre fanno ad Anna una bellissima sorpresa, infatti le hanno persino preparato una torta. Alessandro riaccompagna Anna a casa sua, e lei lo bacia, sotto lo sguardo di Manolo, il quale, per meschinit\u00e0, mette mano sull'articolo che Anna aveva fatto sulla casa-famiglia, trasformandolo in un articolo scandalistico con una versione distorta della verit\u00e0. Anna, dopo che l'articolo viene pubblicato, si arrabbia ferocemente con Manolo, il quale le confessa di averla vista baciare Alessandro, infine Anna si licenzia e decide di porre fine alla loro relazione avendo capito che Manolo \u00e8 solo una persona priva di morale.\nNico viene invitato da Sergio nell'albergo che Totuccio ha comprato, informandolo che \u00e8 a conoscenza delle sue pessime condizioni fisiche, ma gli Scalese si offrono di pagargli l'intervento medico in cambio del suo silenzio al processo di Ciro. Lucia, dopo aver saputo della prognosi medica di Nico, gli regala la vecchia sedia a rotelle di sua nonna; Nico si sente umiliato per il suo gesto, a quel punto Lucia lo accusa di usare il suo cinismo solo per allontanare gli altri. Nico per la prima volta esprime tutto il dolore che ha sempre represso, confessando a Lucia di aver amato Ciro come un fratello maggiore, e lui dopo averlo illuso con false promesse gli ha sparato. Lucia si scusa con lui dato che non intendeva offenderlo, infine i due si scambiano un tenero bacio.\n\u00c8 arrivato il giorno della gara di nuoto, ma ad Alessandro viene vietata la partecipazione, a quanto pare \u00e8 stato risultato positivo il test antidoping nella gara di Malta, quindi sar\u00e0 esonerato dal nuoto agonistico e verr\u00e0 sottoposto a un'inchiesta. Alla luce di quello che \u00e8 successo, oltre al fatto che la reputazione di Alessandro \u00e8 stata compromessa dall'articolo pubblicato da Manolo, lui rischia la squalifica dai mondiali. Intanto Andrea sorprende Irene insieme a Rinaldi, quest'ultimo la riaccompagna a casa e Andrea li segue, e con le lacrime agli occhi pretende da Irene delle spiegazioni. Irene ammette di amare Rinaldi, infatti sono amanti, mentre per Andrea nutre solo amicizia. Andrea per\u00f2 \u00e8 convinto che Irene non \u00e8 veramente innamorata di Rinaldi perch\u00e9 da quanto sta insieme a lui non \u00e8 pi\u00f9 felice.\nIrene mette Rinaldi al corrente di ci\u00f2 che Andrea ha scoperto, sebbene abbia promesso di non farne parola. Rinaldi non prende molto sul serio la cosa, addirittura accusa Irene di voler approfittare dell'accaduto per rendere pubblica la loro relazione. Irene \u00e8 piuttosto seccata nel constatare con quanta freddezza e distacco lui affronta la cosa. Nasca e Andrea trovano fastidioso il fatto che Rinaldi sia gentile solo con Bernardo, inoltre Giacomo si diverte a provocare Marco dato che c'\u00e8 l'effettiva possobilit\u00e0 che Rinaldi possa non convocarlo per il torneo a squadre favorendo invece Bernardo. Alessandro va al centro antidoping insieme a Vanni, per assistere al test di revisione del campione di urine che aveva riscontrato la presenza di sostanze dopanti. A fare il test \u00e8 Maffei, il quale afferma che risulta positivo alla noradrenalina. Vanni porta via Alessandro dal laboratorio dato che stava per aggredire Maffei dopo che quest'ultimo lo aveva accusato di essere una persona disonesta.\nL'immagine di Alessandro come atleta ormai \u00e8 rovinata, alcuni addirittura pensano che sia stata merito del doping la vittoria agli assoluti. Don Luca ha capito che qualcuno ha manomesso quel test delle urine, qualcuno con molto denaro e potere, e infatti ritengono che solo gli Scalese possono aver architettato un piano del genere. Infatti Sergio paga profumatamente Maffei per la sua collaborazione. Giacomo, in piscina, provoca Nico, Nasca e Andrea leggendo l'articolo che hanno scritto su Alessandro, tanto che alla fine Nasca e Andrea si mettono a fare a pugni con Giacomo e Marco, sotto lo sguardo di Alessandro il quale comprende che questa situazione si sta ripercuotendo anche sui suoi atleti. Gli amici di Bernardo non trovano giusto che lui non abbia nemmeno tentato di difendere Alessandro, tra l'altro diversamente da loro, lui non crede cecamente nell'integrit\u00e0 di Alessandro, infatti ha deciso di lasciare la casa-famiglia dato che gli \u00e8 stato offerto un alloggio nell'impianto della Taurus, tra l'altro Bernardo \u00e8 un ragazzo di buona famiglia, \u00e8 sempre stato diverso dagli altri ragazzi della casa-famiglia, a lui interessa solo diventare un grande nuotatore. Alessandro non gli porta rancore augurandogli il meglio.\nAlessandro, dopo aver saputo che Sergio aveva tentato di convincere Nico a non testimoniare al processo, va da Sergio intimandogli di non avvicinarsi mai pi\u00f9 a Nico. Sergio gli presenta Totuccio il quale gli rivela che conosceva Alessandro quando era ancora un bambino, e conosceva anche suo padre. Totuccio gli fa tenere presente che se lo volesse potrebbe far cadere le accuse sul doping, ma Alessandro non intende scendere a patti con lui. Dato che Anna ormai non ha pi\u00f9 un lavoro, decide di aiutare Alessandro per scoprire come hanno fatto gli Scalese a manomettere il test antidoping. Gli Scalese costringono Vanni a portare a termine la seconda parte del loro piano per distruggere la reputazione di Alessandro, e dunque, malvolentieri, Vanni chiede aiuto a Rinaldi.\nBernardo ormai ha praticamente chiuso i ponti con i suoi ex amici, per lui conta solo il nuoto, infatti non \u00e8 pi\u00f9 andato a trovare Rocco in ospedale. Quando Bernardo lascia la palestra per uscire con suo padre, si accorge di aver dimenticato il cellulare nello spogliatoio quindi ritorna in palestra a riprenderlo e, senza volerlo, osserva Rinaldi mettere dei flaconi nell'armadietto di Alessandro su richiesta di Vanni. Rinaldi \u00e8 all'oscuro del fatto che Vanni collabora con gli Scalese, ma ha capito che \u00e8 solo su richiesta di terzi che si sta impegnando a rovinare Alessandro.\nComunque Vanni, non potendo permettere che gli Scalese la passino liscia, usa una cabina telefonica per mandare una telefonata anonima alla polizia, avvisandoli che gli Scalese tenteranno di uccidere don Luca. Proprio mentre don Luca si mette alla guida della sua auto, facendo partire il motore, fa azionare la bomba che gli Scalese avevano montato sull'auto, e lui muore nell'esplosione.\nPuntata 3.\nTrama.\nAlessandro, Giulia, Spartaco e i ragazzi della casa-famiglia sono distrutti per la perdita di don Luca, la polizia non d\u00e0 nemmeno il tempo ai suoi amici di identificare il cadavere. Adesso Nico rappresenta l'unica possibilit\u00e0 per vincere il processo contro Ciro, il suo avvocato vuole chiamare Nico a deporre come testimone a discarico. La polizia perquisisce l'alloggio di Alessandro nella sede della Taurus e anche il suo armadietto trovando dei flaconi (posizionati da Rinaldi) con dentro delle sostanze dopanti. A quel punto Vanni mette al corrente la polizia dello stato di salute di Rocco, il quale \u00e8 ancora in coma, proprio nella speranza che la polizia identifichi in Alessandro il colpevole di ci\u00f2 che \u00e8 accaduto a Rocco.\nLa polizia parla con il medico curante di Rocco, che conferma che la sostanza trovata nel corpo di Rocco, \u00e8 la stessa che \u00e8 stata trovata nell'armadietto di Alessandro: in dosi moderate non \u00e8 pericolosa, ma Rocco assumeva anche degli psicofarmaci, che hanno reagito con la sostanza, indebolendolo.\nAlessandro, Spartaco, Giulia, Anna, Vanni, Nico, Simone, Irane, Lucia, Andrea e Nasca organizzano una veglia funebre in memoria di don Luca, alla quale prendono parte anche Sciacca e Bernardo, quest'ultimo mette da parte almeno per il momento le sue divergenze con i suoi amici. Proprio in quel momento arriva la polizia che arresta Alessandro con l'accusa di detenzione e spaccio di sostanze stupefacenti. La polizia vuole incriminarlo accusandolo di aver dato lui a Rocco le sostanze dopanti che lo hanno portato al coma. Sciacca decide di prendere le sue difese come avvocato, Alessandro cerca di far capire alla polizia che sono stati sicuramente gli Scalese a organizzare tutto quanto per incastrarlo e diffamarlo, purtroppo per\u00f2 non ha le prove per dimostrarlo. Sciacca fa richiedere un test del DNA cos\u00ec almeno Alessandro potr\u00e0 dimostrare che le urine su cui \u00e8 stato fatto il test nella gara di Malta, non sono le sue.\nLe autorit\u00e0 lo condannano al carcere, quindi almeno per il momento Alessandro dovr\u00e0 rimanere in prigione, finendo proprio nello stesso carcere dove anche Ciro \u00e8 rinchiuso. Mentre Alessandro \u00e8 in bagno, Ciro lo aggredisce, picchiandolo violentemente, facendogli una terribile rivelazione: suo padre era stato ucciso da Totuccio, si rifiutava di pagargli il pizzo, quindi lo fece affogare mentre la sua barca affond\u00f2. Vanni viene costretto da Totuccio a cacciare via dalla Taurus Andrea e Nasca, ma sapendo che se lo facesse poi verrebbe giudicato male da tutti, autorizza Rinaldi a essere crudele e meschino con entrambi, in modo tale che siano loro a decidere di andarsene.\nBernardo \u00e8 ben consapevole che Alessandro \u00e8 innocente, avendo visto Rinaldi mettere quei flaconi nell'armadietto di Alessandro, ma non ha il coraggio di dirlo a suo padre, perch\u00e9 non vuole perdere il posto in squadra, vedendo in Rinaldi l'unica speranza di diventare un grande nuotatore. Nasca e Andrea vengono presi di mira da Marco e Giacomo, come se non bastasse Rinaldi si diverte a dare il tormento a entrambi, proprio come Vanni gli aveva ordinato. Nasca continua a prendere il pulman per andare a trovare Alice all'orfanotrofio, venendo seguito da Marina, la quale era incuriosita dal suo comportamento, e con tenerezza lo guarda da lontano mentre parla con Alice.\nNasca confessa a Spartaco di avere avuto una figlia da Anita, purtroppo non la vedr\u00e0 pi\u00f9 dato che le hanno trovato una famiglia pronta ad adottarla. Nasca trova ingiusto che non possa essere lui a prendersene cura dato che \u00e8 suo padre. Spartaco gli fa tenere presente che lui ha un'accusa per stupro, non potrebbe mai avere la custodia di un minore. Sono passati 5 anni da quando Nasca ha commesso quel crimine, e non trova giusto che debba ancora pagare, Spartaco per\u00f2 rievoca il ricordo di suo figlio, lui era un delinquente ed \u00e8 morto dopo aver passato anni a vivere come un vegetale dopo che lo gettarono via da un'auto in corsa a causa di un regolamento di conti; Spartaco spiega a Nasca che la vita semplicemente non \u00e8 giusta.\nAnna va da Maffei facendogli una serie di domande scomode sulla possibilit\u00e0 che i test antidoping possano dare esiti falsi, che lo mettono visibilmente a disagio, poi chiede aiuto a suo padre, direttore di un quotidiano molto importante, che le d\u00e0 un lavoro in redazione, e tramite le loro risorse trovano molto materiale compromettente pubblicando un pezzo in prima pagina contro la famiglia Scalese. Alessandro esce di prigione, in attesa che si svolga il suo processo, poi va a trovare Rocco in ospedale, le sue condizioni sono stabili, ma non si risveglia, e i medici non sanno quando ci\u00f2 avverr\u00e0.\n\u00c8 arrivato il giorno del processo di Ciro, e Nico viene chiamato a deporre, dichiarando il falso, affermando che Ciro indossava un casco quando gli spar\u00f2, quindi non potrebbe riconoscerlo o identificarlo. Il processo sembra svolgersi a favore di Ciro, fino a quando, con lo stupore generale di tutti, non appare don Luca, che al banco dei testimoni, conferma che Ciro spar\u00f2 a Nico, quindi il giudice dispone l'aggiornamento dell'udienza, e dunque Ciro torner\u00e0 in prigione. Ciro \u00e8 fuori di s\u00e9 dalla rabbia, e promette a don Luca che prima o poi lo uccider\u00e0. Gli amici di don Luca e i ragazzi della casa-famiglia sono felicissimi di poterlo riabbracciare, la polizia aveva organizzato questo piano dopo aver ricevuto la telefonata anonima, infatti don Luca non era mai entrato nella sua auto, e quindi non aveva mai acceso il motore, la polizia gli imped\u00ec di salire in auto dopo che avevano posizionato sul mezzo una seconda bomba che avevano fatto esplodere, ingannando gli Scalese.\nNico confessa a don Luca che voleva scagionare Ciro dalle accuse solo perch\u00e9 gli Scalese gli avevano promesso di pagargli l'operazione, in modo tale da poterlo poi uccidere. Nico comunque non \u00e8 soddisfatto, Ciro alla fine uscir\u00e0 di prigione in un modo o nell'altro. Spartaco riceve i soldi della pensione integrativa di suo figlio, e decide di darli a Nico cos\u00ec che possa pagarsi l'operazione, dato che lo ama come un figlio. Nico, felice come non mai, lo abbraccia. Nico lascia la casa-famiglia per andare a operarsi e si separa da Lucia baciandola, affermando che conoscerla per lui \u00e8 stata una fortuna.\nAlla Taurus, durante un allenamento, Marco durante una vasca viene battuto da Andrea, ma Rinaldi per umiliarlo accusa Andrea di essere partito in anticipo dal blocco invalidando la sua vittoria. Marco per la prima volta, invece che esserne felice, prende atto dell'ipocrisia e della falsit\u00e0 di Rinaldi, dato che Andrea lo aveva battuto lealmente. Marco confessa a Simone che la ragione per cui \u00e8 cos\u00ec ostile nei confronti di Rocco, Nasca, Bernardo e Andrea \u00e8 perch\u00e9 non accetta la loro superiorit\u00e0, Marco si dedica al nuoto agonistico da 15 anni, praticamente non ha una vita privata, loro invece hanno meno esperienza di lui e ci\u00f2 nonostante sono dei nuotatori pi\u00f9 bravi. Simone gli fa capire che la loro forza sta nella passione che mettono nel nuoto e nell'unit\u00e0 di gruppo, mentre Marco non ha veri amici.\nErnesto va alla Taurus e assiste alle selezioni per la scelta dei nuotatori che rappresenteranno la Taurus al torneo a squadre, Rinaldi volutamente esclude Nasca e Andrea a dispetto delle loro buone prestazioni e dei duri allenamenti. Andrea lo accusa di essere solo un despota e che Alessandro \u00e8 un uomo migliore di lui perch\u00e9 ha sempre incoraggiato la cooperazione. Quando Rinaldi accusa Nasca e Andrea di essere solo dei criminali quest'ultimo lo colpisce con un pugno. Rinaldi caccia via tutti e due dalla Taurus, ma Andrea e Nasca non gli danno questa soddisfazione infatti sono loro che decidono di andarsene. Anche Simone decide di lasciare la Taurus perch\u00e9, pur amando il nuoto, non vuole gareggiare per un uomo come Rinaldi.\nNasca va all'orfanotrofio e porta via sua figlia di l\u00ec manomettendo con le tronchesi la catena del cancello d'ingresso, infine scappa con lei rubando un'auto. Intanto sta per iniziare il processo di Alessandro, e Sciacca gli d\u00e0 una cattiva notizia: il test del DNA \u00e8 positivo, purtroppo le urine usate per il test durante la gara di Malta erano proprio le sue, quindi le possibilit\u00e0 che Alessandro venga prosciolto dalle accuse sono poche. \nPuntata 4.\nTrama.\nNico dopo aver affrontato l'operazione con successo, riprende a camminare, e assiste al processo di Alessandro insieme a Simone, Nasca, Giulia, Spartaco e Anna. Il Pubblico Ministero Cozzi, con l'accusa di possesso e spaccio di sostanze dopanti, accusandolo di averle somministrate a Rocco, chiede una condanna di 10 anni di prigione. Sciacca cerca di far ragionare il giudice facendo tenere presente che Alessandro si era reso disponibile per il test del DNA, e questa \u00e8 la prova che lui era veramente convinto della sua innocenza, inoltre tutti quei flaconi con dentro le sostanze dopanti ritrovati nel suo armadietto, che dovrebbero incriminarlo, erano chiaramente un maldestro tentativo di incastrare Alessandro, dato che chiuque avrebbe potuto avere accesso allo spogliatoio, aggiungendo che qualcuno di molto potente ha manipolato tutta questa storia per incriminare Alessandro anche se non ci sono le prove per dimostrarlo. Il giudice purtroppo lo assolve solo dall'accusa di spaccio, ma a breve verr\u00e0 incarcerato per tre anni con l'accusa di detenzione di sostanze dopanti.\nMarina, Irene e Lucia vanno alla casa-famiglia per dare un po' di sostegno emotivo ai loro amici, Marina per\u00f2 nota l'assenza di Nasca, e in effetti anche Nico trova strano che non fosse venuto al processo di Alessandro. Spartaco confessa a tutti che Nasca ha una figlia, avuta da Anita quando l'aveva violentata, tra l'altro nota che le tronchesi sono sparite, infatti ha capito che \u00e8 andato all'orfanotrofio per rapirla, purtroppo non conosce l'indirizzo dell'orfanotrofio. Marina si vede costretta a rivelarglielo dato che lo aveva seguito l\u00ec quando Nasca si vedeva di nascosto con Alice. Intanto Nasca, dopo aver trascorso una bella giornata con sua figlia sulla spiaggia, la porta alla casa-famiglia, Giulia convince la direttrice dell'orfanotrofio a sorvolare sull'accaduto visto che in fondo Nasca non ha fatto niente di male, avendo solo passato un po' di tempo con la bambina, perch\u00e9 se lo denuncer\u00e0 torner\u00e0 in prigione e si roviner\u00e0 il furuto, tra l'altro il proprietario dell'auto non intende sporgere denuncia. La direttrice decide di chiudere un occhio ma intimando Nasca di non riavvicinarsi pi\u00f9 a sua figlia. Alessandro \u00e8 felice che Nico abbia ripreso a camminare e lo abbraccia, inoltre \u00e8 contento che Nasca e Andrea abbiano lasciato la Taurus.\nI giorni passano e Ciro \u00e8 sempre pi\u00f9 irrequieto, non accetta il fatto che suo padre, nonostante le sue promesse, non sia ancora riuscito a tirarlo fuori dal carcere, quindi Totuccio e Sergio mandano uno dei loro uomini, Tano, a tenerlo d'occhio. Ernesto va alla casa-famiglia e propone a Nico, Simone, Nasca e Andrea di partecipare come team al torneo a squadre, infatti ha rilevato una societ\u00e0 sportiva che era sul viale del fallimento, ormai non pu\u00f2 nemmeno permettersi una piscina ed \u00e8 per questo che nessun nuotatore vuole gareggiare per lui, ma Ernesto \u00e8 convinto che i Ragazzi del Sole possano vincere il torneo a squadre. Nasca gli fa tenere presente che i Ragazzi del Sole non possono affiliarsi alla sua societ\u00e0 perch\u00e9 di fatto non esistono pi\u00f9 dopo che la Taurus li aveva tesserati. Ernesto, che si era premurato di svolgere delle indagini, confessa di aver scoperto che Vanni li aveva ingannati: Nico, Rocco, Andrea e Nasca non sono mai stati tesserati dalla Taurus, quindi i Ragazzi del Sole non si erano mai sciolti. In assenza di una piscina, Ernesto propone di allenarsi a Malta, l\u00ec ha una casa e li ospiter\u00e0, infatti si alleneranno nell'oceano, con un allenamento analogo a quello che fecero quando vinsero la 4x100 agli assoluti, sar\u00e0 Alessandro a occuparsi del loro allenamento, ma in segreto dato che non \u00e8 pi\u00f9 autorizzato ad allenare i suoi atleti, ufficialmente Alessandro dovr\u00e0 andare a Malta solo in vacanza.\nIrene decide di lasciare Rinaldi avendo capito che \u00e8 solo un uomo mediocre, intanto Alessandro e Spartaco raggiungono Malta insieme ai Ragazzi del Sole. Sciacca nota che suo figlio \u00e8 turbato, infatti Bernardo \u00e8 ben consapevole dell'innocenza di Alessandro dato che \u00e8 stato Rinaldi a incastrarlo, ma non ha il coraggio di dire la verit\u00e0 temendo che Rinaldi gli tolga la possibilit\u00e0 di diventare un campione. Adesso che Nasca e Andrea hanno lasciato la Taurus, \u00e8 Marco quello che viene preso di mira dal suo allenatore, infatti Rinaldi, non soddisfatto delle sue prestazioni, lo umilia escludendolo dal torneo a squadre. Chiara pretende che Rinaldi riassegni un posto in squadra a suo figlio con la minaccia di non versare pi\u00f9 assegni alla Taurus, ma Marco, trovando inaccettabile che sua madre continui a usare il suo denaro con tanta superficialit\u00e0 per favorirlo, decide di lasciare la Taurus. Anna fa delle ricerche su Maffei scoprendo della sua passione per le corse dei cavalli, comprendendo che il suo stipendio non pu\u00f2 coprire tutte le spese, e che dunque \u00e8 probabile che abbia ricevuto del denaro dagli Scalese.\nLucia rivela a Marco che Alessandro \u00e8 a Malta ad allenare i Ragazzi del Sole, quindi li raggiunge chiedendo di poter entrare nel loro team, infatti lui desidera gareggiare al fianco di persone che veramente credono in lui. In un primo momento Nico e gli altri non vedono di buon occhio il suo ingresso in squadra, Marco non li biasima per la diffidenza con cui lo trattano dato che \u00e8 sempre stato crudele con loro, ma Alessandro fa tenere presente ai ragazzi che per tanto tempo si sono lamentati del fatto che la gente \u00e8 sempre stata prevenuta con loro, in Marco c'\u00e8 il desiderio di cambiare e di diventare una persona migliore e loro gli stanno voltando le spalle. Alla fine i Ragazzi del Sole accettano Marco in squadra, anche perch\u00e9 nel team serve un delfinista. Alla Taurus Rinaldi allena i suoi atleti con ottime attrezzature in un ambiente freddo, mentre Alessandro usa sui suoi ragazzi un metodo di allenamento pi\u00f9 rudimentale con arrampicata su fune, jogging sulla spiaggia e sui sentieri rocciosi, corsa nei sacchi e nuoto nell'oceano, inoltre Marco si diverte in compagnia dei suoi nuovi amici legando velocemente con loro.\nAnna va a trovare Alessandro a Malta, e i due passano insieme dei momenti romantici, inoltre, quando parlano del mito di Ulisse, ad Alessandro viene in mente un modo per incastrare Maffei, ovvero usando il \"Cavallo di Troia\". Anna torna a Roma e invia a Maffei una lettera anonima facendogli credere di essere a conoscenza della sua complicit\u00e0 con gli Scalese, e Maffei, sentendo di essere nei guai, commette lo sbaglio di andare da Sergio, e Anna scatta delle foto con loro due insieme, ora ha una prova concreta della complicit\u00e0 tra Maffei e Sergio. Alessandro trova una piscina dove un bambino gioca con dei delfini, e Alessandro decide di nuotarci dentro, \u00e8 da tanto che non nuotava in una piscina, con tutto quello che era accaduto. Giulia \u00e8 in ospedale con Rocco, il quale miracolosamente si sveglia. La polizia lo interroga e lui conferma che Alessandro non gli ha mai dato sostanze dopanti. Alessandro torna a Roma insieme a Spartaco e ai Ragazzi del Sole, dopo aver saputo del risveglio di Rocco, e vanno a trovarlo in ospedale, felici del risveglio del loro amico. Rocco ci rimane un po' male quando scopre che Bernardo, che non \u00e8 nemmeno venuto a trovarlo, ora si \u00e8 unito alla Taurus, inoltre per il momento non pu\u00f2 ancora nuotare, comunque quando scopre che Marco si \u00e8 unito ai Ragazzi del Sole, lo accoglie con una stretta di mano.\nIl giorno del torneo a squadre \u00e8 arrivato, purtroppo Alessandro potr\u00e0 solo assistere dalle gradinate dato che non \u00e8 autorizzato ad allenare, infatti ufficialmente sar\u00e0 Spartaco l'allenatore ad interim dei Ragazzi del Sole. Alessandro fa ai suoi atleti un discorso per motivarli spiegando che per vincere tutti loro dovranno dare un contributo, e che avranno l'onore di gareggiare contro i migliori atleti d'Italia, e che comunque \u00e8 gi\u00e0 orgoglioso di loro come uomini. La Taurus aveva gi\u00e0 vinto l'edizione scorsa del torneo, e adesso deve difendere il titolo, la gara ha inizio, Alessandro, Ernesto, Anna, Rocco e Chiara fanno il tifo per i Ragazzi del Sole, mentre Sciacca sostiene suo figlio. Nasca vince la sua gara, Marina infatti \u00e8 orgogliosa di lui, mentre Andrea batte Bernardo ai 100 stile libero. Anche Irene e Lucia fanno delle ottime gare. Purtroppo i Ragazzi del Sole vengono penalizzati dalla pessima prestazione di Simone ai 100 dorso.\n\u00c8 arrivato il momento della gara dei 50 metri delfino, dove Marco dovr\u00e0 vedersela contro Giacomo, in effetti Marco non ha mai gareggiato nuotando come delfinista, mentre Giacomo detiene il record italiano dei 50 delfino, comunque incoraggiato dai suoi compagni e mettendo a frutto l'allenamento a Malta, Marco riesce ad arrivare primo battendo Giacomo, il quale si sente umiliato, mentre Chiara \u00e8 orgogliosa di suo figlio. La Taurus comunque \u00e8 ancora prima in classifica, mentre con i pochi punti guadagnati dai Ragazzi del Sole, la loro squadra non raggiunge nemmeno la terza posizione, infatti tutto si decider\u00e0 alla staffetta dove i punti valgono il doppio, anche arrivando secondi i Ragazzi del Sole non riuscirebbero nemmeno a salire sul podio, ma se arrivassero primi avrebbero abbastanza punti da vincere il torneo a squadre. Simone e Andrea sono molto colpiti dai miglioramenti di Marco, infatti quando gareggiava alla Taurus non ha mai fatto dei tempi cos\u00ec buoni. Nico decide di ritirarsi dalla staffetta, e di lasciare il posto a Marco dato che non ha ancora recuperato la sua piena forma fisica. Spartaco e Alessandro sono fieri di Nico, infatti Alessandro afferma che Nico ha gi\u00e0 vinto la sua gara.\nMarco ringrazia Nico per la fiducia che gli ha accordato, Rinaldi invece d\u00e0 a Bernardo una seconda dose di integratori, ma Bernardo \u00e8 ben consapevole che si tratta di sostanze dopanti, a cui ha aggiunto un coprente, cos\u00ec che nessuno lo scopra. Bernardo non \u00e8 felice di ricorrere a questi mezzi, ma Rinaldi gli ricorda che prima di prenderlo sotto la sua ala lui era una nullit\u00e0. Inizia la steffetta e i Ragazzi del Sole si portano in vantaggio grazie alle buone prestazioni di Simone, Nasca e Marco, ma Bernardo riesce a battere Andrea permettendo alla Taurus di vincere la steffetta e il torneo. Bernardo viene acclamato dai suoi compagni, apprezzando le parole gentili di Andrea che sportivamente si congratula con lui per la vittoria. Bernardo, consapevole di aver vinto solo perch\u00e9 si era dopato, frustrato fa vandalismo nello spogliatoio, durante la premiazione Rinaldi guarda con arroganza i Ragazzi del Sole mentre Giacomo d\u00e0 del perdente a Marco. Quando Bernardo vede lo sguardo di disapprovazione di Nico, decide di denunciare Rinaldi al giudice di gara, confessandogli che gli ha dato delle sostanze dopanti, lui infatti non vuole vincere in maniera disonesta.\nIl giudice di gara pretende delle spiegazioni da Rinaldi, che nella sua arroganza non si discolpa affermando che il doping non dovrebbe essere illegale dato che a suo dire \u00e8 solo progresso scientifico, affermando che la federazione di nuoto \u00e8 gestita da un sistema retrogrado e ipocrita. Rinaldi dovr\u00e0 rispondere delle sue azioni alla commissione antidoping, mentre alla luce di quello che \u00e8 successo la Taurus viene squalificata con grande delusione da parte di Giacomo e dei suoi compagni, e i Ragazzi del Sole vincono il torneo a squadre. La coppa viene consegnata a Marco che generosamente la d\u00e0 a Nico che si prende la soddisfazione di alzarla. Nico e Lucia si dichiarano amore reciproco, Irene e Andrea ritornano insieme dopo che Irene gli confessa di amarlo ancora. Sciacca e Alessandro sono orgogliosi di Bernardo il quale non ha rinunciato alla sua integrit\u00e0 per la gloria, comunque dato che ha confessato di sua volont\u00e0 verr\u00e0 sospeso dal nuoto solo per un anno, infine Bernardo confessa a suo padre, e poi ad Alessandro, che era stato Rinaldi a mettere quei flaconi nell'armadietto di Alessandro. Don Luca non potr\u00e0 tornare dai suoi ragazzi dato che per un po' dovr\u00e0 entrare nel programma di protezione, ma \u00e8 fiero di loro, inoltre i Ragazzi del Sole riaccolgono Bernardo in squadra.\nLa polizia e Cozzi, venuti a sapere della complicit\u00e0 tra Maffei e gli Scalese, convincono il dottore a confessare la verit\u00e0 perch\u00e9 altrimenti non potranno proteggerlo dagli Scalese, visto che a breve rappresenter\u00e0 un impiccio per loro. Maffei ammette di aver alterato il test antidoping delle urine di Alessandro. Sciacca fa capire alla polizia e al Pubblico Ministero che Rinaldi, approfittando dell'accusa di doping che pendeva su Alessandro, voleva incastrarlo anche per spaccio di sostanze dopanti ritenendolo il perfetto capro espiatorio dopo quello che era accaduto a Rocco. Cozzi si scusa con Alessandro per quanto accaduto informandolo che \u00e8 stato prosciolto da tutte le accuse, grazie alla testimonianza di Maffei. Alessandro ignora che Vanni era in combutta con gli Scalese, e infatti accusando Rinaldi di essere solo un \"fanatico del nuoto\" trova inverosimile che lui possa aver collaborato direttamente con una cosca mafiosa. Marina spiega a Nasca che sua madre \u00e8 un avvocato specializzato in diritto famigliare, e ha deciso di aiutare Nasca, al quale verranno accordate le visite ad Alice, e forse in furuto anche la custodia. Nasca la ringrazia per tutto il suo aiuto, infine i due si scambiano un romantico bacio.\nLa federazione di nuoto in una conferenza stampa annuncia che Alessandro \u00e8 stato riammesso ai mondiali e sar\u00e0 Ernesto il suo allenatore, e Alessandro ne approfitta per denunciare pubblicamente gli Scalese affermando che a breve la loro cosca mafiosa verr\u00e0 smantellata. Ciro commette lo sbaglio di minacciare suo padre dato che non \u00e8 riuscito a tirarlo fuori di prigione, infatti stava prendendo in considerazione la proposta che gli aveva fatto la polizia, in cambio di informazioni compromettenti contro suo padre. Totuccio e Sergio infatti danno a Tano l'ordine di ucciderlo. Totuccio, sebbene avesse chiesto lui stesso a Tano di uccidere suo figlio, d\u00e0 ordine che pure Tano venga ucciso non potendo lasciarlo impunito per aver ucciso Ciro, inoltre intende farla pagare ad Alessandro, infatti Sergio rapisce Anna.\nDurante i mondiali di nuoto, alla batteria, Alessandro fa una prestazione non particolarmente brillante, ma riesce a qualificarsi per la finale. Vanni gli confessa di aver collaborato con gli Scalese, e di essersene pentito infatti vuole costituirsi alla polizia, ma che comunque aveva fatto lui la telefonata anonima che ha permesso alla polizia di salvare don Luca. Sergio usando il cellulare di Anna manda un messaggio ad Alessandro dandogli appuntamento alla centrale elettrica, ma Vanni intuisce che probabilmente \u00e8 una trappola degli Scalese a va con lui. Arrivati sul posto vengono raggiunti dalla polizia, e inizia uno scontro a fuoco, Sergio spara ad Alessandro ferendolo alla gamba, poi gli spara una seconda volta, ma Vanni gli fa da scudo prendendosi la pallottola al suo posto. La polizia spara a Sergio uccidendolo, Anna \u00e8 salva, mentre Alessandro e Vanni vengono ricoverati in ospedale.\nNonostante la ferita alla gamba, Alessandro gareggia alla finale del mondiale, la polizia scorta don Luca alla manifestazione cos\u00ec che possa assistere alla gara del suo amico. Durante la competizione, Alessandro perde sangue dalla gamba, ma questo non lo ferma e raggiunge i suoi avversari nuotando in apnea, per poi spingere al massimo nella fase finale, arrivando primo, vincendo il mondiale. Il pubblico lo applaude, e Nico spinge Anna in piscina la quel bacia Alessandro davanti ai presenti, poi tutti i suoi amici si gettano in piscina acclamando il loro campione."}
{"id": "8449730", "revid": "84184", "url": "https://it.wikipedia.org/wiki?curid=8449730", "title": "Episodi di Come un delfino (prima stagione)", "text": "La prima stagione della serie televisiva Come un delfino, composta da 2 episodi, \u00e8 stata trasmessa dal 1 al 2 marzo 2011 su Canale 5 in due serate. Bench\u00e9 fosse stata concepita come una miniserie, verr\u00e0 rinnovata per una seconda stagione.\nPrima puntata.\nTrama.\nAlessandro Dominici \u00e8 un nuotatore professionista, un delfinista che ha detenuto un record nel 2004, che per\u00f2 non \u00e8 mai stato capace di vincere l'oro nonostante la partecipazione a ben 3 olimpiadi, il suo pubblico da sempre lo ama ma ormai ha 33 anni, non \u00e8 pi\u00f9 giovane come un tempo, quindi il suo ritiro dal nuoto agonistico sembra ormai vicino, infatti \u00e8 probabile che non participer\u00e0 nemmeno alle Olimpiadi di Londra, tutti ora puntano sul suo rivale, il giovane e arrogante Fabio Guadagnini, la nuova promessa del nuoto italiano.\nDurante un torneo di nuoto, venendo battuto da Guadagnini durante i 100 metri stile libero, inizia a sentirsi male. Alessandro si sottopone a delle analisi, il medico gli impone un fermo di due mesi, il corpo di Alessandro durante le gare non regge lo sforzo, di questo passo rischia l'arresto cardiaco.\nDurante una festa Alessandro viene avvicinato da un prete, Luca Palmisano, un suo vecchio amico delle scuole. Don Luca vorrebbe invitarlo a seguirlo a Messina, in Sicilia, lui gestisce una casa-famiglia, la quale si occupa di ragazzi a rischio con l'obbiettivo di tenerli lontani dal reclutamento masioso. Tra questi ragazzi ci sono dei buoni atleti che hanno dimostrato di avere talento come nuotatori, per questo don Luca ha fondato una squadra tesserata chiamata \"Ragazzi del Sole\" cos\u00ec che gli atleti della casa-famiglia possano coltivare il loro talento. Ci\u00f2 che desidera veramente don Luca, \u00e8 che Alessandro assuma il ruolo di allenatore dei Ragazzi del Sole.\nPurtroppo Alessandro non \u00e8 interessato all'offerta, anche perch\u00e9 non ha esperienza come allenatore, inoltre non vuole distrazioni visto che per lui conta solo la carriera. Il suo manager, Ugo Vanni, per\u00f2 ritiene che sia un'ottima idea, perch\u00e9 come filantropo, la sua immagine ne giover\u00e0. Alessandro decide quindi di andare a Messina, conoscendo gli aiutanti che lavorano nella casa-famiglia insieme a don Luca, ovvero Spartaco, educatore che lavora l\u00ec da ormai 5 anni, e l'assistente sociale Giulia. La loro comunit\u00e0 di recupero usa metodi alternativi, infatti anche se i ragazzi sono sotto la loro supervisione, non vivono come reclusi, infatti frequentano la scuola e la piscina pubblica.\nAlessandro conosce cos\u00ec i Ragazzi del Sole: Nico, Nasca, Nazi, Andrea, Bernardo e Rocco, quest'ultimo purtroppo \u00e8 sordomuto, \u00e8 un bravo ragazzo ma ha problemi a gestire la rabbia, la sua \u00e8 una famiglia benestante, ma suo fratello vuole farlo internare in una clinica per tagliarlo fuori dall'eredit\u00e0 di famiglia. Nico \u00e8 nelle grazie di Ciro e Sergio, della famiglia Scalese, pericolosa cosca mafiosa, ed \u00e8 innamorato (ricambiato) di Giusy, l'amante di Ciro. Nico ha un buon cuore, ma \u00e8 cinico e disilluso, esce di notte per rapinare le persone con il suo amico Pietro, quest'ultimo tra l'altro \u00e8 affascinato da Alessandro e vorrebbe che gli facesse da allenatore.\nNazi, che ingenuamente \u00e8 affascinato dal mondo del crimine, pur di farsi notare dagli Scalese si fa convincere da loro a denunciare don Luca per abuso sessuale. Don Luca viene allontanato dalla casa-famiglia, e Rocco aggredisce violentemente Nazi, quindi il giudice minorile Valeria Viti, che ha autorizzato il progetto del nuoto, fa trasferire Nazi in un'altra casa-famiglia. Vanni informa Alessandro che ormai gli sponsor non vogliono pi\u00f9 lavorare con lui, ma poi Alessandro scopre che il suo manager gli ha mentito, in realt\u00e0 \u00e8 lo stesso Vanni che ha messo gli sponsor contro di lui per tagliarlo fuori ritenendo che la carriera del suo protetto \u00e8 finita, in favore di Guadagnini, che Vanni vorrebbe patrocinare. \nAlessandro fa una breve visita nella sua vecchia isola alle Eolie, ricordando il rapporto conflittuale con il suo defunto padre che non condivideva la sua passione per il nuoto, lui era un pescatore e mor\u00ec affondando con la sua barca. In assenza di don Luca, sar\u00e0 Alessandro ad assumere la gestione della casa-famiglia, inoltre dato che si \u00e8 sparsa la voce del suo arrivo a Messina, due giovani nuotatrici, Irene e Gina, tesserate in un'altra squadra, decidono di allenarsi con i Ragazzi del Sole. Da subito Andrea rimane colpito dalla bellezza di Irene, ma lei, come Gina, sembra presa solo da Nico. Il padre di Bernardo, l'avvocato Sciacca, tenta in tutti i modi di convincere suo figlio a lasciar perdere il nuoto per concentrarsi sullo studio, ma Bernardo desidera soltanto diventare un nuotatore professionista. Rocco, stufo delle provocazioni di Sciacca, lo aggredisce, e lui lo denuncia.\nPer motivare i Ragazzi del Sole, Alessandro decide di iscriverli a una gara di nuoto regionale. Alessandro, dopo aver scoperto che Nico scappava di notte per dedicarsi allo scippo con Pietro, lo convince che vivere nell'onest\u00e0 \u00e8 la scelta giusta anche perch\u00e9, se dovesse farsi arrestare, il progetto del nuoto verr\u00e0 cancellato e i suoi amici della casa-famiglia ci rimetteranno. Valeria non d\u00e0 ad Alessandro il permesso di portare i ragazzi al torneo regionale, mettendolo al corrente dei reati commessi dai ragazzi: Bernardo ha dei precedenti per furto, rub\u00f2 dei gioielli, Andrea invece ha ucciso suo padre, il quale era un uomo violento, Rocco picchi\u00f2 uno dei suoi genitori, e Nasca stupr\u00f2 una quattordicenne. Pietro mette in chiaro con gli Scalese che non intende pi\u00f9 darsi alla delinquenza, con l'unico risultato che Ciro gli schiaccia ripetutamente la spalla con lo sportello della sua auto procurandosi una frattura scomposta della clavicola e una lesione alla cuffia dei rotatori.\nContravvenendo agli ordini di Valeria, Alessandro porta i Ragazzi del Sole alla gara di nuoto. Purtroppo i Ragazzi del Sole pagano a caro prezzo la loro inesperienza perdendo tutte le gare individuali. Dato che ormai resta solo la staffetta, vengono scelti Nico, Bernardo, Andrea e Rocco, che sorprendentemente migliorano i loro tempi, tanto da qualificarsi terzi, vincendo una medaglia di bronzo della staffetta. Alessandro \u00e8 orgoglioso di loro, e tutti sono euforici nonostante il modesto risultato. Don Luca e Pietro sono molto orgogliosi di Nico dopo la sua impresa, tra l'altro anche Valeria, bench\u00e9 fosse contraria, si congratula con loro.\nLa notizia dell'impresa sportiva raggiunta dai Ragazzi del Sole fa notizia, Sergio e Ciro vedono tutto ci\u00f2 come una minaccia, temendo che altri giovani nel quartiere prendendoli a modello perdano interesse per la vita criminale. I Ragazzi del Sole vanno in piscina ad allenarsi, ma quando Andrea si getta in piscina scopre che gli Scalese hanno gettato nell'acqua dell'acido fenico. Fortunatamente Alessandro e i suoi amici lo tirano fuori dall'acqua, Spartaco mette in guardia Alessandro perch\u00e9 ci\u00f2 che \u00e8 appena successo \u00e8 la prova che gli Scalese hanno appena dichiarato guerra.\nSeconda puntata.\nAndrea viene ricoverato in ospedale, furtunatamente ha riportato solo delle ustioni di secondo grado, purtroppo non potranno pi\u00f9 usare la piscina dato che gli Scalese l'hanno comprata a un'asta fallimentare. Gina e Irene vanno a trovare Andrea in ospedale, e lui \u00e8 felice della loro visita, ma soprattutto \u00e8 contento di vedere Irene. Il vicequestore decide di aiutare Alessandro spiegandogli che \u00e8 possibile ristrutturare una vecchia pischina olimpica sequestrata alla mafia e assegnarla ai Ragazzi del Sole, gi\u00e0 da tempo don Luca desiderava entrare in possesso di quella piscina, e in effetti sarebbe possibile se Alessandro presentasse un progetto valido. Valeria spiega ad Alessandro che gli serviranno 500.000 euro per la ristrutturazione della piscina, nessuno per\u00f2 lo aiuter\u00e0 adesso che si \u00e8 fatto nemico gli Scalese, infatti serve l'aiuto di qualcuno che avrebbe veramente degli interessi ad aprire in Sicilia una piscina.\nAlessandro chiede aiuto al suo vecchio allenatore, Massimo, spiegandogli che se la federazione sportiva finanziasse la ristrutturazione della piscina ci\u00f2 permetterebbe a ottimi e promettenti atleti di allenarsi l\u00ec. Massimo non intende dare false illusioni ad Alessandro perch\u00e9 purtroppo la federazione non investir\u00e0 mai tutto quel denaro per i Ragazzi del Sole, dato che hanno vinto solo una medaglia di bronzo in una staffetta regionale. A detta di Massimo solo se si conquistassero un posto sul podio agli assoluti allori la federazione accetterebbe di sovvenzionarli, e questo \u00e8 praticamente impossibile. Alessandro raccoglie la sfida, infatti i suoi ragazzi sono tesserati a tutti gli effetti, e quindi li iscriver\u00e0 alla gara di nuoto, e bench\u00e9 come avversari avranno i migliori nuotatori di tutta l'Italia, lui \u00e8 convinto che con il giusto allenamento potrebbero vincere la 4x100 stile libero agli assoluti.\nDato che non hanno una piscina in cui allenarsi, Alessandro ottiene il permesso di Valeria affinch\u00e9 possa portare i Ragazzi del Sole nella sua vecchia isola, insieme a Spartaco, si alleneranno direttamente nell'oceano, mentre Giulia si occuper\u00e0 della casa-famiglia. Nico e i suoi amici trovano assurdo poter vincere gli assoluti, ma Alessandro confida nelle loro potenzialit\u00e0 perch\u00e9 durante la staffetta ai regionali, tutti loro avevano fatto 4 secondi sotto il loro miglior tempo, un risultato notevole. I ragazzi quindi, nonostante il parere contrario delle loro famiglie, partono con Alessandro e Spartaco, prima di lasciare il porto Giusy fa in tempo a raggiungere Nico il quale la guarda da lontano.\nApprodati sull'isola, alloggiano nell'ostello di Carlo, lo zio di Alessandro. Iniziano gli allenamenti, che si rivelano anche molto faticosi, ma i ragazzi danno segno di veloci miglioramenti. Il gruppo riceve l'inaspettata visita di Irene e Gina, quest'ultima \u00e8 attratta da Nico, il quale in fondo sembra ricambiare. Gina per\u00f2 capisce che nel cuore di Nico c'\u00e8 posto solo per Giusy. Irene, invidiosa di Gina (dato che pure lei \u00e8 attratta da Nico) cerca consolazione nella compagnia di Andrea, i due fanno il bagno insieme, ma Andrea non riesce a fare l'amore con lei a causa del suo blocco emotivo. Alessandro si guadagna la confidenza dei suoi atleti, infatti Bernardo gli confessa che rub\u00f2 quei gioielli solo per farsi arrestare, cos\u00ec da mettere le distanze da suo padre, invece Andrea ammette di non aver ucciso lui suo padre, in effetti Alessandro lo aveva gi\u00e0 capito, era stata sua madre a ucciderlo, Andrea era minorenne e si prese la colpa dato che la condanna sarebbe stata pi\u00f9 leggera, mentre sua madre avrebbe scontato 20 anni prigione.\nNasca, impulsivamente, cerca di violentare Irene dopo che lei lo aveva rifiutato, ma la ragazza viene salvata da Andrea. Nasca, pentito del suo comportamento, viene allontanato dalla squadra, costretto a lasciare l'isola, e con lui pure Gina e Irene. Quest'ultima comunque ringrazia Andrea per averla salvata, Gina invece accetta senza rancore il fatto che Nico non ricambia i suoi sentimenti, affermando che Giusy \u00e8 fortunata ad avere il suo amore; Nico \u00e8 contento di sentire queste parole avendo capito che Gina \u00e8 una ragazza dolce. Carlo fa ad Alessandro una rivelazione: bench\u00e9 suo padre non lo avesse mai incoraggiato nel suo sogno di diventare un nuotatore, decise per\u00f2 di aiutarlo, lui fece affondare di proposito la sua barca per intascarsi il premio sulla polizza, e mantenere cos\u00ec Alessandro quando si sarebbe trasferito a Roma, ma aveva calcolato male i tempi, finendo col morire, affogando mentre la sua barca affond\u00f2. Carlo \u00e8 convinto che il dolore per la morte di suo padre che Alessandro si \u00e8 portato dentro per anni \u00e8 la ragione per cui non \u00e8 mai riuscito a diventare un campione.\nAlessandro e i Ragazzi del Sole, dopo tre mesi, tornano a Messina, Nazi, che si era pentito delle false accuse mosse contro don Luca, ritratta la sua versione, don Luca lo perdona, comunque Nazi verr\u00e0 temporaneamente inserito nel programma di protezione e almeno per un po' dovr\u00e0 lasciare la citt\u00e0. Sciacca pur di allontanare suo figlio dal nuoto, fa cadere le accuse contro Bernardo, infatti anche se non ha mai restituito i gioielli rubati, Sciacca ha risarcito di tasca sua il proprietario, e ora Bernardo non pu\u00f2 pi\u00f9 far parte della casa-famiglia anche se mancavano solo due mesi alla fine del termine della misura cautelare. Sciacca fa portare via Rocco dalla polizia, verr\u00e0 trasferito in un istituto a Caserta; proprio in quel momento Sciacca capisce per\u00f2 di aver esagerato, e per la prima volta decide di lasciare in pace suo figlio.\nGiusy va a trovare Nico alla casa-famiglia, e i due fanno l'amore, per\u00f2 decidono di porre fine alla loro storia avendo capito che insieme non hanno un futuro, lei infatti non accetta che Nico abbia abbandonato gli Scalese preferendo una vita onesta. Il medico di Alessandro gli spiega che le sue condizioni sono peggiorate, rischia di andare incontro a una cardiomiopatia ipertrofica se continua a fare nuoto. In assenza di Rocco, il gruppo riaccoglie Nasca, il quale \u00e8 felice di poter tornare a far parte del gruppo. Infine vanno nella clinica dove Rocco \u00e8 ricoverato, l'infermiere gentilmente acconsente affinch\u00e9 tutti loro possano entrare nella stanza di Rocco per fargli visita, ma in realt\u00e0 fa tutto parte di un piano ben congeniato, infatti Nasca si sostituisce a Rocco, il quale si assenta temporaneamente per partecipare agli assoluti.\nIl gruppo arriva a Roma dove si terr\u00e0 la gara, venendo raggiunti da Gina e Irene, che sono venute l\u00ec per fare il tifo. Durante la batteria, dove solo le prime otto squadre si qualificano per la finale, Nico compremette la gara a staffetta sbagliando la virata, ma i buoni tempi di Rocco, Andrea e Bernardo permettono alla squadra di guadagnare l'ottava posizione per la qualifica. Gina avverte Nico che Giusy e venuta a cercarlo, infatti Giusy ha scoperto che Ciro andr\u00e0 a Casamare nel convento dove don Luca si era ritirato dopo l'allontanamento dalla casa-famiglia per ucciderlo. Giusy e Nico arrivano in tempo, poi sopraggiunge Ciro che spara a don Luca per ben due volte, ma Nico lo protegge prendendosi lui le pallottole. La pistola di Ciro si inceppa e i frati del convento lo costringono a scappare. Nico viene ricoverato in ospedale riuscendo a salvarsi, infatti i proiettili non hanno lesionato gli organi vitali. In quella clinica \u00e8 ricoverato anche il figlio di Spartaco, il quale \u00e8 in uno stato catatonico, dopo che lo buttarono via da un'auto in corsa.\nVisto che Nico non pu\u00f2 partecipare alla finale, Alessandro, essendo tesserato, prende il suo posto come quarto staffettista, dovendo misurarsi ancora una volta contro il suo rivale Guadagnini, persino Sciacca assiste alla gara, orgoglioso di Bernardo come non mai. Nella fase finale il cuore di Alessandro sembra sul punto di cedere, ma raccogliendo tutte le sue forze nuota con lo stile delfino, superando Guadagnini, arrivando primo, e i Ragazzi del Sole vincono gli assoluti contro ogni pronostico. Persino Guadagnini si congratula con il suo avversario per la vittoria, avendo guadagnato per la prima volta una medaglia d'oro. Rocco \u00e8 costretto a tornare in clinica, anche se Alessandro gli fa tenere presente che ora lui \u00e8 un campione, e che nessuno pu\u00f2 spogliarlo di questo titolo. Bernardo abbraccia suo padre, mentre gli sponsor accettano di ristrutturare la piscina per i Ragazzi del Sole, inoltre Massimo offre ad Alessandro un posto in nazionale per le Olimpiadi di Londra."}
{"id": "8449731", "revid": "162719", "url": "https://it.wikipedia.org/wiki?curid=8449731", "title": "L'Adroit (P 725)", "text": ""}
{"id": "8449735", "revid": "1543377", "url": "https://it.wikipedia.org/wiki?curid=8449735", "title": "Statua di Carlo Barberini", "text": "La statua di Carlo Barberini \u00e8 una scultura, alta 210 centimetri, raffigurante Carlo Barberini, fratello del Papa Urbano VIII, e conservato al Palazzo dei Conservatori a Roma. L'opera fu realizzata in seguito alla morte di Carlo Barberini, avvenuta nel 1630. Nella statua \u00e8 stato reimpiegato il tronco loricato di un'antica statua romana di Giulio Cesare. I Conservatori commissionarono l'opera ai due maggiori scultori dell'epoca, Gian Lorenzo Bernini e Alessandro Algardi, i quali lavorarono sul torso preesistente; Bernini si dedic\u00f2 alla testa, mentre Algardi agli arti."}
{"id": "8449761", "revid": "1856513", "url": "https://it.wikipedia.org/wiki?curid=8449761", "title": "Donne in affari", "text": "Donne in affari (\"Good Bones\") \u00e8 un docu-reality statunitense, in onda dal 2016 su HGTV e trasmesso in Italia dalla versione italiana della rete.\nFormat.\nLa trasmissione segue l'attivit\u00e0 di Karen E. Laine e di sua figlia Mina Starsiak Hawk nelle ristrutturazioni di abitazioni nei quartieri di Fountain Square e Bates Hendricks nella citt\u00e0 d'Indianapolis. In ogni episodio acquistano case fatiscenti per ristrutturarle incorporando spazi verdi e opere d'arte di artisti locali per dare maggior personalit\u00e0. All'interno del programma televisivo vengono evidenziati i membri della loro squadra incluso il capo appaltatore Lenny ed il fratello di Mina, Ted. Il 4 ottobre 2019, Karen ha annunciato il suo ritiro dalla societ\u00e0 di ristrutturazione della famiglia, Two Chicks and a Hammer, per trascorrere pi\u00f9 tempo con il marito Roger. Sar\u00e0 ancora nella quinta stagione di \"Donne in affari\", concentrandosi su progetti fai-da-te."}
{"id": "8449762", "revid": "767487", "url": "https://it.wikipedia.org/wiki?curid=8449762", "title": "Janna Hurmerinta", "text": "Biografia.\nFiglia d'arte (i genitori, Sami e Maarit Hurmerinta, sono popolari cantanti in Finlandia), Janna ha origini italiane dalla parte della madre. Ha iniziato a studiare pianoforte all'et\u00e0 di 6 anni, e a 16 ha composto le sue prime canzoni. Ha frequentato il conservatorio di Vantaa e il conservatorio di Helsinki; ha inoltre studiato al Complete Vocal Institute a Copenaghen.\nLa cantante \u00e8 salita alla ribalta nel 2007 con il suo album di debutto, \"Right Now\", che ha avuto discreto successo in Finlandia e in alcuni paesi asiatici. L'anno successivo \u00e8 uscito il suo secondo album, \"The Makings of Me\".\nLa carriera di Janna Hurmerinta ha visto una svolta nel 2013, con la pubblicazione del suo primo singolo cantato in lingua finlandese, \"S\u00e4 et ole hullu\". Il brano ha raggiunto l'11\u00aa posizione della Suomen virallinen lista ed \u00e8 stato certificato disco di platino con oltre 40.000 unit\u00e0 vendute a livello nazionale, e ha anticipato l'album \"Janna\", uscito il 6 giugno 2014 su Universal Music Finland. L'album \u00e8 entrato direttamente in vetta alla classifica finlandese e ha venduto pi\u00f9 di 10.000 unit\u00e0, venendo certificato disco d'oro. Per i sei mesi successivi alla pubblicazione del disco \u00e8 stata impegnata in una tourn\u00e9e consistente in 33 concerti in tutto il paese. Il successo del disco le ha fruttato un premio Iskelm\u00e4 e cinque candidature agli Emma gaala, il maggiore riconoscimento musicale in Finlandia.\nNel 2016 ha pubblicato \"Anna m\u00e4 puhallan\", il primo dei sette singoli estratti dal suo secondo album. I primi sei sono tutti stati certificati disco d'oro con oltre 20.000 unit\u00e0 vendute ciascuno, cos\u00ec come \u00e8 certificato disco d'oro l'album \"Spektri\", pubblicato il 28 settembre 2018. Il disco ha raggiunto la 6\u00aa posizione in classifica e le ha garantito una candidatura come migliore artista femminile agli Emma gaala del 2019."}
{"id": "8449770", "revid": "767487", "url": "https://it.wikipedia.org/wiki?curid=8449770", "title": "Il gatto ipocondriaco", "text": "Il gatto ipocondriaco (\"The Hypo-Chondri-Cat\") \u00e8 un film del 1950 diretto da Chuck Jones. \u00c8 un cortometraggio d'animazione della serie \"Merrie Melodies\", uscito negli Stati Uniti il 15 aprile 1950. Dal 1999 viene distribuito col titolo Un gatto ipocondriaco.\nTrama.\nHubie e Bertie si rifugiano in una casa, ma presto vengono affrontati da Claude il Gatto. Quest'ultimo inizia a inseguirli, ma quando arriva a una finestra aperta, uno spiffero lo colpisce e Claude viene sopraffatto dalla paura di prendere un raffreddore che potrebbe svilupparsi in polmonite, cos\u00ec ingoia immediatamente alcune pillole e si mette una sciarpa e una borsa dell'acqua calda in testa. I topi vedono questa ipocondria di Claude come un'opportunit\u00e0 per sbarazzarsi di lui. Lo inducono a credere di essere molto malato, quindi fanno finta di eseguire un intervento chirurgico su di lui. Claude sviene e ha un sogno surreale che coinvolge malattie e interventi chirurgici. Quando si sveglia, Hubie e Bertie lo convincono di essere morto e di essere ora un angelo celeste. Quindi lo fanno fluttuare inconsapevolmente con un palloncino, in uno stato di grazia, verso il \"paradiso dei gatti\".\nDistribuzione.\nEdizione italiana.\nIl corto arriv\u00f2 in Italia direttamente in televisione il 19 maggio 1974, e fu poi ridoppiato nel 1999 per l'uscita in VHS dalla Royfilm sotto la direzione di Renzo Stacchi. Non essendo stata registrata una colonna internazionale, in entrambi i casi fu sostituita la musica presente durante i dialoghi.\nEdizioni home video.\nDVD e Blu-ray Disc.\nUna volta restaurato, il corto fu pubblicato in DVD-Video in America del Nord nel terzo disco della raccolta \"\" (intitolato \"Looney Tunes All-Stars: Part 1\") distribuita il 28 ottobre 2003; il DVD fu pubblicato in Italia il 2 dicembre 2003 nella collana \"Looney Tunes Collection\", col titolo \"All Stars: Volume 1\". Fu inserito anche nel primo disco della raccolta DVD \"Looney Tunes Spotlight Collection Volume 1\", uscita in America del Nord sempre il 28 ottobre 2003, ristampato l'11 febbraio 2014 col titolo \"Looney Tunes Center Stage: Volume 1\". \u00c8 stato poi inserito nel primo disco della raccolta DVD e Blu-ray Disc \"Looney Tunes Mouse Chronicles: The Chuck Jones Collection\", uscita in America del Nord il 28 agosto 2012, dove \u00e8 presentato anche con un commento audio di Jerry Beck e in versione story reel. Infine \u00e8 stato inserito nel primo DVD della raccolta \"50 cartoons da collezione - Looney Tunes\" della collana \"Il meglio di Warner Bros.\", uscita in America del Nord il 25 giugno 2013 e in Italia il 5 dicembre."}
{"id": "8449771", "revid": "785863", "url": "https://it.wikipedia.org/wiki?curid=8449771", "title": "The Hypo-Chondri-Cat", "text": ""}
{"id": "8449773", "revid": "785863", "url": "https://it.wikipedia.org/wiki?curid=8449773", "title": "Un gatto ipocondriaco", "text": ""}
{"id": "8449775", "revid": "1861950", "url": "https://it.wikipedia.org/wiki?curid=8449775", "title": "Utilizzatori del Boeing 737 Next Generation", "text": "Il Boeing 737 Next Generation, comunemente abbreviato in Boeing 737 NG, \u00e8 un aereo a fusoliera stretta per il corto-medio raggio prodotto dalla statunitense Boeing dal 1996. Il 737 Next Generation \u00e8 prodotto in quattro differenti varianti, 737-600, 737-700, 737-800 e 737-900, che si differenziano per dimensioni e quindi capacit\u00e0: la serie 737-600 ha una capacit\u00e0 massima di 130 posti a sedere, la serie 737-700 di 148, la serie 737-800 di 189 e la serie 737-900 di 220 posti a sedere. La 737 NG \u00e8 la terza generazione aeromobile derivata dal Boeing 737, segue il 737 Classic (-300/-400/-500), prodotta tra 1981 e il 2000 e precede la generazione 737 MAX.\nQuando il cliente abituale della Boeing, la United Airlines, inizi655\u00f2 ad acquistare gli Airbus A320 la Boeing venne spinta ad aggiornare la famiglia dei 737 Classic, pi\u00f9 lenti e con minore autonomia di volo. Mentre la concorrente Airbus implementava tecnologie come il fly-by-wire, la Boeing inizi\u00f2 i primi sviluppi di un nuovo modello pi\u00f9 efficiente in seguito ad un lavoro di consultazione con potenziali acquirenti. Fu cos\u00ec che il 17 novembre del 1993 venne annunciato il programma \"737 Next Generation\". La nuova famiglia di aeromobili includeva 4 varianti, la -600, la -700, la -800 e la -900. Le prestazioni di un 737NG sono essenzialmente quelle di un nuovo aereo, anche se rimangono importanti tratti comuni con le versioni precedenti. L'ala venne modificata, con un incremento della superficie alare del 25% e un incremento dell'apertura alare di metri, una sezione pi\u00f9 sottile e un aumento totale della capacit\u00e0 del combustibile del 30%. I motori vennero sostituti con i pi\u00f9 silenziosi ed efficienti CFM56-7B. Tutti questi miglioramenti aumentarono l'autonomia di volo dell'aeromobile di 900 miglia nautiche. Venne abilitato un programma di flight test coinvolgendo 10 aeromobili: 3 -600, 4 -700 e 3 -800.\nOrdini e consegne.\nLegenda tabella:\nNote:\nConfigurazioni di bordo.\nLegenda tabella:"}
{"id": "8449776", "revid": "1543377", "url": "https://it.wikipedia.org/wiki?curid=8449776", "title": "Janna (album)", "text": "Janna \u00e8 il terzo album in studio della cantante finlandese Janna Hurmerinta, pubblicato il 6 giugno 2014 su etichetta discografica Universal Music Finland."}
{"id": "8449780", "revid": "985910", "url": "https://it.wikipedia.org/wiki?curid=8449780", "title": "Gaetano Davia", "text": "Biografia.\nFiglio di Virgilio, appartenente alla nobile famiglia originaria di Domodossola ma stanziata a Bologna sin dal 1640. \nNel 1827 era tra gli allievi della Scuola di Disegno di Ferrara e venne premiato alla Scuola di Ornato, nella quale ebbe come professore Gaetano Domenichini. Dopo aver frequentato il laboratorio dei fratelli Vidoni in qualit\u00e0 di abbozzatore e formatore, complet\u00f2 la propria formazione con lo scultore Giuseppe Ferrari, nel cui studio rimase sino al 1856 per poi aprirne uno in autonomia. La sua eclettica attivit\u00e0 plastica lo impegn\u00f2 come statuario, marmista, scagliolista, scalpellino, restauratore e copista, spinto anche dal grande interesse per la statuaria rinascimentale e lavorando sia per collezionisti che per antiquari.\nFu spesso contrapposto dai committenti ad Ambrogio Zuffi, scultore pi\u00f9 abile ma meno protetto politicamente. Difatti, dopo aver preso parte ai moti del 1831 e del 1848, Davia fu nominato tenente della Guardia Civica e successivamente della Guardia Nazionale ed eletto Consigliere comunale di Ferrara nel 1859-1860, rieletto nel 1866-1871, partecipando anche alla Commissione municipale di Belle Arti e realizzando importanti restauri e perizie. Ader\u00ec alla \"Conversazione Artistica\" di Ferrara (1857-1858) e fu fondatore della \"Societ\u00e0 Operaia di Mutuo Soccorso\" tra il 1860 ed il 1886.\nEspose in diverse mostre ferraresi; nel 1890 risultava essere proprietario della \"Birreria Margherita\" su viale Cavour (non pi\u00f9 esistente).\nEntrambi i figli, Emanuele e Giulia (1849-1892, venne premiata con diploma di 2\u00ba grado nel 1877 a Ferrara alla mostra allestita a Palazzo dei Diamanti in onore di Cicognara con uno \"studio dal vero\" in gesso ed un busto di \"Sibilla\" in terracotta; si trasfer\u00ec a Roma dopo il matrimonio con Vincenzo Cesto), furono scultori, allievi di Angelo Conti e presumibilmente anche del padre, alla Scuola di Ornato ferrarese. Giulia (Ferrara 1849 - Roma 1892), assieme al marito Vincenzo Certo, ebbe l'onore di essere l'unica donna fino ad allora ammessa, mentre il fratello successivamente si trasfer\u00ec dal corso di Disegno a quello di Ornato plastico. Emanuele fu anche vice-bibliotecario durante la direzione di Giuseppe Agnelli alla Biblioteca comunale Ariostea.\nRestauri.\nPer quanto riguarda i palazzi, \u00e8 celebre il rifacimento della candelabra angolare di Palazzo Prosperi-Sacrati, eseguito intorno al 1858, mentre tre anni dopo ne restaur\u00f2 il famoso portale e rifece la pilastra d'angolo sovrastante il balconcino di Palazzo dei Diamanti.\nNel 1849 restaur\u00f2 un altare in marmo della Chiesa Nuova.\nDopo averla sistemata, nel 1866 ricav\u00f2 una copia in gesso dal bassorilievo fittile cinquecentesco \"La deposizione di Cristo nel sepolcro\", dapprima nella Chiesa del Ges\u00f9 e ora, mutilo, a Casa Romei, ricavandone anche alcuni calchi, tra cui uno dapprima conservato dalle suore del monastero di Santa Monica e poi venduto a Silvio Italico Sarpi; risistem\u00f2 il sarcofago di Bernardino Barbuleio, poi posto a Palazzo di Renata di Francia, ed una \"Madonna\" in terracotta nella Chiesa di San Giacomo, operando al contempo anche nella Cattedrale e nella Sinagoga ferrarese, dove esegu\u00ec nel 1864 gli stucchi delle pareti della \"Scola tedesca\". Nel Duomo di Comacchio restaur\u00f2 l'altare della cappella dell'Addolorata, incendiato nel 1843 e rifatto l'anno seguente da Mansueto Vidoni: non contenta del lavoro, la Confraternita dell'Addolorata incaric\u00f2 Davia, che ampli\u00f2 l'altare e l'ancona, concludendo i lavori nel giugno 1865 con l'assetto che vediamo tuttora.\nOpere.\nNel 1840 realizz\u00f2, in collaborazione con l'ing. Giovanni Tosi, le effigi degli uomini illustri ferraresi sulla facciata dell'ex Oratorio di San Crispino: da sinistra, con lo sguardo rivolto verso destra, troviamo il maestro di musica Brizio Petrucci, lo scultore Alfonso Lombardi, il pittore Benvenuto Tisi da Garofalo e il poeta Ludovico Ariosto, di cui non venne scritta la professione essendo gi\u00e0 conosciuta. Di seguito, con lo sguardo rivolto verso sinistra, si hanno l'architetto Antonio Foschini, l'idraulico Teodoro Bonati (Bonatti, nell'epigrafe) e lo storico dell'arte Leopoldo Cicognara. La non troppo alta qualit\u00e0 plastica delle effigi, ricavate da stampe o medaglie bronzee, denota l'inclinazione di Davia ad esser considerabile pi\u00f9 come scalpellino piuttosto che scultore.\nSempre con Tosi, collabor\u00f2 anche a Palazzo della Ragione con bassorilievi e stucchi ed ancora con il bassorilievo \"La Concordia\" sulla facciata del teatro a Portomaggiore, tra il 1841 ed il 1844, anno in cui fu inaugurato. Cinque anni dopo, con Tellini, progett\u00f2 un altare. Tra il 1848 ed il 1851 fu attivo nei cantieri del Teatro comunale di Ferrara come stuccatore (assieme a Gaetano e Girolamo Domenichini e Giuseppe e Francesco Migliari) nel rifacimento decorativo dell'interno sotto la direzione di Francesco Migliari e nuovamente nel 1861-1862: vi esegu\u00ec sei medaglioni dorati con scritte in nero con altrettanti illustri ferraresi, per l'arcoscenico, disponendoli tre per lato. Raffigurano l'architetto Antonio Foschini, lo scienziato Antonio Campana, il poeta Vincenzo Monti, l'idrostatico Teodoro Bonati, lo storico dell'arte Leopoldo Cicognara e il poeta Ludovico Ariosto, decorando ogni parasta con elementi allusivi alla musica, alla natura o ad animali mitici e dirigendo lo sguardo dell'effigiato verso il pubblico.\nDel 1855-1856 \u00e8 \"La Madonna col Bambino e S. Giovannino\" in stile neoquattrocentesco, presente nella canonica della chiesa arcipretale di Bondeno, dove Davia intervenne assieme a Giuseppe Migliari, Luigi Lagomancini e Guido Slataper, sotto la guida dell'ing. comunale Lodovico Borgatti: nella chiesa \u00e8 ancora presente la sua statua di \"San Silvestro Papa\", stilisticamente non lontana delle figure in scagliola presenti nella Certosa ferrarese. Sempre a Bondeno, esegu\u00ec il rifacimento di una lapide per il Municipio a ricordo delle rotte avvenute nel paese.\nDavia ebbe un particolare interesse per il concittadino Girolamo Savonarola: su incarico di Cittadella, nel 1867 esegu\u00ec la lapide per la casa natale del frate, situata nell'omonima via, mentre un decennio dopo present\u00f2 il bassorilievo \"Savonarola accolto dal Superiore del convento dei Domenicani\" ad una mostra allestita dalla Societ\u00e0 \"Benvenuto Tisi\".\nGli viene attribuito, seppur con incertezza, l'altare della \"Madonna del Buon Consiglio\" nella chiesa ferrarese di San Maurelio: sicuramente, invece, sono suoi i disegni raffigurante uno, il putto reggicornice, plasticamente presente nell'altare, l'altro, \"La Deposizione\", nonch\u00e9 altre opere grafiche, conservate in un inedito taccuino di 135 facciate, \"Libro di memorie da me fatte incominciate dal 1844 - racolte da diversi marmi che trovansi in Ferrara, nonch\u00e9 diversi miei pensieri\", in cui vi sono alcuni degli effigiati eseguiti per la facciata di palazzo San Crispino, rilievi e motivi d'invenzione riguardanti i tondi in Certosa, le candelabre di Palazzo dei Diamanti, l'urna di Borso, fregi con putti, una figura di paggio di stile neo-estense, altri abbozzi di sculture, riferimenti ad altre sue opere, gruppi nati dalla sua fantasia, progetti di tombe, stilizzate caricature e piccoli ritratti dei figli.\nOper\u00f2 nella basilica di San Francesco (1877-1879) reimpiegando dei marmi recuperati dalla Chiesa di Sant'Andrea e dalla Certosa per realizzare il nuovo stilobate, le pilastrate sul prospetto, la fiancata sud e poi sistemando i cotti dei cornicioni assieme a Giovanni e Angelo Tellini e al capomastro Pietro Ghelli. Realizz\u00f2 le pilastrare del Palazzo delle Missioni, lavor\u00f2 nella sede del Liceo Musicale e nell'Orto delle Missioni (1878-1882) nuovamente con Ghelli. Realizz\u00f2 gli ornati plastici del Battistero del Duomo cittadino assieme al marmista Leoni (1875) e lavor\u00f2 nella chiesa parrocchiale di Marrara. Suo \u00e8 il busto di \"Giacomo Milan Massari\", presente all'Archivio di Stato di Ferrara (Deposito Massari), modello in gesso di quello posto nella cappella \"Massari\" in Certosa.\nOpere in Certosa.\nPer mezzo secolo oper\u00f2 nella Certosa cittadina collaborando anche alla decorazione esterna assieme a Giuseppe Filicori, Ambrogio Zuffi e Camillo Torreggiani: sue sono le teste in scagliola della \"Madonna\" e del \"Salvatore\" nelle chiavi di volta degli archi di passaggio tra i vari chiostri e quelle dei \"Santi ferraresi\" posti nei colombari, le figure delle \"preci\" nelle nicchie sottostanti gli archi del Gran Claustro nonch\u00e9 il rifacimento definitivo del medaglione di Borso d'Este (1881, eseguito da Ambrogio Zuffi) posto al di sopra della sua tomba, quest'ultima risistemata e forse anche rifatta sempre da Davia. Sistem\u00f2 il monumento \"Canali\" (1881) e il sarcofago \"Dal Forno\" (1886). Restaur\u00f2 inoltre il bassorilievo del XIV secolo presente nell'attuale vecchia portineria, eseguendone la cornice, la testa di San Giovanni (poi rimossa) ed intervenendo sulla composizione lavandola interamente con soda. Realizz\u00f2 \"La Resurrezione di Cristo\" per la cella \"Baratelli\" e con Tenerari collabor\u00f2 alla messa in posa del monumento \"Costabili\" nella \"Cella degli Uomini Illustri\", mentre con Angelo Conti realizz\u00f2 le lunette con storie bibliche nella \"cappella Gulinelli\". Suoi sono anche i busti di \"Baldassarre Bergando\" e \"Giuseppe Ferrari\" ed il medaglione dei coniugi \"Masieri\"."}
{"id": "8449783", "revid": "1924342", "url": "https://it.wikipedia.org/wiki?curid=8449783", "title": "Spektri", "text": "Spektri \u00e8 il quarto album in studio della cantante finlandese Janna Hurmerinta, pubblicato il 28 settembre 2018 su etichetta discografica Universal Music Finland."}
{"id": "8449784", "revid": "932995", "url": "https://it.wikipedia.org/wiki?curid=8449784", "title": "Ponte Nh\u1eadt T\u00e2n", "text": "Il ponte di Nh\u1eadt T\u00e2n, anche noto come ponte dell'amicizia Vietnam-Giappone \u00e8 un ponte strallato che attraversa il fiume Rosso situato ad Hanoi, capitale del Vietnam. Inaugurato il 4 gennaio 2015, \u00e8 parte di una nuova autostrada a sei corsie che collega il centro citt\u00e0 con l'aeroporto internazionale di Noi Bai. \u00c8 stato costruito grazie ad un prestito della Agenzia di cooperazione internazionale del Giappone fornito come aiuto pubblico allo sviluppo.\nIl ponte ha una lunghezza totale di 8,3 chilometri includendo le rampe, mentre il ponte strallato \u00e8 lungo 1,5 chilometri e largo 33,2 metri, suddivisi in quattro corsie per autoveicoli, due corsie per i mezzi pubblici e due corsie per veicoli misti. Il ponte include anche un passaggio pedonale. \nLe cinque torri del ponte rimandano alle cinque antiche porte della citt\u00e0 di Hanoi. Nel 2017 il ponte \u00e8 stato dotato di illuminazione notturna grazie ad una collaborazione tra il governo cittadino e la Philips."}
{"id": "8449787", "revid": "93556", "url": "https://it.wikipedia.org/wiki?curid=8449787", "title": "Fran\u00e7ois Sevez", "text": ""}
{"id": "8449791", "revid": "6923", "url": "https://it.wikipedia.org/wiki?curid=8449791", "title": "Giuseppe Agnelli", "text": "Biografia.\nFormazione.\nBattezzato Giuseppe Maria, figlio dall'avvocato Giuseppe e della contessa Emilia Cisterni, ebbe tre sorelle.\nDopo gli studi liceali a Padova, Giuseppe Agnelli si laure\u00f2 in Giurisprudenza a Roma nel 1878. Dedicatosi in giovent\u00f9 anche all'attivit\u00e0 di attore filodrammatico, nel 1880 fond\u00f2 a Ferrara il \"Gazzettino Ferrarese\", che nonostante la breve durata, dall'11 aprile 1880 al 22 maggio dell'anno successivo, attir\u00f2 collaboratori quali, tra gli altri, Corrado Ricci, Enrico Panzacchi ed il giovanissimo Gabriele D'Annunzio.\nPur continuando a lavorare come avvocato, il forte interesse per gli studi letterari lo port\u00f2 a laurearsi anche in Lettere nel 1885 a Bologna, divenendo uno degli allievi prediletti di Giosu\u00e8 Carducci, col quale intrattenne un'amichevole corrispondenza e collaborazione dalla quale nacquero i lavori di Agnelli in quegli anni, dedicati al Poeta, a Petrarca e alla fortuna di Giuseppe Parini. Compagno universitario fu Corrado Ricci, col quale ebbe una corrispondenza quasi quotidiana.\nDal 1888\nfu professore di italiano e storia all'istituto tecnico ferrarese \"Vincenzo Monti\".\nNel 1889 spos\u00f2 la centese Elvira Albieri, dal quale non ebbe figli eccetto Antonio, nato morto l'anno seguente.\nNel 1904 fu eletto Presidente della \"Deputazione ferrarese di storia patria\", di cui era socio da una quindicina d'anni, mantenendo la carica sino al 1939, pubblicando nel frattempo svariati saggi storici e profili bio-critici pubblicati negli \u00abatti e memorie\u00bb del sodalizio. \nContemporaneamente, porta avanti una vivace attivit\u00e0 di pubblicista collaborando, tra l'altro, ai periodici \"Gazzetta ferrarese\", \"Il Marzocco\", \"Emporium\", \"Fanfulla della Domenica\", \"Bollettino d'Arte\" del Ministero della P.I., \"Duca\", \"Il Resto del Carlino\" e \"Corriere Padano\".\nAgnelli e la Biblioteca comunale Ariostea.\nNel 1892 divenne direttore della Biblioteca comunale Ariostea che resse fino al pensionamento avvenuto nel 1933 (quando gli succedette Giuseppe Ravegnani), riordinandola e arricchendola e facendola diventare un importante centro di studi ferraresi. Si devono a lui la riorganizzazione non solo dei cataloghi e dei depositi ma anche dei locali e delle sale lettura, grazie alla sua profonda conoscenza in campo sia bibliografico che biblioteconomico.\nNell'anno in cui lasci\u00f2 la Biblioteca Ariostea, in occasione del quarto centenario ariostesco e assieme al suo successore, scrisse \"Inventario dei manoscritti della Biblioteca di Ferrara\" e \"Annali delle edizioni ariostee\", pubblicazione che tuttora resta uno dei repertori pi\u00f9 importanti di bibliografia ariostesca e che dimostr\u00f2 quanto entrambi fossero acuti bibliofili e studiosi del poeta ferrarese.\nVice-bibliotecario durante la direzione di Agnelli, fu Emanuele Davia, figlio dello scultore Gaetano.\nContributi ai musei ferraresi.\nNel 1898 fu attivo nella trasformazione in museo di Palazzo Schifanoia, con lo scoprimento dei famosi affreschi del Salone dei Mesi e facendovi trasferire sia opere dal museo civico che i codici miniati di scuola ferrarese da Palazzo Paradiso.\nPromosse inoltre il recupero e la musealizzazione di Palazzina di Marfisa d'Este (1938), l\u2019incremento delle opere alla Pinacoteca Civica e la costituzione del Museo del Duomo. \nGrazie al suo scritto del 1919 riguardante le statue di Niccol\u00f2 III e Borso d'Este e ai finanziamenti di Giuseppe Maciga, nel 1927 vennero poste le copie, ad opera di Giacomo Zilocchi, sulle colonne del Volto del Cavallo sulla facciata del Palazzo Municipale, rimaste sino ad allora spoglie successivamente ai saccheggi del 1796 durante l'occupazione francese.\n\"Ferrariae Decus\".\nFondatore e presidente dal 1906 della Ferrariae Decus, associazione per la conservazione ed il restauro dei monumenti, con la quale contribu\u00ec, oltre a numerosi restauri di opere cittadine, a diversi studi e ricerche sempre nell'ambito cittadino.\nNegli stessi anni, dal 1907 al 1920, \u00e8 anche Ispettore onorario delle Antichit\u00e0 e Belle Arti per conto del Ministero della P.I., facendo convivere in s\u00e9 un aspetto sia pubblico che privato.\nMor\u00ec a causa di una forma di arteriosclerosi dovuta all'et\u00e0 avanzata. Sulla sua tomba nella Certosa ferrarese, una lapide recita \u00abNelle civiche memorie / e nel cuore di quanti lo conobbero / rester\u00e0 perenne il ricordo del patrizio / Grande Ufficiale Prof. Giuseppe Agnelli / per un quarantennio / bibliotecario della Civica Ariostea / della storia e delle tradizioni / della sua Ferrara / che esalt\u00f2 nel culto / delle sue pietre antiche e dei suoi uomini morti\u00bb. La moglie gli sopravvisse di due anni."}
{"id": "8449826", "revid": "125477213", "url": "https://it.wikipedia.org/wiki?curid=8449826", "title": "Governo Democratico Provvisorio", "text": "Il Governo Democratico Provvisorio (in greco: \u03a0\u03c1\u03bf\u03c3\u03c9\u03c1\u03b9\u03bd\u03ae \u0394\u03b7\u03bc\u03bf\u03ba\u03c1\u03b1\u03c4\u03b9\u03ba\u03ae \u039a\u03c5\u03b2\u03ad\u03c1\u03bd\u03b7\u03c3\u03b7,\n\"Prosorin\u00ed Dimokratik\u00ed Kyv\u00e9rnisi\") \u00e8 stato uno Stato socialista esistito durante la Guerra civile greca.\nVenne istituito nel 1947 su necessit\u00e0 del KKE per amministrare i territori posti sotto il controllo delle forze comuniste durante il conflitto.\nLo Stato dur\u00f2 fino al 1949, quando le forze comuniste vennero vinte dalle forze monarchiche.\nIl governo si sciolse definitivamente in esilio nel 1950.\nLo Stato era governato dai membri ed esponenti del KKE mentre le sue forze armate e dell'ordine erano inquadrate nel DSE."}
{"id": "8449831", "revid": "697352", "url": "https://it.wikipedia.org/wiki?curid=8449831", "title": "A Strange Loop", "text": "A Strange Loop \u00e8 un musical con colonna sonora e libretto di Michael R. Jackson, debuttato a New York nel 2019. Nel 2020 lo spettacolo ha vinto il Premio Pulitzer per la drammaturgia, diventando cos\u00ec il decimo musical a vincere il prestigioso riconoscimento nel corso degli oltre cent'anni di storia del premio.\nTrama.\nIl musical segue la storia di Usher, un giovane afroamericano omosessuale e sovrappeso che tenta di sfondare nel mondo dello spettacolo. Il giovane sta scrivendo un'opera autobiografica su un ragazzo di colore, gay e con dei chili di troppo, ma nel frattempo si mantiene svolgendo diversi lavoretti, incluso fare la maschera (in inglese \"Usher\", da qui il nome) nel musical di Broadway \"The Lion King\". A commentare le sue disavventure ci pensa un coro di sei persone che interpretano i vari personaggi incontrati da Usher, oltre che dare voce ai suoi pensieri mentre lavora come ghostwriter per un film di Tyler Parry.\nStoria delle rappresentazioni.\n\"A Strange Loop\" ha fatto il suo esordio nell'Off Broadway, in scena al Playwrights Horizons dal 24 maggio al 28 luglio 2019. Stephen Brackett curava la regia, mentre il cast era composto da Larry Owens (Usher), L Morgan Lee (Thought 1), James Jackson Jr (Thought 2), John-Michael Lyles (Thought 3), John-Andrew Morrison (Thought 4), Jason Veasey (Thought 5) e Antwayn Harper (Thought 6). Il musical ottenne recensioni molto positive in occasione della prima del 24 maggio, vincendo il Premio Pulitzer nel 2020."}
{"id": "8449834", "revid": "92723", "url": "https://it.wikipedia.org/wiki?curid=8449834", "title": "Museo della Slovacchia Orientale", "text": ""}
{"id": "8449835", "revid": "486946", "url": "https://it.wikipedia.org/wiki?curid=8449835", "title": "Duomo di Ko\u0161ice", "text": ""}
{"id": "8449838", "revid": "1318658", "url": "https://it.wikipedia.org/wiki?curid=8449838", "title": "Marius Biz\u0103u", "text": "Biografia.\nMarius Biz\u0103u \u00e8 nato in Romania e si \u00e8 trasferito in Italia diplomandosi presso l'Accademia nazionale d'arte drammatica di Roma nel 2008."}
{"id": "8449844", "revid": "1573940", "url": "https://it.wikipedia.org/wiki?curid=8449844", "title": "Anaglyptus mysticus", "text": "Anaglyptus mysticus () \u00e8 un coleottero della famiglia dei Cerambicidi.\nDescrizione.\nQuesto cerambicide, che pu\u00f2 raggiungere i 13 mm di lunghezza, \u00e8 di aspetto molto particolare: le elitre sono nere tranne che nel terzo pi\u00f9 vicino al capo, di color castagna-rossiccio; la parte nera \u00e8 solcata da tre o quattro bande trasversali di peli chiari. Il torace \u00e8 grigio-nero.\nBiologia.\nLe larve si nutrono per due anni nel legno morto di varie latifoglie; tra le piante ospiti si segnalano acacia, acero campestre, carpino bianco, ciliegio, faggio, melo, nocciolo, prugnolo selvatico, quercia farnia, salicone e sambuco rosso.\nGli adulti svernano dopo aver sfarfallato, all'interno della cella pupale sotto la corteccia; emergono quindi verso aprile rimanendo attivi fino a maggio-giugno e visitando i fiori per nutrirsi, con una preferenza per il biancospino.\nTra i parassiti di \"A. mysticus\" si annovera l'imenottero braconide \"Aspigonus flavicornis\".\nDistribuzione.\nLa specie \u00e8 attestata in quasi tutta l'Europa continentale fino al confine con la Russia (includendo Svezia e Norvegia), nonch\u00e9 in Gran Bretagna; \u00e8 inoltre presente in Turchia e Nordafrica.\nTassonomia.\nDella specie sono documentate le seguenti variet\u00e0:"}
{"id": "8449863", "revid": "481666", "url": "https://it.wikipedia.org/wiki?curid=8449863", "title": "A Connecticut Yankee in King Arthur's Court (film 1921)", "text": ""}
{"id": "8449878", "revid": "404449", "url": "https://it.wikipedia.org/wiki?curid=8449878", "title": "Annico Pau", "text": "Biografia.\nNato a Nuoro nel 1943 e laureato in scienze agrarie all'universit\u00e0 di Sassari, fu insegnante di economia all'Istituto agrario di Nuoro e giornalista pubblicista per varie testate locali. Nel 1978 entr\u00f2 in massoneria nella loggia \"Giuseppe Garibaldi\".\nInizi\u00f2 l'attivit\u00e0 politica da giovanissimo, prima iscritto al movimento giovanile del Partito Sardo d'Azione \u2013 dando vita al \"Nuovo azionismo\" nel 1966 \u2013 e poi confluendo con esso nel Partito Repubblicano Italiano nel 1968. Fu dirigente locale e provinciale del partito e venne eletto consigliere comunale per la prima volta nel 1980, ricoprendo anche le cariche di vicesindaco e di assessore all'urbanistica e ai lavori pubblici.\nDal 1981 al 1983 fu sindaco di Nuoro, presiedendo una giunta laica e di sinistra, e rimase poi in consiglio comunale, pi\u00f9 volte rieletto, fino al 1995. Dal 1991 subentr\u00f2 quale consigliere della Regione Sardegna, rimanendovi fino alla fine della legislatura nel 1994.\nNel 2017 ha dato alle stampe il volume \"Canti perduti\", che pubblica e analizza scritti inediti del poeta Sebastiano Satta."}
{"id": "8449879", "revid": "62748", "url": "https://it.wikipedia.org/wiki?curid=8449879", "title": "Doc Scurlock", "text": "Biografia.\nNacque nella Contea di Tallapoosa, in Alabama, l'11 gennaio 1849, sesto di undici figli di Priestly Norman Scurlock (3 luglio 1806 - 22 giugno 1876) e Esther Ann Brown (19 giugno 1819 - 1\u00ba giugno 1903). Josiah disse di aver studiato medicina a New Orleans, ricevendo cos\u00ec il suo soprannome \"Doc\".\nDescritto come un uomo alto 173\u00a0cm e pesante 68\u00a0kg, con occhi marroni e capelli biondo scuro, Doc and\u00f2 in Messico intorno al 1870. Mentre era l\u00ec, ebbe una discussione con un altro uomo riguardo a una partita a carte ed estrassero le pistole. L'uomo spar\u00f2 per primo ed il proiettile attravers\u00f2 la bocca di Doc, rompendo i suoi incisivi e uscendo da dietro il collo senza danni seri. Velocemente rispose al fuoco, uccidendo l'uomo che gli aveva sparato.\nTorn\u00f2 negli Stati Uniti d'America nel 1871 e lavor\u00f2 come line rider per John Chisum. Lui ed un altro mandriano proteggevano Chisum ed i suoi allevamenti di bovini nel caso che dei ladri di bestiame volessero depredarli. Una volta, durante nel 1873, Doc e Jack Holt furono sorpresi da un gruppo di indiani e Holt fu ucciso. Scurlock si rifugi\u00f2 dietro ad alcune rocce e, dopo una lunga battaglia, uccise il capo indiano. Durante la notte, scivol\u00f2 via e cammin\u00f2 per 32\u00a0km in cerca d'aiuto. Qualche tempo dopo la battaglia, il corpo di Holt fu presumibilmente parzialmente smembrato, dato che il suo braccio destro venne trovato rimosso dal corpo fino al gomito.\nNel settembre del 1875, il compagno di Scurlock, Newt Higgins, fu ucciso dagli indiani. Egli rimase cos\u00ec sconvolto da questo incidente che disse a Chisum che voleva licenziarsi. Chisum, tuttavia, non ne volle sapere e si rifiut\u00f2 di pagarlo. Scurlock fin\u00ec sui giornali quando rub\u00f2 tre cavalli, due selle, un fucile e part\u00ec per l'Arizona. Chisum mand\u00f2 alcuni suoi uomini a caccia di Scurlock e lo presero ma dopo che spieg\u00f2 che aveva rubato quelle cose perch\u00e9 Chisum non aveva voluto pagarlo, lo lasciarono andare.\nIn Arizona, incontr\u00f2 Charlie Bowdre e i due aprirono un caseificio sul fiume Gila. Alcuni dei discendenti di Scurlock e di Bowdre hanno detto che uno dei loro primi dipendenti fu Billy the Kid. Dopo che chiusero il caseificio, nella primavera del 1876, Scurlock e il suo migliore amico, Bowdre, tornarono nella Contea di Lincoln, in Nuovo Messico, dove comprarono, a credito, un ranch su un terreno di pubblico dominio sul Rio Ruidoso da L.G.Murphy, che li rese vittime del monopolio della L.G.Murphy &amp; Co.\nScurlock, Bowdre, Frank Coe, George Coe e Ab Saunders attaccarono la prigione di Lincoln il 18 giugno 1876 e liberarono il ladro di bestiame Jesus Largo dalla custodia dello sceriffo Saturnino Baca. Portarono Largo fuori dalla citt\u00e0 e lo impiccarono. Scurlock accidentalmente colp\u00ec e uccise il suo amico, Mike G. Harkins, manager del negozio di John H. Riley a Blazer's Mill, mentre stava analizzando una pistola il 2 settembre 1876.\nIl 19 ottobre 1876, Scurlock si spos\u00f2 con Maria Antonia Miguela Herrera (13 giugno 1860 - 27 novembre 1912) a Lincoln. Intorno allo stesso periodo, la sorella, Manuela Herrera, si spos\u00f2 con Bowdre, ci\u00f2 rese Bowdre il cognato di Scurlock. Dall'unione di Scurlock e di Maria nacquero dieci figli.\nLa guerra della contea di Lincoln.\nPer oltre un anno, Scurlock fu in diverse posse per inseguire e arrestare i ladri di cavalli. Lui, Bowdre ed altri linciarono alcuni dei ladri che avevano catturato. Nel gennaio del 1877, Scurlock e un vicino, George Coe, furono arrestati dallo sceriffo William J. Brady per il sospetto di nascondere un fuggiasco assassino e membro della banda di Jesse Evans chiamato Frank Freeman e ricevettero un duro trattamento da Brady. Furono probabilmente torturati ma poi liberati. Nell'ottobre del 1877, la banda di Evans rub\u00f2 dei cavalli appartenenti a John Tunstall, Alexander McSween e Richard \"Dick\" Brewer dal ranch di Brewer sul Rio Ruidoso. Scurlock e Bowdre, cos\u00ec come Brewer, partirono alla ricerca della banda di Evans e la localizzarono ma non furono in grado di riprendersi i cavalli rubati.\nDopo che Tunstall fu ucciso, nel febbraio del 1878, Scurlock divenne uno dei membri fondatori dei Regolatori e venne coinvolto nella maggior parte delle battaglie della Guerra della Contea di Lincoln. Nella Sparatoria di Blazer's Mill, il 4 aprile, Scurlock venne colpito alla gamba da Buckshot Roberts. Scurlock, in seguito, divenne il terzo ed ultimo leader dei Regolatori, dopo che i precedenti leader Dick Brewer e Frank McNab furono uccisi.\nScurlock fu vice sceriffo sotto lo sceriffo John Copeland che era dalla parte di McSween. il 14 maggio 1878 guid\u00f2 una posse di 18 o 20 uomini, che includeva Billy the Kid, Bowdre, George Coe, Brown e Scroggins, all'allevamento di bestiame di Dolan-Riley, apparentemente in cerca di quelli implicati nell'assassinio di McNab e del ferimento di Saunders. Secondo Riley, rubarono 26 cavalli e 2 muli, uccisero un mandriano chiamato Wair, un indiano Navajo impiegato come cuoco e un ragazzo di 15 anni chiamato Johnny. Tuttavia, i soci di W.T.Thornton e Thomas B. Catron riportarono che quest'ultimi due furono solamente feriti. Lo scrittore Robert M. Utley disse che catturarono un uomo chiamato \"Indian\" Manuel Segovia, il probabile assassino di McNab e che gli spararono mentre cercava di scappare.\nDa quando Catron pignor\u00f2 le propriet\u00e0 di J.J Dolan &amp; Co, i cavalli sembravano essere stati di sua propriet\u00e0. Come risultato della sua forte protesta al governatore, Copeland fu rimosso come sceriffo a causa del suo rifiuto nello schierarsi con la fazione Murphy-Dolan. Il ride da parte dei Regolatori comport\u00f2 la rimozione di uno dei loro compagni da una posizione di autorit\u00e0 e la sostituzione con George Peppin, che era comunque fortemente legato all'altra parte.\nQuando Billy tent\u00f2 di fare un accordo col governatore Lew Wallace, Scurlock fu catturato e tenuto in custodia con lui. Fu tenuto per il sospetto dell'omicidio di \"Buckshot\" Roberts. Quando l'accordo con Wallace fall\u00ec, a Billy e a Scurlock fu detto che sarebbero stati accusati. Di fronte all'estradizione per omicidio, il 17 giugno 1879, Billy e Scurlock si allontanarono da Lincoln e lo sceriffo Kimball non fece niente per fermarli. Ad agosto Billy e soci rubarono un gran numero di bestiame a Chisum. Dopo che Chisum li mand\u00f2 dietro una posse, Scurlock decise di andarsene dalla banda.\nIntorno a ottobre o novembre del 1879, Scurlock si spost\u00f2 in Texas, dove si stabil\u00ec e divenne un cittadino molto rispettato. Sul censimento del 1880 nella contea di Potter, Texas, teneva la stazione postale.\nDock Scurlock mor\u00ec all'et\u00e0 di 80 anni per un attacco di cuore a Eastland, Texas. \u00c8 sepolto nel cimitero della citt\u00e0 di Eastland, insieme a sua moglie e altri membri della famiglia.\nRappresentazioni cinematografiche.\nNel film Western, \"Young Guns - Giovani pistole\", Scurlock \u00e8 stato interpretato da Kiefer Sutherland, nella veste di un gentile, morale e poetico cowboy. Alla fine del film, Scurlock lasci\u00f2 il gruppo di Billy the Kid, fuggendo dal New Mexico con una donna asiatica, di cui si era innamorato precedentemente, nella speranza di cominciare una nuova vita ad Est.\nNel sequel, \"Young Guns II - La leggenda di Billy the Kid\", Scurlock (di nuovo interpretato da Sutherland) lavora come insegnante nella citt\u00e0 di New York, quando viene arrestato e riportato nel New Mexico, dove viene salvato dall'impiccagione dal Kid. Si riunisce alla squadra di Billy e viene ferito a morte in un'imboscata guidata da John W. Poe, interpretato da Viggo Mortensen, quando esce dal loro nascondiglio. Di nuovo dentro, si allontana barcollando per essere ucciso in una grandinata di proiettili. Questo si basa sulla morte di Charlie Bowdre in un'imboscata organizzata da Pat Garrett. In effetti Scurlock era sposato con una donna messicana nel 1876 e mor\u00ec pacificamente in Texas molti anni dopo il periodo di tempo coperto dal film. La sceneggiatura originale di \"Young Guns II\" interpreta accuratamente Scurlock mentre parte per il Texas con la sua sposa. \u00c8 stato riferito che Kiefer Sutherland, di fronte a dei conflitti di programmazione, rifiut\u00f2 di tornare al franchise di Young Guns a meno che il suo personaggio non fosse morto nel film \"Stinking Springs Shoot Out\". Lo scrittore John Fusco combatt\u00e9 contro questa richiesta, ma alla fine dovette riscrivere la scena per adattarsi al programma di Sutherland."}
{"id": "8449880", "revid": "61051", "url": "https://it.wikipedia.org/wiki?curid=8449880", "title": "Josiah Gordon &quot;Doc&quot; Scurlock", "text": ""}
{"id": "8449902", "revid": "1305887", "url": "https://it.wikipedia.org/wiki?curid=8449902", "title": "Gackeen magnetico robot/Space Robot", "text": ""}
{"id": "8449921", "revid": "770685", "url": "https://it.wikipedia.org/wiki?curid=8449921", "title": "Evelyn Regner", "text": "Iscritta al Partito Socialdemocratico d'Austria, \u00e8 parlamentare europea dal 2009 nel gruppo dei Socialisti e dei Democratici; \u00e8 stata presidente della Commissione per i diritti della donna e l'uguaglianza di genere del Parlamento europeo dal 2019 al 2022. Dal gennaio 2022 \u00e8 Vicepresidente del Parlamento europeo.\nCarriera.\nNata a Vienna nel 1966, \u00e8 laureata in legge all'Universit\u00e0 di Vienna.\nAlle elezioni europee del 2009 \u00e8 eletta al Parlamento europeo, entrando nella commissione giuridica di cui diviene vicepresidente. Rieletta nel 2014, nella VIII legislatura \u00e8 capogruppo dei socialisti e democratici in commissione giuridica e dal 2019 per la IX legislatura \u00e8 eletta presidente della Commissione per i diritti della donna e l'uguaglianza di genere del Parlamento europeo."}
{"id": "8449922", "revid": "128334", "url": "https://it.wikipedia.org/wiki?curid=8449922", "title": "Varicella party", "text": "Un varicella party (o influenza party) \u00e8 una \"festa\" in cui alcuni genitori radunano i propri bambini per far contrarre loro una malattia infettiva, in particolare malattie esantematiche come varicella, morbillo e parotite.\nSi tratta di una pratica attuata prevalentemente da anti-vaccinisti nella convinzione che sia pi\u00f9 efficace, rapida e sicura di garantire immunit\u00e0 rispetto alla vaccinazione, che contrarre una malattia in giovane et\u00e0 sia meno pericoloso che da adulto e che contrarre nell'arco della propria vita malattie esantematiche come varicella e morbillo sia inevitabile.\nTali pratiche sono caldamente sconsigliate e ritenute pericolose, in quanto il rischio di sviluppare complicanze in seguito all'infezione \u00e8 estremamente maggiore rispetto ai possibili effetti collaterali indotti dalla vaccinazione.\nStoria.\nIl fenomeno \u00e8 nato negli Stati Uniti d'America ed era particolarmente diffuso prima del 1995, anno in cui venne resa obbligatoria la vaccinazione contro la varicella.\nDurante la pandemia di influenza suina del 2009-2010 in Canada fu riscontrato un aumento degli influenza party, organizzati con l'esplicito intento di contagiarsi.\nAlcuni genitori raccolgono oggetti infetti come saliva o leccalecca dai bambini che hanno avuto la malattia; i genitori usano i social media per mettersi in contatto con bambini infetti, da cui ottengono il materiale via posta per darlo ai propri figli.\nRischi per la salute.\nI \"varicella party\" sono ritenuti pericolosi in quanto contrarre la malattia espone il bambino ad una serie di complicanze che, per quanto compaiano solo in una piccola parte dei casi, sono assai gravi (specie se rapportate alla protezione e alla sicurezza garantita dalla vaccinazione). Ad esempio, il 25% di chi contrae il morbillo necessita successivamente di un ricovero in ospedale, il 5% sviluppa polmonite da morbillo, lo 0,1% encefalite; il morbillo uccide una persona infettata su mille. Viceversa, la probabilit\u00e0 di effetti collaterali in seguito a vaccinazione contro il morbillo \u00e8 pari al 0,0001-0,0002%.\nAspetti legali.\nIn Italia l'organizzazione di raduni come i \"varicella party\" pu\u00f2 contravvenire all'articolo 438 del codice penale, che punisce con l'ergastolo la diffusione di germi patogeni."}
{"id": "8449928", "revid": "76963", "url": "https://it.wikipedia.org/wiki?curid=8449928", "title": "Michael R. Jackson", "text": "Biografia.\nDopo aver ottenuto la laurea triennale e magistrale alla New York University, nel 2017 Michael R. Jackson ha scritto il libretto del musical \"Only Children\", su colonna sonora di Rachel Peters. Nel 2019 il suo musical parzialmente autobiografico \"A Strange Loop\" ha esordito nell'Off Broadway e gli \u00e8 valso il Premio Pulitzer per la drammaturgia nel 2020.\nJackson \u00e8 dichiaratamente gay."}
{"id": "8449929", "revid": "767487", "url": "https://it.wikipedia.org/wiki?curid=8449929", "title": "Gr\u0451zy", "text": "Gr\u0451zy (\"\u0413\u0440\u0451\u0437\u044b\") \u00e8 un film del 1915 diretto da Evgenij Bau\u0117r.\nTrama.\nElena, l'adorata moglie di Sergej Nedelin, giace priva di vita sul suo letto di morte: il marito le recide la lunga treccia, che terr\u00e0 come ricordo in una teca.\nNedelin, non molto tempo dopo, incontra per strada una donna che pare essere il perfetto ritratto di Elena. La segue, scopre che \u00e8 un'artista lirica, e quella stessa sera assiste alla messa in scena dell'opera cui la donna, Tina Viarskaja, prende parte. Poi fa la sua conoscenza, e in poco tempo fra i due nasce una relazione.\nMa non \u00e8 del tutto idillica: Sergej \u00e8 portato a fare comparazioni fra Tina ed Elena, e la donna ne risente. Il comportamento di Sergej non tarda a divenire ossessivo, al punto che anche la fedele governante lascia la casa. Sergej comincia pure ad avere delle apparizioni di Elena. Tina \u00e8 esasperata, e in un'occasione osa fare affermazioni irriverenti verso Elena, arrivando a prendere dalla teca la treccia della defunta.\n\u00c8 con questa treccia che Sergej uccide Tina, strangolandola."}
{"id": "8449931", "revid": "729019", "url": "https://it.wikipedia.org/wiki?curid=8449931", "title": "Diana Pe\u00f1alver", "text": "Ha recitato sia in teatro, nel cinema e per la televisione. Il padre, Santiago del Campo, era un pittore, autore del mosaico della facciata principale dello Stadio Ram\u00f3n S\u00e1nchez-Pizju\u00e1n.\nBiografia.\nFormatasi nel mondo del teatro, debutta nel cinema con \"El Caso Almeria\". Durante gli anni '80 lavora sia per il grande che per il piccolo schermo.\nDiventa popolare interpretando Charo, una giovane ragazza che vive a Madrid, nella serie televisiva \"Las chicas de hoy en dia\", all'inizio degli anni '90.\nLa sua notoriet\u00e0 valica poi i confini iberici quando veste i panni di Paquita nel film neozelandese, di genere splatstick diventato poi cult, \"Splatters - Gli schizzacervelli\", che in spagnolo viene tradotto con la battuta pi\u00f9 nota che recita come protagonista nella pellicola (\"Braindead - Tu madre se ha comido a mi perro\"). In seguito torna a lavorare per la televisione, dedicandosi poi al teatro.\nL'ultimo film al quale ha partecipato, con un ruolo di rilievo (Perla, la madre), \u00e8 il venezuelano \"3 Bellezas\".\nPremi.\nMiglior protagonista televisiva per \"Las chicas de hoy en d\u00eda\", Premio de la Uni\u00f3n de Actores (1991)"}
{"id": "8449933", "revid": "120381880", "url": "https://it.wikipedia.org/wiki?curid=8449933", "title": "Jericho Brown", "text": "Biografia.\nNato e cresciuto a Shreveport, Jericho Brown ha ottenuto la laurea triennale alla Dillard University, la magistrale all'Universit\u00e0 di New Orleans e il dottorato di ricerca all'Universit\u00e0 di Houston. Ha insegnato all'Universit\u00e0 di Houston dal 2002 al 2007, all'Universit\u00e0 statale di San Diego nel 2009 e all'Universit\u00e0 Emory dal 2013. \nNel 2008 ha pubblicato la sua prima antologia poetica, \"Please\", seguita nel 2014 da \"The New Testament\". Nel 2020 il suo terzo libro, \"The Tradition\", gli \u00e8 valso il Premio Pulitzer per la poesia. Oltre al Pulitzer, Brown ha ricevuto numerosi altri prestigiosi riconoscimenti, tra cui l'American Book Award (2009), il National Endowment for the Arts (2011) e la Guggenheim Fellowship (2016).\nBrown \u00e8 dichiaratamente gay."}
{"id": "8449949", "revid": "112773797", "url": "https://it.wikipedia.org/wiki?curid=8449949", "title": "Daimler Consort", "text": "La Daimler Consort chiamata Daimler DB18 dal 1939 al 1949, \u00e8 una vettura prodotta dalla casa automobilistica britannica Daimler dal 1939 al 1953. \nCaratteristiche.\nLa vettura era una versione da 2\u00bd litri della precedente New Fifteen da 2,2 litri introdotta nel 1937 e per questa veniva anche chiamata Daimler 2\u00bd litre. Il motore era un 6 cilindri in linea da 2,522 cc ad ad aste e bilancieri.\nNel 1949 la DB18 ha subito una serie di modifiche e aggiornamenti ed \u00e8 stata ribattezzata Consort.\nUtilizzando il motore sviluppato per la Daimler Scout Car, la vettura venne introdotta nel 1939 e come sugli altri modelli la Daimler costruiva il telaio, la meccanica e il motore a sei cilindri, su cui poi vari carrozzieri britannici costruivano la scocca secondo le specifiche del cliente.\nUna versione Drophead della Consort appartenne a Winston Churchill."}
{"id": "8449950", "revid": "22475", "url": "https://it.wikipedia.org/wiki?curid=8449950", "title": "I ragazzi della Nickel", "text": "I ragazzi della Nickel (\"The Nickel Boys\") \u00e8 un romanzo dello scrittore statunitense Colson Whitehead, pubblicato nel 2019 e premiato con il Premio Pulitzer per la narrativa nel 2020.\nTrama.\nAmbientato nella Tallahassee degli anni 60, il romanzo racconta di Elwood Curtis, un giovane afroamericano condannato a scontare una pena detentiva nel riformatorio giovanile di Eleanor, la Nickel Academy, con l'accusa di aver guidato una macchina rubata. Alla Nickel, Elwood diventa amico del pessimista Jack Turner e tenta di scontare la propria pena senza incidenti. Tuttavia, il giovane fallisce nel suo intento e viene violentemente percosso dalle guardie dopo aver sventato lo stupro di un compagno di prigionia e per aver scritto una lettera alla direzione in cui si lamentava della condizioni disumane del carcere. Turner ascolta accidentalmente una conversazione tra una guardia e il direttore, che ordina l'omicidio di Elwood; i due amici decidono quindi di cercare di evadere, ma solo Turner riesce a salvarsi, mentre Elwood viene ferito a morte da un colpo di pistola. Con il passare degli anni Turner, che ha adottato il nome e l'identit\u00e0 dell'amico, vive seguendo gli ideali di Elwood e realizza il suo sogno di cominciare un proprio business a New York. Negli anni 2010 la polizia comincia a investigare sui crimini perpetrati alla Nickel Academy e Turner decide di tornare a Tallahassee per testimoniare contro i suoi carcerieri e riabilitare il nome di Elwood.\nAccoglienza.\nCritica.\nIl romanzo ha ricevuto un'accoglienza molto positiva da parte della critica, ottenendo recensioni particolarmente entusiaste dal \"New York Times\", dal \"Washington Post\" e da \"The Guardian\".\nRiconoscimenti.\nNel 2019 \"I ragazzi della Nickel\" \u00e8 stato tra i finalisti del National Book Critics Circle Award, mentre nel 2020 il romanzo \u00e8 valso a Whitehead il suo secondo Premio Pulitzer per la narrativa (dopo quello vinto tre anni prima per \"La ferrovia sotterranea\") e l'Orwell Prize."}
{"id": "8449951", "revid": "2176804", "url": "https://it.wikipedia.org/wiki?curid=8449951", "title": "Foto 51", "text": "La Foto 51 \u00e8 una foto di diffrazione dei raggi X, di un gel paracristallino, composto da fibre di DNA, scattata da Raymond Gosling, uno specializzando che lavorava sotto la supervisione di Rosalind Franklin nel maggio 1952 al King's College London, mentre lavorava nel gruppo di Sir John Turton Randall. L'immagine \u00e8 stata etichettata come \"foto 51\" perch\u00e9 era la 51\u00aa fotografia di diffrazione che Franklin e Gosling avevano scattato. \u00c8 stata una prova fondamentale per identificare la struttura del DNA.\nUtilizzo nella scoperta della struttura del DNA.\nJames Dewey Watson ha ricevuto la foto dal suo collaboratore, Maurice Wilkins, a insaputa di Rosalind Franklin. Wilkins lo fece perch\u00e9 Gosling era rientrato sotto la sua supervisione poich\u00e9 Franklin stava lasciando il King's College e John Randall aveva chiesto a Gosling di condividere tutti i suoi dati con Wilkins. Insieme a Francis Crick, Watson utilizz\u00f2 le caratteristiche della Foto 51, insieme ad altre prove provenienti da molteplici fonti, per sviluppare il modello chimico della molecola del DNA. Il loro modello, gli articoli di Wilkins e colleghi e quelli di Gosling e Franklin, furono pubblicati per la prima volta, insieme, nel 1953, nello stesso numero di \"Nature\". Nel 1962 il Premio Nobel in Fisiologia o Medicina fu assegnato a Watson, Crick e Wilkins. Il premio non fu assegnato a Franklin che era morta quattro anni prima e, anche se non c'era ancora una regola contro i premi postumi, il Comitato per il Nobel in genere non faceva nomine postume. Allo stesso modo, il lavoro di Gosling non \u00e8 stato citato dal comitato del premio.\nLa fotografia ha fornito informazioni fondamentali per lo sviluppo di un modello di DNA. Lo schema di diffrazione ha consentito di determinare la natura elicoidale dei fili antiparalleli a doppia elica. L'esterno della catena del DNA ha una catena dorsale di desossiribosio e fosfato alternati mentre le coppie di basi, il cui ordine fornisce i codici per la costruzione delle proteine e quindi l'eredit\u00e0, sono all'interno dell'elica. I calcoli di Watson e Crick derivanti dalla fotografia di Gosling e Franklin hanno fornito parametri cruciali per le dimensioni e la struttura dell'elica e la Foto 51 \u00e8 diventata una fonte di dati cruciale che ha portato allo sviluppo del modello del DNA e confermato la ipotizzata precedente struttura a doppia elica del DNA, presentata nella serie di tre articoli sulla rivista \"Nature\" nel 1953.\nPoich\u00e9 gli storici della scienza hanno riesaminato il periodo durante il quale \u00e8 stata ottenuta questa immagine, sono sorte notevoli controversie sia sul contributo di questa immagine al lavoro di Watson e Crick sia sui metodi con cui hanno ottenuto l'immagine. Franklin era stata assunta indipendentemente da Maurice Wilkins che, subentrando come nuovo supervisore di Gosling, ha mostrato la Foto 51 a Watson e Crick all'insaputa di Franklin. Se, qualora Watson e Crick non avessero ottenuto l'immagine di Gosling, Franklin avrebbe potuto dedurre da sola la struttura del DNA dai suoi dati \u00e8 un argomento molto dibattuto, reso pi\u00f9 controverso dalla caricatura negativa di Franklin proposta da Watson nei primi capitoli del suo libro sulla ricerca della struttura del DNA, \"La doppia elica\". Watson ha riconosciuto la sua idea distorta di Franklin, poich\u00e9 ci\u00f2 contenuto nel libro era quello che pensava al momento della ricerca e non al momento della pubblicazione del libro, scrivendo nell'epilogo: \"Poich\u00e9 le mie impressioni iniziali su Franklin, sia scientifiche che personali (come si legge nelle prime pagine di questo libro), erano spesso sbagliate, voglio dire qualcosa qui sui suoi risultati\"."}
{"id": "8449961", "revid": "767487", "url": "https://it.wikipedia.org/wiki?curid=8449961", "title": "Deti veka", "text": "Deti veka (\"\u0414\u0435\u0442\u0438 \u0432\u0435\u043a\u0430\"), a volte noto in Italia con il titolo \"Figli del secolo\", \u00e8 un film del 1915 diretto da Evgenij Bau\u0117r.\nTrama.\nMarija, una donna sposata con un impiegato di banca, e madre di un bambino, \u00e8 fatta oggetto di attenzioni particolari, in diverse occasioni \u2013 nelle quali era spesso accompagnata da un'amica - da parte di un signore barbuto, che pare aver rapporti di lavoro col marito di lei.\nMarija lascia la casa coniugale e si reca dal signore barbuto; poi ritorna, prende con s\u00e9 il bambino, e, insieme all'amica, riparte.\nIl marito - dopo aver avuto una colluttazione col signore barbuto - torna a casa, appare disperato, si punta una pistola alla tempia, poi scartabella alcuni documenti."}
{"id": "8449966", "revid": "118934463", "url": "https://it.wikipedia.org/wiki?curid=8449966", "title": "Nino Borsellino", "text": "Biografia.\nDocente all'Universit\u00e0 degli Studi di Roma \"La Sapienza\", insegn\u00f2 letteratura italiana e storia della critica letteraria. I suoi interessi si concentrarono prevalentemente sulla letteratura teatrale, dal Rinascimento a Luigi Pirandello. Cur\u00f2 le edizioni delle \"Commedie del Cinquecento\" (Milano, Feltrinelli, 1962-67), delle \"Prolusioni e lezioni zurighesi\" di Francesco De Sanctis (Torino, Einaudi, 1965), delle \"Opere di Luigi Pirandello\" (Milano, Garzanti, 1994-95). Prest\u00f2 la sua consulenza per l'allestimento teatrale della \"Mandragola\" di Machiavelli diretto da Roberto Guicciardini .\nBorsellino \u00e8 morto nel febbraio del 2021 in una clinica romana. "}
{"id": "8449967", "revid": "767487", "url": "https://it.wikipedia.org/wiki?curid=8449967", "title": "Leon Drej", "text": "Leon Drej (\"\u041b\u0435\u043e\u043d \u0414\u0440\u0435\u0439\") \u00e8 un film del 1915 diretto da Evgenij Bau\u0117r."}
{"id": "8449968", "revid": "767487", "url": "https://it.wikipedia.org/wiki?curid=8449968", "title": "Mira\u017ei", "text": "Mira\u017ei (\"\u041c\u0438\u0440\u0430\u0436\u0438\") \u00e8 un film del 1915 diretto da P\u0451tr \u010cardynin, basato su un romanzo di Lidija \u010carskaja.\nTrama.\nSentimento e condizionamenti sociali spesso confliggono, come nel caso di Marianna, con risultati a volte devastanti. Il facoltoso Dymov, col quale ella ha iniziato a convivere, e del quale \u00e8 innamorata, non ha alcuna intenzione di sposarla: dibattuta fra queste due istanze contrastanti, Marianna si sente come prigioniera in quella casa opulenta, anche perch\u00e9 nel frattempo i rapporti con i suoi famigliari e con la sua primigenia cerchia di amici si sono raffreddati, e tornare indietro non le appare per niente facile.\nMarianna infatti aveva finito col rompere all'ultimo minuto il suo precedente lungo fidanzamento col tranquillo Sergeij, ormai diventato un amico di famiglia, forse allettata dal miraggio \u2013 di cui era consapevole e che considerava una debolezza - del lusso e del denaro, e la cosa, cos\u00ec in contrasto con le tradizioni, aveva fatto scalpore e destato riprovazione.\nIl padre di Dymov, per il quale Marianna inizialmente lavorava, traversando le strade perennemente innevate per recarsi da lui e leggergli con bravura, davanti al focolare, brani di libri, aveva presentito la possibile situazione spiacevole, aveva tentato di prevenirne sia lei che il figlio. Ma ora l'anziano Dymov era defunto.\nDa quello che percepiva come il suo carcere, Marianna scrive un'accorata lettera alla madre chiedendole aiuto. Ma non riesce ad attendere l'eventuale risposta: la situazione \u00e8 per lei cos\u00ec insopportabile che si spara un colpo di rivoltella, uccidendosi."}
{"id": "8449971", "revid": "439868", "url": "https://it.wikipedia.org/wiki?curid=8449971", "title": "Chiesa di San Giovanni Battista (Dobbiaco)", "text": "La chiesa di San Giovanni Battista \u00e8 la parrocchiale di Dobbiaco, in provincia autonoma di Bolzano e diocesi di Bolzano-Bressanone; fa parte del decanato di San Candido-Dobbiaco.\nStoria.\nLa primitiva chiesa di Dobbiaco fu edificata nel IX secolo da alcuni monaci benedettini, gi\u00e0 presenti nella vallata - pi\u00f9 precisamente nel vicino paese di San Candido - a partire dal secolo precedente.&lt;br&gt;La parrocchiale recente, progettata da Rudolf Schraffl, venne costruita tra il 1764 e il 1774.&lt;br&gt;Nel 1804 fu eretto il campanile, leggermente discosto dalla chiesa e caratterizzato da un tamburo ottagonale e dalla cuspide \"a cipolla\".&lt;br&gt;Durante la prima guerra mondiale, il 7 luglio del 1916 la chiesa fu danneggiata dallo scoppio d'una granata.\nDescrizione.\nLa chiesa si presenta in stile barocco.&lt;br&gt; Al suo interno, che \u00e8 ad un'unica navata sono conservate opere di pregio come la pala raffigurante il \"Battesimo di Ges\u00f9 Cristo\", eseguita da Franz Anton Zeiller nel 1769, dello stretto autore gli affreschi del soffitto ritraenti le \"Storie della vita di San Giovanni Battista\", l'altare maggiore, costruito da Johann Perger nel 1774, e il tabernacolo, anch'esso del Perger."}
{"id": "8449973", "revid": "767487", "url": "https://it.wikipedia.org/wiki?curid=8449973", "title": "Obo\u017e\u017e\u0451nnye kryl'ja", "text": "Obo\u017e\u017e\u0451nnye kryl'ja (\"\u041e\u0431\u043e\u0436\u0436\u0451\u043d\u043d\u044b\u0435 \u043a\u0440\u044b\u043b\u044c\u044f\") \u00e8 un film del 1915 diretto da Evgenij Bau\u0117r."}
{"id": "8449990", "revid": "92723", "url": "https://it.wikipedia.org/wiki?curid=8449990", "title": "Jean-Joseph Cassan\u00e9a de Mondonville", "text": ""}
{"id": "8450000", "revid": "1856513", "url": "https://it.wikipedia.org/wiki?curid=8450000", "title": "Volkswagen Routan", "text": "La Volkswagen Routan \u00e8 un'autovettura prodotta della casa automobilistica Volkswagen dal 2008 al 2013.\nDescrizione.\nLa vettura \u00e8 una monovolume di grandi dimensioni a sette posti realizzata sulla piattaforma Chrysler RT, in comune con la quinta generazione della Dodge Grand Caravan e Chrysler Town &amp; Country.\nProdotto nello stabilimento Chrysler e Dodge di Windsor, \u00e8 stata commercializzata negli Stati Uniti, in Canada e in Messico. Ha debuttato al salone di Chicago, con le vendite che sono iniziate negli Stati Uniti settembre 2008.\nLa produzione \u00e8 stata interrotta nel 2012, ma la vettura \u00e8 rimasta a listino fino al 2014 ma solo per le societ\u00e0 di noleggio e le flotte aziendali."}
{"id": "8450001", "revid": "1793900", "url": "https://it.wikipedia.org/wiki?curid=8450001", "title": "Warsaw Financial Center", "text": "Warsaw Financial Centre \u00e8 un grattacielo alto 165 metri situato a Varsavia, in Polonia.\nL'edificio \u00e8 stato progettato dagli studi di architettura statunitensi A. Epstein &amp; Sons International e Kohn Pedersen Fox Associates, in collaborazione con architetti polacchi e costruito tra il 1997 e il 1998. Al momento del suo completamento era il terzo grattacielo pi\u00f9 alto della Polonia."}
{"id": "8450005", "revid": "486946", "url": "https://it.wikipedia.org/wiki?curid=8450005", "title": "Impianto siderurgico", "text": ""}
{"id": "8450022", "revid": "46291", "url": "https://it.wikipedia.org/wiki?curid=8450022", "title": "Trifolium lupinaster", "text": "Il Trifolium lupinaster \u00e8 una specie di Trifolium appartenente alla famiglia dei Fabaceae."}
{"id": "8450049", "revid": "122299115", "url": "https://it.wikipedia.org/wiki?curid=8450049", "title": "Adil El Arbi e Bilall Fallah", "text": "Biografia.\nEntrambi di origini marocchine, Adil El Arbi e Bilall Fallah sono andati a scuola di cinema insieme. Il primo progetto che hanno diretto \u00e8 stato un cortometraggio di nome Broeders nel 2011, che \u00e8 stato acclamato dalla critica; anche i loro film successivi, Black nel 2015 e Patser nel 2018, hanno ricevuto un'accoglienza positiva. Hanno diretto i primi due episodi della serie televisiva Snowfall, andata in onda il 5 luglio e il 12 luglio 2017, cos\u00ec come il video musicale di Dimitri Vegas &amp; Like Mike \"When I Grow Up\", con il rapper americano Wiz Khalifa. Nel 2020 hanno diretto \"Bad Boys for Life\", terzo capitolo della saga \"Bad Boys\" con protagonisti Will Smith e Martin Lawrence. Hanno diretto il primo e il sesto episodio di \"Ms Marvel\", serie televisiva di Disney+, della quale sono anche produttori esecutivi.\nNel maggio 2021 vengono annunciati come registi di \"Batgirl\", film del DC Extended Universe che sar\u00e0 un'esclusiva HBO Max."}
{"id": "8450050", "revid": "890623", "url": "https://it.wikipedia.org/wiki?curid=8450050", "title": "M3 (Copenaghen)", "text": ""}
{"id": "8450054", "revid": "46291", "url": "https://it.wikipedia.org/wiki?curid=8450054", "title": "Gaillardia pulchella", "text": "Gaillardia pulchella \u00e8 una pianta erbacea della famiglia delle Asteracee."}
{"id": "8450055", "revid": "1684799", "url": "https://it.wikipedia.org/wiki?curid=8450055", "title": "Take Me Home (Alexandra Stan)", "text": "Take Me Home \u00e8 un singolo della cantante rumena Alexandra Stan, pubblicato il 5 maggio 2020.\nVideo musicale.\nIl videoclip ufficiale della canzone, diretto da C\u0103t\u0103lin Dardea, \u00e8 stato pubblicato in concomitanza con l'uscita del singolo."}
{"id": "8450058", "revid": "400694", "url": "https://it.wikipedia.org/wiki?curid=8450058", "title": "Christopher B. Landon", "text": ""}
{"id": "8450063", "revid": "889336", "url": "https://it.wikipedia.org/wiki?curid=8450063", "title": "Barrow in Furness", "text": ""}
{"id": "8450069", "revid": "643662", "url": "https://it.wikipedia.org/wiki?curid=8450069", "title": "Stade des Charmilles", "text": ""}
{"id": "8450072", "revid": "1480390", "url": "https://it.wikipedia.org/wiki?curid=8450072", "title": "Keangnam Hanoi Landmark Tower", "text": ""}
{"id": "8450073", "revid": "400694", "url": "https://it.wikipedia.org/wiki?curid=8450073", "title": "Viral (film 2016)", "text": ""}
{"id": "8450076", "revid": "112777684", "url": "https://it.wikipedia.org/wiki?curid=8450076", "title": "Esercito reale francese", "text": ""}
{"id": "8450082", "revid": "1652134", "url": "https://it.wikipedia.org/wiki?curid=8450082", "title": "Centavo est timorense", "text": "Il Centavo est timorense \u00e8 la valuta usata insieme al dollaro statunitense nello stato di Timor Est."}
{"id": "8450084", "revid": "775372", "url": "https://it.wikipedia.org/wiki?curid=8450084", "title": "Banca della Repubblica del Burundi", "text": "La banca della Repubblica del Burundi \u00e8 la banca centrale dello stato africano del Burundi.\nLa moneta ufficiale \u00e8 la franco del Burundi."}
{"id": "8450086", "revid": "1318658", "url": "https://it.wikipedia.org/wiki?curid=8450086", "title": "Villa Hammerschmidt", "text": "La Villa Hammerschmidt \u00e8 un palazzo situato a Bonn, in Germania. \nDescrizione.\nLa Villa Hammerschmidt fu costruita da August Dieckhoff nel 1863 in stile neoclassico come dimora per un ricco industriale dell'epoca. Fu ridecorato nel 1868 dall'architetto Otto Penner.\nL'edificio \u00e8 stato utilizzato come sede ufficiale e residenza del Presidente della Repubblica Federale Tedesca dal 1950 al 1994. Dopo la riunificazione della Germania, nel 1994 il Presidente Richard von Weizs\u00e4cker fece divenire la nuova sede ufficiale della presidenza il Palazzo Bellevue a Berlino, in sostituzione del Hammerschmidt Villa, che tuttavia rimase la sede e residenza secondaria.\nLa villa si trova nel cuore dell'ex quartiere governativo di Bonn, al confine con il fiume Reno a nord e di fronte al Museo zoologico Koenig a sud e a ovest del Palazzo Schaumburg.\nIl piano superiore dell'edificio ospita l'appartamento privato per il presidente tedesco, mentre il piano terra \u00e8 costituito da sale utilizzate a scopi cerimoniali."}
{"id": "8450089", "revid": "6923", "url": "https://it.wikipedia.org/wiki?curid=8450089", "title": "Candido Raini", "text": "Biografia.\nOttiene il diploma di tecnico del suono nel 1972, e svolge l'attivit\u00e0 professionale dal 1975."}
{"id": "8450090", "revid": "775372", "url": "https://it.wikipedia.org/wiki?curid=8450090", "title": "Banca del Botswana", "text": "La banca del Botswana \u00e8 la banca centrale dello stato africano del Botswana.\nLa moneta ufficiale \u00e8 la pula del Botswana."}
{"id": "8450103", "revid": "775372", "url": "https://it.wikipedia.org/wiki?curid=8450103", "title": "Banca centrale del Congo", "text": "La banca centrale del Congo \u00e8 la banca centrale dello stato africano della Repubblica Democratica del Congo.\nLa moneta ufficiale \u00e8 la franco congolese.\nDal 1967 al 1997 emetteva la moneta ufficiale della Repubblica dello Zaire, la valuta era lo zaire."}
{"id": "8450117", "revid": "775372", "url": "https://it.wikipedia.org/wiki?curid=8450117", "title": "Banca di Capo Verde", "text": "La banca di Capo Verde \u00e8 la banca centrale dello stato africano del Capo Verde.\nLe monete e le banconote ufficiali che stampano e coniano \u00e8 l'escudo capoverdiano."}
{"id": "8450125", "revid": "767487", "url": "https://it.wikipedia.org/wiki?curid=8450125", "title": "Banca centrale sudafricana", "text": "La banca centrale sudafricana \u00e8 la banca centrale dello stato africano del Sudafrica.\nLe monete e le banconote ufficiali che stampano e coniano \u00e8 il rand sudafricano."}
{"id": "8450126", "revid": "666668", "url": "https://it.wikipedia.org/wiki?curid=8450126", "title": "Oscar Vel\u00e1zquez", "text": ""}
{"id": "8450130", "revid": "775372", "url": "https://it.wikipedia.org/wiki?curid=8450130", "title": "Banca del Sudan del Sud", "text": "La banca del Sudan del Sud \u00e8 la banca centrale dello stato africano del Sudan del Sud.\nLe monete e le banconote ufficiali che stampano e coniano \u00e8 la sterlina sudsudanese."}
{"id": "8450131", "revid": "228587", "url": "https://it.wikipedia.org/wiki?curid=8450131", "title": "Sportske novosti", "text": " \nSportske novosti (in italiano \"Novit\u00e0 sportive\") \u00e8 un quotidiano sportivo croato, con sede a Zagabria. \u00c8 il primo quotidiano sportivo del Paese.\nDal 1950 i giornalisti di \"Sportske novosti\" eleggono il Miglior atleta dell'anno in patria.\nLa testata assegna anche un premio al calciatore dell'anno al miglior giocatore che milita nella Prva HNL."}
{"id": "8450134", "revid": "400694", "url": "https://it.wikipedia.org/wiki?curid=8450134", "title": "Polar (casa discografica)", "text": ""}
{"id": "8450136", "revid": "736476", "url": "https://it.wikipedia.org/wiki?curid=8450136", "title": "Marius Bizau", "text": ""}
{"id": "8450141", "revid": "643662", "url": "https://it.wikipedia.org/wiki?curid=8450141", "title": "Hung\u00e1ria k\u00f6r\u00fati Stadion", "text": ""}
{"id": "8450145", "revid": "599013", "url": "https://it.wikipedia.org/wiki?curid=8450145", "title": "Miguel van Assen", "text": "Biografia.\nVan Assen debutta internazionalmente ancora quindicenne ai Giochi CARIFTA di Bermuda come atleta ospite dal Suriname, classificandosi secondo nel salto triplo. L'anno seguente, nella stessa competizione, in tutta ufficialit\u00e0 ha conquistato due medaglie d'oro e partecipato alla finale dei Mondiali allievi in Ucraina. Ha debuttato tra i seniores nel 2014, prendendo parte ai Giochi sudamericani in Cile, classificandosi quarto nel salto triplo, ciononostante l'anno \u00e8 stato prolifico in quanto si \u00e8 classificato primo sia ai Campionati CAC under 18 in Messico sia ai Giochi olimpici giovanili di Nanchino. Nel 2017, prima di affrontare il suo primo Mondiale, a Londra - dove non \u00e8 andato oltre le qualificazioni - ha vinto due medaglie ai Giochi della solidariet\u00e0 islamica e la prima medaglia d'oro maschile per il Suriname nella storia dei Campionati sudamericani, vincendo in Paraguay. Van Assen replica il successo nel 2018 ai Giochi sudamericani, mentre \u00e8 stata di bronzo la medaglia guadagnata ai Campionati sudamericani di Lima."}
{"id": "8450146", "revid": "643662", "url": "https://it.wikipedia.org/wiki?curid=8450146", "title": "\u00dcll\u0151i \u00fat", "text": ""}
{"id": "8450166", "revid": "1186766", "url": "https://it.wikipedia.org/wiki?curid=8450166", "title": "Windows eXPerience", "text": ""}
{"id": "8450169", "revid": "112779448", "url": "https://it.wikipedia.org/wiki?curid=8450169", "title": "Deressa Chimsa", "text": "Biografia.\nNel 2009 ha partecipato ai Mondiali, correndo la maratona, in cui si \u00e8 ritirato a gara in corso poco prima del quarantesimo km. Nel 2012 ha vinto la medaglia d'argento nei Mondiali di mezza maratona, conquistando inoltre anche la medaglia di bronzo a squadre.\nHa inoltre ottenuto vari successi e piazzamenti sul podio in maratone internazionali (tra i quali le vittorie alla Maratona di Praga nel 2012 e quella alla maratona di Taegu nel 2009 ed il secondo posto alla Maratona di Francoforte nel 2012)."}
{"id": "8450171", "revid": "547034", "url": "https://it.wikipedia.org/wiki?curid=8450171", "title": "Principe di L\u00e9on", "text": "La Signoria di L\u00e9on, in seguito Principato di L\u00e9on era un ex feudo bretone situata nella provincia di L\u00e9on, nel nord-ovest della Bretagna, che corrisponde all'incirca al \"dipartimento\" francese Finist\u00e8re. Questa signoria fu creata dopo che la Viscontea di L\u00e9on fu divisa in viscontea e signoria alla fine del XII secolo. La signoria di L\u00e9on era un grande feudo costituito da una sessantina di parrocchie e \"tr\u00e8ves\". Le propriet\u00e0 della signoria si trovavano intorno alla valle del fiume \u00c9lorn, alla citt\u00e0 di Landerneau e al castello di La Roche-Maurice. La signoria inizialmente era detenuta da un ramo minore dei Visconti di L\u00e9on, fondato da Harvey I. Dopo che Harvey VIII mor\u00ec senza discendenza diretta, il feudo fu ereditato dal Casato di Rohan. A met\u00e0 del XVI secolo il feudo divenne noto come \"Principato di L\u00e9on\". Landerneau, Landivisiau, Daoulas, Coat-M\u00e9al, Penz\u00e9 e La Roche-Maurice erano le sedi delle giurisdizioni di questo enorme signoria bretone.\nL'attuale detentore del titolo di Principe di L\u00e9on, insieme che con quello di \"Pari di Francia, Duca di Rohan, Conte di Phoro\u00ebt, Visconte di Rohan, Visconte di L\u00e9on\", \u00e8 Josselin de Rohan.\nStoria.\nNel XII secolo, i Visconti di L\u00e9on si ribellarono contro Enrico II d'Inghilterra per sfuggire al dominio di Plantageneti nel Ducato di Bretagna. Nel 1179, dopo la morte di Guihomar IV, che si era sottomesso al potere ducale non molto tempo prima, Enrico II d'Inghilterra confisc\u00f2 le propriet\u00e0 dei L\u00e9on. In seguito alla confisca di Morlaix da parte del duca Geoffrey Plantageneto, i due figli di Guihomar IV, Guihomar V et Harvey, recuperarono la loro eredit\u00e0. Guihomar V ottenne le castellanie di Lesneven, Brest, Saint-Renan e Le Conquet nonch\u00e9 il titolo di \"Visconte\". Harvey ottenne i possedimenti di Landerneau e Daoudour, nonch\u00e9 la signoria di Coat-M\u00e9al. Essendo un \"juveigneur\", cio\u00e8 un figlio pi\u00f9 giovane dotato di una tenuta, Herv\u00e9 dovette accontentarsi del titolo di Signore di L\u00e9on e fond\u00f2 il ramo minore della Casa di L\u00e9on, che \u00e8 riuscito a mantenere il suo feudo di La Roche-Maurice per 8 generazioni (da Harvey I a Harvey VIII) .\nSignori di L\u00e9on.\nCasa di L\u00e9on.\nDurante la Guerra di successione bretone iniziata nel 1341, i Signori di L\u00e9on appoggiarono Carlo di Blois in parte a causa dei loro legami con la Casa di Avaugour. Harvey VII di L\u00e9on fu catturato dagli inglesi nel 1342 e trascorse due anni imprigionato nella Torre di Londra. Mor\u00ec nel 1344 subito dopo essere stato rilasciato. Il feudo di La Roche-Maurice fu ereditato da suo figlio Harvey VIII di L\u00e9on, all'et\u00e0 di 3 anni. Una nota nella Bibbia dei Signori di L\u00e9on indica che Harvey VIII nacque a La Roche-Maurice nel 1341. Durante la guerra della successione bretone, la situazione diventat\u00f2 instabile. L'ultimo Signore di L\u00e9on mor\u00ec senza discendenza diretta nel 1363. Il feudo fu ereditato da Giovanni I di Rohan attraverso il suo matrimonio con Giovanna di L\u00e9on, sorella di Harvey VIII.\nNel 1363, Harvey VIII mor\u00ec senza discendenti diretti: la Signoria di L\u00e9on fu ereditata da sua sorella Giovanna, moglie di Giovanni I di Rohan. La Signoria divenne parte delle propriet\u00e0 detenute dal Casato di Rohan. Da quel momento fino al 1517, i figli maggiori dei Rohan vivevano nel castello di La Roche-Maurice e si autoproclamano Signori di L\u00e9on prima di diventare Visconti di Rohan.\nPrincipi di L\u00e9on.\nI Visconti di Rohan, in seguito Duchi di Rohan, si designarono \"Principi di L\u00e9on\" all'inizio del XVI secolo, facendo in modo che la Signoria divenisse Principato di L\u00e9on.\nL'erede apparente \u00e8 l'attuale figlio del duca Josselin de Rohan, Alain Louis Marc de Rohan-Chabot (nato nel 1975)"}
{"id": "8450177", "revid": "767487", "url": "https://it.wikipedia.org/wiki?curid=8450177", "title": "Cima delle nobildonne", "text": "Cima delle nobildonne \u00e8 un romanzo dello scrittore italiano Stefano D'Arrigo. L'opera ha vinto il Premio Procida-Isola di Arturo-Elsa Morante e il Premio Brancati, entrambi nel 1986.\nSecondo romanzo dell'autore, pubblicato a notevole distanza da \"Horcynus Orca\", tratta il tema della medicina, in ospedali e laboratori di ricerca dove un ermafrodito bellissimo, amato dall'emiro di Kuneor, viene trasformato definitivamente in donna. Altre tematiche sono quelle della vita, della morte e della metamorfosi.\nAbbandonato lo sperimentalismo linguistico, D'Arrigo utilizza una lingua tagliente e diretta, infarcita di termini scientifici e medici."}
{"id": "8450181", "revid": "729019", "url": "https://it.wikipedia.org/wiki?curid=8450181", "title": "Curtiss F7C Seahawk", "text": "Il Curtiss F7C Seahawk, designazione aziendale Model 43, fu un aereo da caccia imbarcato, monoposto, monomotore e biplano, sviluppato dall'azienda aeronautica statunitense Curtiss Aeroplane and Motor Company nei tardi anni venti del XX secolo.\nRealizzato su richiesta della United States Navy, la marina militare statunitense, per equipaggiare i propri reparti aerei dislocati su portaerei, fu il primo modello specificatamente progettato per impieghi navali e, ottenuta l'autorizzazione, avviato alla produzione in piccola serie dalla Curtiss-Wright dai primi anni trenta. Venne tuttavia assegnato agli United States Marine Corps, impiegato esclusivamente da basi a terra, divenendo velocemente obsoleto e rimanendo in servizio solo qualche anno sostituito da modelli pi\u00f9 moderni ed efficienti.\nFu inoltre il modello che determin\u00f2 il definitivo abbandono da parte della U.S. Navy della motorizzazione raffreddata a liquido in favore di quella ad aria, soluzione tecnica preferita per la loro maggiore affidabilit\u00e0 e pi\u00f9 semplice manutenzione negli stretti spazi destinati al rimessaggio nelle unit\u00e0 della flotta.\nStoria del progetto.\nNel 1927 il Bureau of Aeronautics (\"BuAer\"), dipartimento della U.S. Navy deputato alla gestione del materiale e delle tecnologie della propria componente aerea, espresse l'esigenza di valutare la sostituzione dei Vought FU-1, appena entrati in servizio sia in configurazione terrestre che idrovolante, con modelli specificatamente progettati per operare da unit\u00e0 della flotta.\nPur non avendo il BuAer emesso alcuna specifica n\u00e9 ufficiale concorso, l'ufficio tecnico della Curtiss, sotto la supervisione dell'ingegnere capo Rex Beisel, elabor\u00f2 un progetto che potesse soddisfare tali esigenze. Pur basandosi sull'esperienza acquisita nel realizzare i precedenti P-1, P-6 e F6C Hawk, questo era un progetto sostanzialmente originale, caratterizzato principalmente dall'adozione, come da specifiche U.S. Navy, di un motore raffreddato ad aria, propulsori preferiti dalla marina ai V12 a liquido per la loro maggiore affidabilit\u00e0 in ambito operativo.\nIl nuovo modello, indicato dall'azienda come \"Model 43\", riprendeva comunque l'impostazione normalmente utilizzata nei velivoli pari ruolo del periodo, configurazione alare biplana e fusoliera con struttura tubolare metallica, con superfici coperte di tela trattata, ponendo maggiore attenzione al carrello d'atterraggio, rinforzato in previsione del maggior carico derivato da un utilizzo su portaerei, mentre per la velatura si ricorse alla soluzione gi\u00e0 impiegata nell'O-1 Falcon, caratterizzata dal piano alare inferiore dritto e a corda costante mentre il superiore, a fianco di una sezione centrale dritta, terminava ai lati con un leggero angolo di freccia.\nTecnica.\nCellula.\nL'F7C Seahawk presentava fusoliera a sezione rettangolare, realizzata in tubi d'acciaio e in lega d'alluminio collegati tra loro tramite rivettatura ricoperta da una superficie in tessuto. La struttura era dimensionata in modo da poter resistere alle sollecitazioni sia nell'impiego come aereo da caccia che in quello, ipotizzato ma poi non divenuto operativo, di bombardiere leggero.\nL'unica cabina di pilotaggio era posizionata, aperta e protetta da un parabrezza, nella zona centrale della fusoliera, in posizione sensibilmente arretrata rispetto al bordo d'uscita dell'ala superiore, con il poggiatesta del pilota raccordato alla parte dorsale della fusoliera.\nLa velatura era del tipo biplano, a scalamento positivo, ovvero con piani alari sfalsati, con il piano alare superiore collegato alla sezione della fusoliera immediatamente dietro il motore tramite un castello tubolare formato da montantini \"a N\" divaricati, soluzione che consentiva un migliore campo visivo al pilota, e a quello inferiore grazie a una coppia (uno per lato) di montanti interalari, sempre \"a N\", il tutto ulteriormente irrigidito da tiranti in cavetto d'acciaio. L'ala inferiore era dritta e a corda costante, di apertura leggermente inferiore rispetto alla superiore, l'unica dotata di superfici di controllo, che affiancava a una sezione centrale dritta le due semiali dotate di un leggero angolo di freccia.\nNegli esemplari di produzione in serie il modello era equipaggiato con un carrello d'atterraggio di tipo classico, un biciclo anteriore fisso con gambe di forza indipendenti e ammortizzate con elementi ruotati, dove tutta la struttura era realizzata per assorbire gli urti e gli atterraggi (appontaggi) duri tipici nell'utilizzo dei ponti di volo delle portaerei. Solo nel prototipo XF7C in configurazione idrovolante a questo venne sostituito un traliccio tubolare di supporto che lo collegava centralmente a un grande galleggiante, al quale erano abbinati una coppia di galleggianti equilibratori posti all'intradosso dell'ala inferiore.\nMotore.\nLa propulsione era affidata a un motore Pratt &amp; Whitney R-1340, un radiale 9 cilindri raffreddato ad aria in grado di erogare una potenza al decollo pari a , montato all'estremit\u00e0 anteriore della fusoliera, negli esemplari di serie parzialmente carenato con le alettature dei cilindri libere di ricevere l'aria dall'elica bipala.\nNel prototipo XF7C-1 vennero testate diverse soluzioni aerodinamiche, dall'applicazione di un'ogiva sul mozzo dell'elica all'impiego di una cappottatura NACA che racchiudeva integralmente il motore, soluzioni che poi non vennero utilizzate nella produzione in serie.\nUn solo esemplare, indicato come XF7C-2, venne motorizzato a scopo sperimentale da un Wright R-1820, motore dalla stessa architettura ma dalla potenza incrementata a consent\u00ec all'esemplare di raggiungere prestazioni pi\u00f9 elevate, tuttavia questa versione non venne avviata alla produzione in serie.\nArmamento.\nL'armamanto offensivo era affidato a una coppia di mitragliatrici Browning M1919 calibro , posizionate in caccia davanti all'abitacolo del pilota, armi camerate per l'utilizzo del munizionamento standard .30-06 Springfield.\nImpiego operativo.\nIl prototipo XF7C-1 vol\u00f2 per la prima volta il 28 febbraio 1927. Dopo alcune modifiche richieste dalla Marina, furono costruiti 17 velivoli F7C-1 Seahawks che entrarono in servizio nel VF-5M dell'USMC a Quantico.\nNel 1930 il VF-9M organizz\u00f2 la prima squadra acrobatica acrobatica dei Marines, i \"The Red Devils\", con alcuni F7C con muso dipinto di rosso. Rimasero in servizio fino al 1933.\nEsemplari attualmente esistenti.\nL'unico F7C Seahawk sopravvissuto \u00e8 conservato a Pensacola, in Florida, esposto presso il National Museum of Naval Aviation, il museo aeronautico ufficiale della componente aerea della United States Navy."}
{"id": "8450194", "revid": "1185701", "url": "https://it.wikipedia.org/wiki?curid=8450194", "title": "Vuelta a Espa\u00f1a 1978", "text": "La Vuelta a Espa\u00f1a 1978, trentatreesima edizione della corsa, si \u00e8 svolta in diciannove tappe, undicesima e ultima suddivise in due semitappe, precedute da un cronoprologo iniziale, dal 25 aprile al 14 maggio 1978, per un percorso totale di 2995\u00a0km. La vittoria fu appannaggio del francese Bernard Hinault, che complet\u00f2 il percorso in 85h24'14\", precedendo lo spagnolo Jos\u00e9 Pesarrodona e il connazionale Jean-Ren\u00e9 Bernaudeau."}
{"id": "8450195", "revid": "767487", "url": "https://it.wikipedia.org/wiki?curid=8450195", "title": "Julie Pietri", "text": "Biografia.\nNata in Algeria da genitori francesi, dopo l'indipendenza dello stato nordafricano come altri pieds-noirs a 14 anni emigra in Francia e si stabilisce con la famiglia a Saint-Germain-en-Laye. Muove i primi passi in ambito musicale con il gruppo Transit des chansons, con cui nel 1975 incide il singolo \"On s'est laiss\u00e9s faire\", e in seguito si unisce alla Bande \u00e0 Basile, un gruppo pop-folk che nei costumi di scena si ispirava alla commedia dell'arte.\nFa il suo esordio da solista nel 1979, dopo aver vinto un'audizione della CBS per interprare la cover francese del brano \"Magdalena\", che nell'interpretazione di Calderon era stato un grande successo in Spagna. Il silgolo, inciso semplicemente come \"Julie\", vende oltre 500.000 copie e le permette di registrare il primo album, sotto la produzione di Jean Schultheis (anche autore di tre brani).\nDopo alcuni singoli di buon successo e fortunate collaborazioni con Sacha Distel e Herbert L\u00e9onard, a met\u00e0 degli anni '80 decide di rompere con il produttore Claude Carr\u00e8re (a cui era legata dal 1981) e di affrontare un percorso musicale pi\u00f9 maturo. Nel 1986 adotta il nome Julie Pietri e incide il singolo \"\u00c8ve l\u00e8ve-toi\", dal sound arabeggiante e dal testo femminista. Il brano ha un successo dirompente, arrivando al primo posto in classifica e vendendo oltre un milione e mezzo di copie. Sulla scia del buon risultato del brano e del relativo album \"Le Premier Jour\" la Petri intraprende un lungo e fortunato tour, esibendosi tra l'altro all'Olympia di Parigi.\nNel 1992 la Petri ha una figlia e decide di abbandonare momentaneamente le scene per dedicarsi alla famiglia. Nel 1995 pubblica \"F\u00e9minin Singuli\u00e8re\", un album composto da 5 brani inediti e da 8 successi riarrangiati, e fa un breve tour di concerti acustici. Nel 2000 reincide in versione dance \"\u00c8ve l\u00e8ve-toi\" e nel 2003 vince lo show musicale per vecchie glorie \"Retour Gagnant\" (\"Ritorno alla vittoria\"), il che le permette di incidere un nuovo album e dopo anni di rientrare in classifica con il singolo \"Si on parlait de ma vie\". Nel 2007 torna inoltre a esibirsi all'Olympia."}
{"id": "8450200", "revid": "33689", "url": "https://it.wikipedia.org/wiki?curid=8450200", "title": "Maestro di Pratovecchio", "text": "Il pannello centrale del trittico, raffigurante l'Assunzione della Vergine, \u00e8 attualmente ad Arezzo mentre i pannelli laterali, sinistro e destro, si trovano nella National Gallery di Londra. \nBiografia.\nSu di lui non si hanno altre informazioni se non quelle relative ad alcune fonti di pagamenti di sue opere.\nOltre al trittico di cui si \u00e8 detto, altre opere attribuitegli comprendono \"Tre Arcangeli\" presente nella Gem\u00e4ldegalerie di Berlino, una \"Madonna col Bambino\" presente nel Fogg Art Museum, di Cambridge in Massachusetts, un'altra \"Madonna col Bambino\" nella Pinacoteca di Brera a Milano e una \"Madonna con sei angeli\", nella Pierpont Morgan Library &amp; Museum a New York. \nLe opere del Maestro sono considerate fortemente influenzate dai pittori Domenico Veneziano e Andrea del Castagno, ma anche dallo scultore Donatello. \nNel 1974 un dipinto della collezione Getty attribuito al Maestro di Pratovecchio (successivamente venduto nel 2011), raffigurante una \"Madonna con Bambino con Santa Brigida e l'Arcangelo Michele\", venne collegato, da Burton B. Fredricksen, a un dipinto simile con l\"'Arcangelo Michele e Santa Brigida\", commissionato nel 1439 per il convento delle Brigitine di Pian di Ripoli, per il quale fu versato un pagamento a un Giovanni di Francesco del Cervelliera da Rovezzano. Tuttavia, a causa delle notevoli differenze di stile tra le opere attribuite al Maestro di Pratovecchio e quelle attribuite a Giovanni di Francesco, attivo nel 1450, \u00e8 stato suggerito che, nonostante il pagamento, l'opera non fu creata da Giovanni di Francesco, ma solo pi\u00f9 tardi, da un altro.\nUn altro nome, suggerito da Padoa Rizzo nel 1993, \u00e8 Jacopo di Antonio (1427-1454), cugino di Giovanni di Francesco. Tuttavia, l'unica opera precedentemente associata a lui \u00e8 di nuovo di uno stile diverso, attribuito da alcuni invece a Pesellino o ad un seguace vicino a lui. Scrivendo nel 2005, Andrea De Marchi ha quindi considerato le identificazioni finora presentate \"per nulla soddisfacenti\". "}
{"id": "8450201", "revid": "125865194", "url": "https://it.wikipedia.org/wiki?curid=8450201", "title": "Maria Cristina Heller", "text": "Biografia.\nNata a Trieste, ha condotto alcuni programmi di RadioRai, per poi prendere parte a film (venendo diretta tra gli altri da Dario Argento, Pupi Avati, Claudio Risi) e a produzioni televisive Rai e Mediaset (diventando un volto familiare soprattutto per il ruolo di Valeria Perini nella sit-com \"Casa Vianello\").\nDal 2003 vive a Santa Monica, negli Stati Uniti, dove \u00e8 apparsa in film e importanti serie TV come \"Law &amp; Order\". Maria Cristina Heller inoltre \u00e8 da anni il volto femminile principale di TeleItalia, l'unica emittente tv della contea di Los Angeles rivolta agli italo-americani, per la quale conduce programmi in lingua italiana e inglese. Parla anche spagnolo, francese e serbo-croato. "}
{"id": "8450214", "revid": "122973896", "url": "https://it.wikipedia.org/wiki?curid=8450214", "title": "I casi di stupro seriale negli Stati di Washingon e Colorado", "text": "Tra il 2008 e il 2011, una serie di stupri nei sobborghi di Seattle e Denver sono stati perpetrati da Marc Patrick O'Leary, un veterano dell'esercito statunitense che era stato precedentemente in una base militare vicino a Tacoma. \nStoria.\nLa polizia non ha creduto alla prima vittima, una donna di 18 anni conosciuta come Marie, che rifer\u00ec di essere stata violentata a casa sua a Lynnwood nello stato di Washington. La mancanza di prove schiaccianti port\u00f2 i detective a credere che la ragazza si fosse inventata la storia dello stupro e nessuno le credeva. Marie si sent\u00ec costretta a dover ritrattare la sua dichiarando di essersi inventata la storia, e di conseguenza venne accusata dalla polizia di falsa denuncia. O'Leary per\u00f2 commise altri stupri, uno nello Stato di Washington e quattro in Colorado. \nProcesso.\nO'Leary venne arrestato a Lakewood, in Colorado, nel febbraio 2011, dopo 40 giorni di indagini da parte di un team di investigatori che collaborava in diversi dipartimenti. Gli investigatori hanno usato le somiglianze nei metodi usati dallo stupratore in ogni atto di violenza, insieme alle foto trovate sul computer che O'Leary scattava alle vittime dopo averle stuprate, per collegarlo ai cinque abusi commessi in entrambi gli stati. Si \u00e8 dichiarato colpevole di numerosi atti di stupro ed \u00e8 stato condannato al massimo della pena dal giudice: 327 anni e mezzo di prigione in Colorado e un totale di 68 anni e mezzo nello stato di Washington.\nConseguenze.\nTra il 2008 e il 2012, la polizia di Lynnwood ha etichettato il 21% dei casi di stupro come \"infondati\", cinque volte la media nazionale per comuni di dimensioni simili. Grazie a una revisione esterna del caso di Marie da parte dello sceriffo della contea di Snohomish, si scopr\u00ec che era stata \"\"costretta ad ammettere di aver mentito\" e che la polizia aveva ignorato importanti prove del crimine per concentrarsi su delle \"incoerenze minori\"\". Di conseguenza, la polizia di Lynnwood da allora ha adottato nuovi metodi di addestramento per indagare sui casi di aggressioni sessuali, e per mettere in discussione la veridicit\u00e0 della presunta vittima deve avere in mano una prova definitiva che sostenga che stia mentendo.\nNella cultura di massa.\nNarrativa.\nI due autori hanno ricevuto il premio Pulitzer per il miglior giornalismo investigativo per un \"Sorprendente esame ed esposizione delle incapaci incombenze delle forze dell'ordine di indagare adeguatamente sulle denunce di stupro e di comprendere gli effetti traumatici sulle vittime di stupro.\""}
{"id": "8450215", "revid": "1745361", "url": "https://it.wikipedia.org/wiki?curid=8450215", "title": "Championnat National 2012-2013", "text": "L'edizione 2012-2013 del Championnat National \u00e8 stato il 15\u00ba campionato di calcio francese di terza divisione nel formato attuale.\nClassifica.\nVerdetti.\nNote:"}
{"id": "8450218", "revid": "287204", "url": "https://it.wikipedia.org/wiki?curid=8450218", "title": "Raffaello Monteverde", "text": "Biografia.\nNato a Roma, muove i primi passi nell'ambiente dello spettacolo lavorando all'Onda Telerama di suo fratello Geo Tapparelli come segretario di produzione sul set dei \"Caroselli\". Anni pi\u00f9 tardi fonda la Solaris Film con Adriano Ari\u00e8 e cominciano a produrre sceneggiati televisivi per la Rai.\nNel 1978 arriva il primo successo TV con \"Diario di un giudice\" di Marcello Baldi con Sergio Fantoni e Ilaria Occhini, furono circa 4 milioni e mezzo i telespettatori su Rai 1. \nAlla fine degli anni settanta si cimenta anche con il teatro e produce \"Affabulazione\" di Pier Paolo Pasolini, scritto e interpretato da Vittorio Gassman. Negli stessi anni, sempre per il teatro, produce anche \"Anonimo veneziano\", con la sceneggiatura di Giuseppe Berto con Lorenza Guerrieri e Ugo Pagliai, e \"La commedia degli errori\", recitata da Andrea Giordana e Mita Medici.\nNel 1981 produce per Rai 1 \"Casa Cecilia\", scritta da Lidia Ravera con Delia Scala e Giancarlo Dettori, vincitrice del \"Premio TV - Premio regia televisiva\" sotto la regia di Vittorio De Sisti con il quale avr\u00e0 una lunga e proficua collaborazione artistica.\nAll'inizio degli anni ottanta finisce la collaborazione con Adriano Ari\u00e8, e Monteverde fonda La Leader Cinematografica, con la quale produce una decina di miniserie in coproduzione con la Francia, grazie alla sua collaborazione con la societ\u00e0 francese T\u00e9l\u00e9france. Cominciano cos\u00ec le grandi coproduzioni di miniserie internazionali con Francia, Germania e Spagna, molte delle quali girate in America Latina, Costarica, Venezuela e Per\u00f9: ad esempio \"Sei delitti per padre Brown\" che vinse il Premio Flaiano per la sceneggiatura nel 1988 nella sezione \"Televisione e Radio\", e Una vita scellerata che vinse il premio Efebo d'Oro per \"miglior adattamento TV\"\".\"\nAlla fine degli anni novanta produce vari film per la TV in coproduzione con gli Stati Uniti, fra cui \"Indiscretion of an American Wife\" (remake del film \"Stazione Termini\" di Vittorio De Sica), \"The Vivero Letter\" per HBO, e il docufilm \"Hanged on a Twisted Cross\" che viene candidato agli \"International Emmy Awards\" nel 1997.\nNel 2000 Raffaello Monteverde inizia la sua collaborazione con Guido e Maurizio De Angelis; con loro produce, come produttore esecutivo, quattro stagioni della serie \"Incantesimo,\" \"Elisa di Rivombrosa\" di Cinzia TH Torrini, tuttora uno dei maggiori successi di Canale 5 e vincitrice di cinque Telegatti.\nNel 2002 riceve la candidatura per il premio Efebo d'oro come \"Miglior Produzione TV Europea\" grazie a \"Renzo e Lucia\" di Francesca Archibugi.\nNel 2007 ricomincia produrre con la Leader Productions e Film Company, figlie della Leader Cinematografica. Rilancia in coproduzione con la Beta Film GmbH la serie \"Rex\", sequel della serie austriaca \"Il commissario Rex\", producendone quattro stagioni. \nFra il 2011 e il 2012 produce per Canale 5 una serie antologica internazionale \"6 passi nel giallo\" firmata da registi, figli e nipoti dei maestri del giallo degli anni settanta: Edoardo Margheriti, Lamberto e Roy Bava.\n\u00c8 deceduto il 24 aprile 2021 presso la sua abitazione a Roma, all'et\u00e0 di 79 anni da poco compiuti, a causa di un'ischemia."}
{"id": "8450221", "revid": "62004", "url": "https://it.wikipedia.org/wiki?curid=8450221", "title": "Alan Banaszek", "text": ""}
{"id": "8450229", "revid": "1345932", "url": "https://it.wikipedia.org/wiki?curid=8450229", "title": "I casi dello stupratore seriale a Washingon e Colorado", "text": ""}
{"id": "8450231", "revid": "599013", "url": "https://it.wikipedia.org/wiki?curid=8450231", "title": "Tobias Foss", "text": ""}
{"id": "8450233", "revid": "88740", "url": "https://it.wikipedia.org/wiki?curid=8450233", "title": "Edoardo di Gheldria", "text": "Origine.\nEdoardo, sia secondo il \"Kronijk van Arent toe Bocop\", che secondo \"Les chroniques de Jean Froissart. Tome 1\" era il figlio secondogenito del Duca di Gheldria e conte di Zutphen, Rinaldo II e della sua seconda moglie, Eleonora d'Inghilterra, che, come ci viene confermato dal \"Kronijk van Arent toe Bocop\" era la figlia terzogenita del re d'Inghilterra, Edoardo II e di Isabella di Francia, che, secondo lo storico e genealogista francese, Pierre de Guibours, detto P\u00e8re Anselme de Sainte-Marie o pi\u00f9 brevemente P\u00e8re Anselme, nel suo\"Histoire g\u00e9n\u00e9alogique et chronologique de la maison royale de France\", era figlia del re di Francia, Filippo IV il Bello e della regina di Navarra, contessa di Champagne e Brie, Giovanna I di Navarra, che, secondo le \"Gesta Philippi Tertii Francorum Regis\", era la figlia secondogenita del re di Navarra (col nome di \"Enrico I\") e conte di Champagne e Brie (col nome di \"Enrico III\"), Enrico di Navarra e di Bianca d'Artois.\n&lt;br&gt;Rinaldo II di Gheldria, come ci viene confermato dal \"Kronijk van Arent toe Bocop\" era il figlio maschio primogenito del Conte di Gheldria e di Zutphen, Rinaldo I e della sua seconda moglie, Margherita Dampierre o di Fiandra, che, secondo il \"Kronijk van Arent toe Bocop\", era figlia del Conte di Fiandra, Guido di Dampierre e della sua seconda moglie Isabella di Lussemburgo (\u2020 1298), figlia di Enrico IV di Lussemburgo e di Margherita de Bar.\nBiografia.\nIl 19 marzo 1339, suo padre, Rinaldo II, fu riconosciuto duca di Gheldria e conte di Zutphen al parlamento di Francoforte dall'Imperatori del Sacro Romano Impero, Ludovico di Baviera. \nNel 1343, suo padre, Rinaldo II, trasfer\u00ec la sua residenza da Geldern a Nimega, ma mor\u00ec improvvisamente ad Arnhem lo stesso anno e fu sepolto nell'abbazia di Graefenthal, vicino a Goch.&lt;br&gt;Essendo i figli maschi minorenni gli succedette il primogenito, suo fratello, Rinaldo, come Rinaldo III, con la reggenza della madre, Eleonora d'Inghilterra, che, come reggente ebbe sempre molte difficolt\u00e0 a che venisse riconosciuta dai sudditi e l'anno dopo fu costretta a lasciare l'incarico. \nDal 1350, sua madre, Eleonora, riguardo alla suddivisione dell'eredit\u00e0 paterna, sostenne le rivendicazioni di Edoardo, ormai maggiorenne, che cre\u00f2 una accesa rivalit\u00e0 tra i due fratelli; Eleonora e Rinaldo ebbero poi una disputa circa il dissenso sorto fra i due fratelli, e Rinaldo III, respinti i tentativi di riconciliazione di sua madre, le confisc\u00f2 tutte le sue propriet\u00e0, quindi Eleonore si trasfer\u00ec nel monastero cistercense di Deventer e il 22 aprile 1355 Eleonora mor\u00ec in povert\u00e0 all'abbazia Cistercense di Deventer, e secondo il \"Kronijk van Arent toe Bocop\", fu sepolta, accanto al marito, nell'abbazia di Graefenthal, Goch, Circondario di Kleve.\nDopo la morte della madre, secondo il \"Rerum Belgicarum Annales Chronici Et Historici\" si formarono due fazioni, una detta Hekers, che sosteneva Rinaldo, mentre la seconda, detta Bronchoerit, sosteneva Edoardo, che si fronteggiarono, sino a che, nel 1361, Rinaldo assedi\u00f2 Edoardo a Tiel, dove avvenne lo scontro finale, che vide la vittoria di Edoardo ed i suoi seguaci che catturarono Rinaldo; Edoardo fu riconosciuto duca di Gheldria, mentre Rinaldo fu imprigionato, nel Castello di Nijenbeek, nei pressi di Voorst.&lt;br&gt;Sempre secondo il \"Rerum Belgicarum Annales Chronici Et Historici\" Rinaldo era molto grasso (\"pinguis et carnosus fuit\"), e, a proposito si narra che nel dongione in cui fu rinchiuso non dovevano chiudere la porta in quanto, per le sue dimensioni, Rinaldo non riusciva a passare attraverso il varco.\nNel 1368, secondo ancora il \"Rerum Belgicarum Annales Chronici Et Historici\", Edoardo aveva stipulato un contratto di matrimonio con Caterina di Baviera, figlia del duca di Baviera, conte d'Olanda e Zelanda e conte d'Hainaut, Alberto I di Baviera e della moglie, Margherita di Brieg.\nEdoardo mor\u00ec il 24 agosto 1371, due giorni dopo essere stato ferito, combattendo a fianco del cognato, il duca Guglielmo II di J\u00fclich, contro Venceslao I di Lussemburgo, che aveva attaccato il ducato di J\u00fclich, ma fu sonoramente sconfitto a Baesweiler, dove perse parte del suo esercito e parecchi nobili persero la vita e Venceslao stesso fu fatto prigioniero; sempre secondo il \"Rerum Belgicarum Annales Chronici Et Historici\", Edoardo fu ferito da una freccia scagliata da un suo seguace, tale Ermanno, la cui moglie, si diceva fosse stata attratta dal duca Edoardo; Edoardo fu sepolto nell'abbazia di Graefenthal, Goch, Circondario di Kleve, accanto ai suoi predecessori.&lt;br&gt;Caterina di Baviera, ancora vergine, rimase vedova a 10 anni, mentre il fratello di Edoardo, Rinaldo III, fu liberato e fu riconosciuto nuovamente duca di Gheldria. \nRinaldo III resse il ducato per poco pi\u00f9 di tre mesi, mor\u00ec il 4 dicembre di quello stesso anno e fu sepolto nell'abbazia di Graefenthal, Goch, Circondario di Kleve, accanto ai genitori. Siccome, n\u00e9 Rinaldo, n\u00e9 Edoardo avevano lasciato eredi, il ducato and\u00f2 alle sorellastre; siccome la primogenite, Margherita, era morta, a Rinaldo III succedette Matilde, ma fu contestata dalla sorella Maria; contestazione che port\u00f2 alla Prima guerra di successione gheldriana.\nDiscendenza.\nDi Edoardo non si conosce alcuna discendenza."}
{"id": "8450234", "revid": "380453", "url": "https://it.wikipedia.org/wiki?curid=8450234", "title": "Emma Villas Volley 2019-2020", "text": "Questa voce raccoglie le informazioni riguardanti l'Emma Villas Volley nelle competizioni ufficiali della stagione 2019-2020.\nStagione.\nLa stagione 2019-20 \u00e8 per l'Emma Villas Volley, col nome sponsorizzato di Emma Villas Aubay Siena, la quarta in Serie A2: la squadra toscana ritorna nella serie cadetta dopo essere retrocessa dalla Superlega. Il club, sulla cui panchina viene chiamata Gianluca Graziosi, stranvolge completamente la rosa con l'unica conferma di Gabriele Maruotti: tra i nuovi acquisti quelli di Marco Falaschi, Carmelo Gitto, Romolo Mariano, Davide Marra, Sebastiano Milan e Yuri Roman\u00f2, mentre tra le cessioni quelle di Fernando Hern\u00e1ndez, Jurij Hladyr, Yuki Ishikawa, Saeid Marouf, Cristian Savani e Simon Van de Voorde.\nIl campionato si apre con il successo sulla , seguito dalla prima sconfitta ad opera dell': dopo tre vittorie di fila, la squadra di Siena perde alla sesta giornata contro l', per poi vincere il resto delle gare del girone di andata, chiuso al primo posto e qualificandosi per la Coppa Italia di Serie A2/A3. Il girone di ritorno comincia con tre partite vinte per poi subire uno stop alla quindicesima giornata contro l'; nelle ultime quattro gare disputate l'Emma Villas ne vince tre, fino a quando il campionato viene prima sospeso e poi definitivamente interrotto a causa del diffondersi in Italia della pandemia di COVID-19: al momento dell'interruzione la squadra stazionava al primo posto in classifica.\nGrazie al primo posto in classifica al termine del girone di andata l'Emma Villas partecipa alla Coppa Italia di Serie A2/A3: supera nei quarti di finale il , mentre in semifinali viene sconfitta dall', venendo eliminata dalla competizione.\nOrganigramma societario.\nArea direttiva\nArea organizzativa\nArea tecnica\nArea comunicazione\nArea marketing\nArea sanitaria"}
{"id": "8450238", "revid": "648716", "url": "https://it.wikipedia.org/wiki?curid=8450238", "title": "Baltimore Colts 1953", "text": "La stagione 1953 dei Baltimore Colts \u00e8 stata la prima della franchigia nella National Football League. I Colts ebbero un record di 3 vittorie e 9 sconfitte, finendo quinti nella Western Conference.\nNel gennaio 1953, un gruppo con sede a Baltimora guidato da Carroll Rosenbloom vinse i diritti per una nuova franchigia nella citt\u00e0. A Rosenbloom fu assegnata una squadra della NFL e le partecipazioni della defunta organizzazione dei Dallas Texans, che durarono solo la stagione 1953. La nuova squadra prese il nome di Colts dalla precedente formazione that che era fallita dopo la stagione ; Baltimora era stata senza squadra nel e .\nI Colts del 1953 Colts ebbero un record perdente malgrado l'avere guidato la lega con 56 palloni rubati agli avversari. Baltimore aveva un record positivo dopo cinque partite, battendo i vicini Washington Redskins di fronte ai 34.000 spettatori del Memorial Stadium, prima di perdere tutte le ultime sette gare della stagione.\nNel debutto stagionale contro i Chicago Bears il 27 settembre, il defensive back dei Colts Bert Rechichar stabil\u00ec un record NFL per il pi\u00f9 lungo field goal (56 yard), superando il vecchio primato non ufficiale di 55 yard (stabilito con un \"drop kick\" da Paddy Driscoll nel ). Tale primato resistette per 17 anni finch\u00e9 Tom Dempsey segn\u00f2 da 63 yard nel .\nClassifiche.\nNota: I pareggi non venivano conteggiati ai fini della classifica fino al 1972."}
{"id": "8450240", "revid": "39884", "url": "https://it.wikipedia.org/wiki?curid=8450240", "title": "Guerra anglo-egiziana del 1882", "text": ""}
{"id": "8450241", "revid": "39884", "url": "https://it.wikipedia.org/wiki?curid=8450241", "title": "Rivolta di \u02bbOrabi", "text": ""}
{"id": "8450243", "revid": "287204", "url": "https://it.wikipedia.org/wiki?curid=8450243", "title": "Giovanni Vignati", "text": "Discendente di un'antica famiglia guelfa rivale dei Visconti, ricopr\u00ec per il Ducato di Milano incarichi amministrativi e fu signore di Lodi e di Piacenza.\nBiografia.\nSignore di Lodi.\nIl 23 novembre 1403, durante la crisi dell'autorit\u00e0 signorile viscontea seguita alla morte di Gian Galeazzo, insieme agli uomini raccolti nell'antico feudo di Belvignate si rec\u00f2 a Lodi per deporre Antonio Fissiraga e fu acclamato signore dalla popolazione. Mand\u00f2 in esilio un centinaio di famiglie vicine ai Visconti e procedette all'acquisizione di nuove terre, tra le quali San Colombano al Lambro e Chignolo Po. Sottrasse inoltre alla famiglia Bevilacqua il castello di Maccastorna per consegnarlo nelle mani dell'alleato Ugolino Cavalcab\u00f2, signore di Cremona, e avvi\u00f2 una politica di alleanze con la Repubblica di Firenze e il Papato.\nRelazioni diplomatiche ed affermazione.\nApprofittando della debolezza dello stato visconteo e confidando nell'appoggio della fazione guelfa milanese, il 23 maggio 1404 tent\u00f2 un assalto alla citt\u00e0 di Milano insieme a Ottone Rusca (suo genero dopo il matrimonio con la figlia Margherita). Il progetto, che prevedeva l'incursione delle rispettive forze presso Porta Romana e Porta Nuova, non ebbe tuttavia successo. Solamente gli uomini del Rusca riuscirono a penetrare da Porta Nuova, mentre il ritardo dei lodigiani port\u00f2 alla fulminea reazione dei sostenitori di Giovanni Maria che scacciarono gli invasori.\nSuccessivamente, ponendo come quartier generale il castello di Martinengo, condusse operazioni militari nella bergamasca e, fidando dell'appoggio dei guelfi locali, tent\u00f2 vano di prendere la stessa Bergamo. Inoltre il 20 settembre 1404, assieme alle forze alleate di Pandolfo Malatesta, dovette subire una sconfitta da parte di quelle di Facino Cane.\nCessate le ostilit\u00e0 nell'inverno 1404-1405, resistette i primi di maggio all'assedio di Lodi condotto dagli uomini di Ottobuono de' Terzi e Francesco Visconti. Vignati ebbe la meglio quando i propri alleati espugnarono Piacenza il 9 giugno, costringendo i nemici a sospendere l'assedio per recuperare entro pochi giorni la citt\u00e0 emiliana. Poggiando su una situazione momentaneamente a lui favorevole sigl\u00f2 quindi con Giovanni Maria una tregua di oltre un anno; rinnovata poi l'11 agosto 1406 per altri quattro mesi.\nSempre nel 1406 entr\u00f2 in ostilit\u00e0 con Cabrino Fondulo in seguito al delitto da questi commesso contro Carlo Cavalcab\u00f2 in una notte di luglio presso il castello di Maccastorna. Carlo, signore di Cremona dopo l'arresto di Ugolino da parte dei Visconti, era infatti genero del Vignati per averne sposato la figlia Caterina. Nell'ottobre Vignati recuper\u00f2 il castello, ma gi\u00e0 nei primi mesi del 1407 per ragioni di comune interesse contro la casa ducale fu costretto a stabilire relazioni pacifiche con lo stesso Fondulo, nuovo padrone di Cremona.\nIl 21 ottobre 1409 attacc\u00f2 Filippino da Desio, da circa un mese padrone di Melegnano, strappandogli il castello e il borgo. Giovanni Maria fu costretto a riconoscere la conquista e a siglare con Vignati una nuova tregua il 25 maggio 1410. La citt\u00e0 venne comunque riconquistata da Filippino il 1\u00ba gennaio 1412 e riconsegnata nelle mani del duca.\nSignore di Piacenza.\nSollecitato dal partito piacentino anti-visconteo degli Scotti e forte della vantaggiosa congiuntura politica, il 10 novembre del 1410 acquist\u00f2 Piacenza per denaro da Antonio d'Hostendun, reggente della citt\u00e0 e creditore di Giovanni Maria. L'atto di compravendita, redatto dal notaio Luigi Albone, si suppone possa riportare la somma dei 9000 fiorini per la quale il Visconti era debitore relativamente alla mancata paga dei soldati francesi a presidio. \nIl 15 settembre 1412 per mano del figlio Lodovico sigl\u00f2 con Filippo Maria Visconti, nuovo duca di Milano, un trattato di alleanza per la durata di 18 mesi in virt\u00f9 del quale gli venne riconosciuto il titolo di m\"agnificus dominus Placentie et Laude\"\".\" \nRapporti con l'impero e il papato.\nIl 1413 segn\u00f2 l'apogeo della potenza di Giovanni Vignati. \nDopo mesi di ambascerie con l'imperatore eletto Sigismondo di Lussemburgo, il 6 marzo vide formalmente riconosciuto per s\u00e9 e per i propri eredi il titolo di signore di Lodi. In cambio offr\u00ec ospitalit\u00e0 per quasi due mesi alle delegazioni dello stesso imperatore e dell'antipapa Giovanni XXIII per dirimere le questioni relative allo Scisma in corso. Fu cos\u00ec che a Lodi il 9 dicembre venne emanata la bolla per indire il Concilio di Costanza.\nIl giorno di Natale l'imperatore rinnov\u00f2 a Vignati l'investitura e vi aggiunse il titolo di conte di Lodi, Dovera, Chignolo e Maccastorna, ricevendone in cambio il 22 gennaio 1414 il possesso di Piacenza, affidata in seguito a luogotenenti.\nDeclino e morte.\nNon appena salito al potere, Filippo Maria si dedic\u00f2 nell'opera di ricostruzione del dominio ereditato. Si trattava di ripristinare ai tempi del padre i giuramenti di fedelt\u00e0 prestati dai vari centri dello stato. Guardando a Lodi, si rivolse allora al Carmagnola e al fante Pierino di Vaye (Pierino Vadense) affinch\u00e9 nel 1415 rapissero con l'inganno uno dei figli del Vignati, Giacomo, e lo trascinassero a Milano.\nDopo tentativi armati risolti in fallimento, Vignati intavol\u00f2 trattative di pace con Filippo Maria che gli garantirono la liberazione di Giacomo - da attuarsi dopo altri due anni di custodia - e l'investitura a titolo ereditario della contea di Lodi, a patto che facesse pace e guerra secondo il volere del duca. Filippo tuttavia non ebbe intenzione a maturare rapporti pacifici e duraturi con i Vignati e alla prima occasione se ne liber\u00f2.\nIntorno alla met\u00e0 di agosto del 1416 Vignati si rec\u00f2 a Milano per prestare atto di omaggio - superando in tal modo l'investitura di Sigismondo - e venne arrestato il 19 dello stesso mese dal Lampugnani presso il castello di Porta Giovia per essere infine condotto in prigione a Pavia. Lodi, consegnata al Carmagnola, avrebbe pertanto giurato fedelt\u00e0 a Filippo Maria, ormai padrone incontrastato. \nSulla morte di Giovanni Vignati gli storici riportano date differenti. Si ritiene credibile che il decesso, avvenuto per suicidio durante la prigionia, sia da datare tra il 26 e il 30 agosto del 1416, ovvero presumibilmente il giorno 28. Una leggenda narra che il cadavere di Giovanni, legato insieme a quello del figlio Giacomo, sarebbe stato trascinato per le strade di Milano e infine appeso tre mesi alle forche del Vigentino.\nBibliografia.\nBIAGINI, P., \"Giovanni Vignati. Signore di Lodi e di Piacenza,\" in \u00abArchivio Storico per la citt\u00e0 e comuni del circondario di Lodi\"\u00bb\", n.1, giugno 1893, pp.72-96; n.2, settembre 1893, pp.114-144; n.3, dicembre 1893, pp.153-181.\nCENGARLE, F., \"Il Sole ducale (1430): a proposito di una divisa viscontea\", in F. CENGARLE e COVINI M.N. (a cura di), \"Il ducato di Filippo Maria Visconti, 1412-1447. Economia, politica, cultura\", Firenze University Press, Firenze 2015, pp.231-246.\nCHITTOLINI, G., \"La formazione dello Stato regionale e le istituzioni del contado. Secoli XIV e XV\", Unicopli, Milano 2005. \nCOVINI, M.N., \"Le difficolt\u00e0 politiche e finanziarie degli ultimi anni di dominio,\" in F. CENGARLE e COVINI M.N. (a cura di), \"Il ducato di Filippo Maria Visconti, 1412-1447. Economia, politica, cultura\", Firenze University Press, Firenze 2015, pp.71-105.\nDEL TREDICI, F., \"Il partito dello stato. Crisi e ricostruzione del ducato visconteo nelle vicende di Milano e del suo contado (1402-1417),\" in F. CENGARLE e COVINI M.N. (a cura di), \"Il ducato di Filippo Maria Visconti, 1412-1447. Economia, politica, cultura\", Firenze University Press, Firenze 2015, pp.27-69.\nGAMBERINI, A., \"GIOVANNI MARIA VISCONTI, duca di Milano\", in \"Dizionario Biografico degli Italiani,\" Vol.56, Istituto della Enciclopedia Italiana fondata da Giovanni Treccani, Roma 2001.\nGENTILE, M., \"La Lombardia complessa. Note sulla ricomposizione del ducato di Milano da parte di Filippo Maria Visconti (1412-1421)\", in F. CENGARLE e COVINI M.N. (a cura di), \"Il ducato di Filippo Maria Visconti, 1412-1447. Economia, politica, cultura\", Firenze University Press, Firenze 2015, pp.5-26.\nMALLET, M., \"Signori e Mercenari. La guerra nell'Italia del Rinascimento,\" Il Mulino, Bologna 1983.\nSOLDI RONDININI, G., \"FILIPPO MARIA Visconti, duca di Milano,\" in \"Dizionario Biografico degli Italiani\", Vol.47, Istituto della Enciclopedia Italiana fondata da Giovanni Treccani, Roma 1997.\nTETTONI, L. e F., SALADINI, \"Lodi. Compendio della sua storia\", Tipografia di C. Wilmant e figli, Lodi 1841."}
{"id": "8450245", "revid": "244212", "url": "https://it.wikipedia.org/wiki?curid=8450245", "title": "Villa Gina", "text": "Villa Gina si trova a Borgo Panigale ed \u00e8 uno dei primi esempi di decorazione in stile Liberty in Bologna. \u00c8 conosciuta anche come Villa Flora.\nLa sua peculiarit\u00e0 \u00e8 di essere stata la prima costruzione di uso civile con i solai in calcestruzzo armato, realizzata dall'architetto Attilio Muggia (1859-1936) nel 1900 a Bologna e forse l'unica da lui realizzata in stile eclettico, nell'apparato decorativo esterno e con soluzioni moderne per l'epoca, come l'asfalto per impermeabilizzare le terrazze laterali o le originali serrande in lamiera d'acciaio alle finestre.\nIl committente fu il conte Cosimo Pennazzi, eminente avvocato e amministratore unico della Societ\u00e0 Coloniale Cementi, con sede a Alessandria d'Egitto, che volle questa villa di campagna per la moglie Virginia Lisi. La villa sorse in sostituzione di un edificio preesistente.\nNel 1900 e nel 1910, il pittore Antonio Mosca (1870-1951), esegu\u00ec lavori di decorazione all'interno della villa, di cui sono testimonianza due bozzetti acquarellati per la decorazione del plafone della camera da letto della contessa Pennazzi, il primo datato 1900 , e il secondo del 1910 pi\u00f9 aderente al gusto Liberty. \nDopo che i proprietari si furono trasferiti in Egitto, la villa fu adibita a casa di cura col nome di villa Flora.\nDismessa in seguito dai proprietari, la Villa sub\u00ec varie destinazioni d'uso, fino all'attuale stato di degrado e abbandono. Di recente \u00e8 stato riconosciuto il valore storico-artistico di Villa Gina e delle sue pertinenze."}
{"id": "8450246", "revid": "1418004", "url": "https://it.wikipedia.org/wiki?curid=8450246", "title": "Medaglia Robert Frost", "text": "La Medaglia Robert Frost \u00e8 un premio letterario statunitense assegnato annualmente all'autore distintosi per l' \"illustre servizio a vita alla poesia americana\".\nAssegnata a partire dal 1930 come \"Gold Medal for Distinguished Achievement\", ha assunto l'attuale denominazione dal 1984 per onorare il poeta Robert Frost, presidente onorario dal 1940 al 1963.\nOltre alla medaglia, al vincitore vanno 5000 dollari, denaro finanziato da Laura Baudo Sillerman, John e Nomi Stadler della \"Ironwood Foundation\" e Anne Stadler Klass della \"Klass Family Foundation\".\nDurante la cerimonia di premiazione, il poeta laureato tiene la \"Frost Medal Lecture\", una lettura retrospettiva che \u00e8 il momento clou della consegna.\nNel 2007 il riconoscimento assegnato al poeta e critico John Hollander ha portato alle dimissioni di alcuni membri del comitato selezionatore tra i quali lo scrittore Walter Mosley per via di controverse affermazioni fatte in passato dal poeta laureato."}
{"id": "8450248", "revid": "884077", "url": "https://it.wikipedia.org/wiki?curid=8450248", "title": "Rugby Rovigo Delta 2019-2020", "text": ""}
{"id": "8450253", "revid": "767487", "url": "https://it.wikipedia.org/wiki?curid=8450253", "title": "Pesn' tor\u017eestvuju\u0161\u010dej ljubvi", "text": "Pesn' tor\u017eestvuju\u0161\u010dej ljubvi (\"\u041f\u0435\u0441\u043d\u044c \u0442\u043e\u0440\u0436\u0435\u0441\u0442\u0432\u0443\u044e\u0449\u0435\u0439 \u043b\u044e\u0431\u0432\u0438\") \u00e8 un film del 1915 diretto da Evgenij Bau\u0117r."}
{"id": "8450259", "revid": "84184", "url": "https://it.wikipedia.org/wiki?curid=8450259", "title": "Volna", "text": "Il vettore Volna ( \"Onda\"), \u00e8 un missile balistico convertito lanciato da un sottomarino. Veniva utilizzato per il lancio in orbita dei satelliti . Si basa sull'R-29R progettato dallo State Rocket Center Makayev ed\u2019\u00e8 correlato al veicolo di lancio Shtil '. Volna \u00e8 composto 3 stadi a propellente liquido. La sezione dedicata alla testata viene utilizzata per i payload che possono essere messi in orbita con l'aiuto di uno stadio aggiuntivo oppure pu\u00f2 essere lanciato in una traiettoria sub-orbitale per essere poi recuperati sul sito di atterraggio. Volna pu\u00f2 essere lanciato da un sottomarino di classe III Delta o da strutture sulla terraferma.\nPrestazioni.\nGrazie alla sua piattaforma di lancio mobile, Volna pu\u00f2 raggiungere un gran numero di inclinazioni orbitali e potrebbe aumentare le sue prestazioni verso un'orbita terrestre bassa se lanciato da siti equatoriali. Tutti i lanci fino ad oggi hanno avuto luogo dal Mare di Barents . Da questo sito il Volna pu\u00f2 inserire 100\u00a0kg in un'orbita alta 400\u00a0km con un'inclinazione di 79 gradi. La sezione precedentemente dedicata alla testata pu\u00f2 contenere un carico utile fino a 1,3 m 3 . Per le missioni suborbitali, il carico utile pu\u00f2 essere un veicolo recuperabile con un peso massimo di 720\u00a0kg o attrezzatura di ricerca collocata in un veicolo di discesa con un peso che pu\u00f2 arrivare fino a 400\u00a0kg."}
{"id": "8450272", "revid": "1718925", "url": "https://it.wikipedia.org/wiki?curid=8450272", "title": "Astrid (disambigua)", "text": ""}
{"id": "8450273", "revid": "599013", "url": "https://it.wikipedia.org/wiki?curid=8450273", "title": "Bunny Sterling", "text": "Biografia.\nPrimi anni.\nNato in Giamaica, Sterling si trasfer\u00ec a Londra con i suoi genitori all'et\u00e0 di otto anni . Durante il periodo dell'attivit\u00e0 pugilistica ha anche studiato giurisprudenza.\nCarriera da professionista.\nHa debuttato come professionista nel settembre del 1966 a soli diciotto anni. Gli si permise di combattere per il titolo britannico in base alla residenza, non essendolo ancora per cittadinanza. Ha perci\u00f2 conquistato i titoli dei pesi medi britannici e del Commonwealth l'8 settembre 1970 alla Wembley Arena di Londra, battendo Mark Rowe per ferita al quarto round. Ha difeso tre volte con successo il titolo del Commonwealth tra le quali una conclusa in parit\u00e0 in Australia contro Tony Mundine. Ha poi ottenuto una vittoria contro l' ex campione del mondo dei pesi welter Luis Manuel Rodr\u00edguez e l'ex campione europeo Tom Bogs.\nNel frattempo, il 20 ottobre 1970 divenne cittadino britannico e pot\u00e9 combattere per il titolo europeo , sfidando il campione in carica Jean-Claude Bouttier. Il francese lo sconfisse al quattordicesimo round e conserv\u00f2 il titolo.\nSterling perse il titolo di campione del Commonwealth nell'aprile del 1972 dallo stesso Tony Mundine che lo sconfisse per knock-out tecnico al quindicesimo round a Brisbane. Il 7 marzo 1972 batt\u00e9 per Kot Tom Bethea, gi\u00e0 avversario di Nino Benvenuti per il titolo mondiale dei medi.\nCon il titolo europeo vacante, Sterling fece un secondo tentativo incrociando i guantoni con il campione d'Italia Elio Calcabrini nel novembre 1973 a Sanremo. Perse dal cisternese ai punti in quindici riprese, con un verdetto discusso. La Commissione pugilistica inglese di controllo, infatti, chieder\u00e0 all'EBU di non designare pi\u00f9 l'arbitro francese Paul Talleyrach, per dirigere incontri di pugili britannici valevoli per il titolo europeo.\nSterling continu\u00f2 a combattere per il titolo britannico difendendolo tre volte e perdendolo contro Kevin Finnegan ai punti nel febbraio 1974. Lo riconquist\u00f2 nel giugno 1975 dopo l'abbandono di Finnegan sconfiggendo all'ottavo round il campione britannico dei pesi medi junior Maurice Hope. Nel frattempo batt\u00e9 a Copenaghen il norvegese Poul Knudsen e perse a Br\u00f8ndby dal danese Tom Bogs.\nAbbandon\u00f2 il titolo britannico per tentare ancora una volta la scalata europea. Conquist\u00f2 finalmente la cintura nel febbraio 1976, battendo per Kot il tedesco Frank Reiche alla tredicesimo round nella Sporthalle di Alsterdorf. Lo perse per\u00f2 quattro mesi dopo alla prima difesa, cedendo a Milano per decisione unanime allo sfortunato Angelo Jacopucci.\nSterling combatt\u00e9 altre tre volte, sino al novembre 1977, per poi ritirarsi nel 1978.\nVicende giudiziarie.\nAlla fine del 1970, Sterling fu accusato di minacce e altri reati. Nel gennaio 1971 ottenne la sospensione della prima udienza per potersi recare in Australia per difendere il titolo del Commonwealth. Nel febbraio 1971 non si ripresent\u00f2 in tribunale per la successiva audizione e fu colpito da mandato di cattura. Quando alla fine fu processato nell'aprile di quell'anno, si dichiar\u00f2 colpevole e fu multato di 38 sterline, oltre ad altre 50 di spese processuali ."}
{"id": "8450281", "revid": "1983214", "url": "https://it.wikipedia.org/wiki?curid=8450281", "title": "Capsula spaziale cinese di nuova generazione", "text": "Attualmente senza un nome ufficiale, la capsula spaziale cinese di nuova generazione \u00e8 stata lanciata per la prima volta il 5 maggio del 2020.\nDescrizione.\nDestinata a eventualmente sostituire la navicella spaziale Shenzhou, il veicolo \u00e8 pi\u00f9 grande e pu\u00f2 essere lanciato sulla luna. Si compone di due moduli: un modulo per l'equipaggio che ritorna sulla Terra e pu\u00f2 essere riutilizzato ed un modulo di servizio non riutilizzabile per fornire propulsione, potenza e supporto vitale alla sezione dell'equipaggio. \u00c8 in grado di trasportare sei astronauti, o tre astronauti (a seconda della configurazione) e 500 kg di carico. Il veicolo spaziale nel suo insieme presenta un design modulare che gli permetter\u00e0 di essere costruito per soddisfare le diverse esigenze della missione. Nel suo complesso la navicella spaziale misura quasi 8,8 metri di lunghezza e 4,5 metri di larghezza. Pesa circa 21600 kg a pieno carico secondo il China Manned Space Engineering Office (CMSEO). \nIl primo volo di prova \u00e8 stato lanciato da un razzo Long March 5B dal sito di lancio di Wenchang consentendo di testare avionica, prestazioni in orbita, nuova schermatura termica, apertura del paracadute, atterraggio e recupero dell'airbag per l\u2019ammortizzazione \nDopo il primo volo senza equipaggio entro il 2021 \u00e8 possibile un volo con equipaggio. I voli iniziali saranno verso la nuova stazione spaziale cinese, le missioni lunari sono attese negli anni 2030."}
{"id": "8450285", "revid": "633110", "url": "https://it.wikipedia.org/wiki?curid=8450285", "title": "Kagero (cacciatorpediniere)", "text": "Il \u00e8 stato un cacciatorpediniere della Marina imperiale giapponese, seconda ed eponima unit\u00e0 della stessa classe. Fu varato nel settembre 1938 dall'arsenale della marina a Maizuru.\nInquadrato nella 18\u00aa Divisione, nei primi mesi di ostilit\u00e0 contro gli Alleati rimase sempre di scorta alle portaerei del viceammiraglio Ch\u016bichi Nagumo, per poi essere assegnato allo schermo difensivo del convoglio per occupare l'atollo di Midway. Dopo un breve periodo passato nelle acque metropolitane fu riassegnato alla 15\u00aa Divisione cacciatorpediniere, quindi fu inviato sul fronte del Pacifico sud-occidentale e partecip\u00f2 a molti scontri correlati alla campagna di Guadalcanal; bombard\u00f2 un paio di volte l'aeroporto Henderson e fu tra le unit\u00e0 con all'attivo un numero elevato di missioni del \"Tokyo Express\". Sub\u00ec danni leggeri sullo scorcio della campagna e non prese parte all'evacuazione delle truppe giapponesi nel febbraio 1943. Spesso di base a Rabaul e nelle isole Shortland per recare rinforzi e materiali a Kolombangara, il 7 maggio 1943 l'intera divisione fu messa fuori combattimento da mine proprio al ritorno da una missione di questo genere. Il \"Kagero\", danneggiato anche da mitragliamenti aerei, affond\u00f2 il giorno successivo nelle acque dell'isola di Rendova con, tuttavia, pochi morti tra l'equipaggio.\nCaratteristiche.\nIl \"Kagero\" presentava una lunghezza fuori tutto di 118,41 metri, una larghezza massima di 10,82 metri e un pescaggio di 3,76 metri, per un dislocamento a pieno carico di tonnellate. L'apparato motore era formato da tre caldaie Kampon, due turbine a ingranaggi a vapore Kampon, due alberi motore con elica: erano erogati \u00a0shp, sufficienti per una velocit\u00e0 massima di 35 nodi (66,5\u00a0km/h); l'autonomia massima era di miglia nautiche alla velocit\u00e0 di crociera di 18 nodi (circa chilometri a 34,2\u00a0km/h). L'armamento era articolato su sei cannoni Type 3 da 127\u00a0mm da 50 calibri (L/50), distribuiti in tre torrette binate (una a prua, due sovrapposte a poppa); otto tubi lanciasiluri da 610\u00a0mm raggruppati in due impianti Type 92 (uno tra i fumaioli, uno a mezzanave) che usavano il siluro Type 93, presente in numero di sedici; due coppie di cannoni contraerei Type 96 da 25\u00a0mm L/60 e due lanciatori Type 94 per bombe di profondit\u00e0, conservate in numero di sedici. Infine erano stati forniti un sonar Type 93 e due paramine. All'entrata in servizio l'equipaggio era formato da 240 uomini.\nImpiego operativo.\nCostruzione.\nIl cacciatorpediniere \"Kagero\" fu ordinato nell'anno fiscale edito dal governo giapponese nel 1937. La sua chiglia fu impostata nel cantiere navale dell'arsenale della marina a Maizuru il 3 settembre 1937 e il varo avvenne il 27 settembre 1938; fu completato il 6 novembre 1939. La nave form\u00f2 con il gemello , il e lo (questi ultimi appartenenti alla precedente classe Asashio) la 18\u00aa Divisione cacciatorpediniere, posta alle dipendenze della 2\u00aa Squadriglia della 2\u00aa Flotta.\n1941-1942.\nPassato al comando del capitano di fregata Minoru Yokoi, il \"Kagero\" salp\u00f2 da Saeki con il resto della divisione d'appartenenza il 18 novembre 1941 e arriv\u00f2 il 22 alla baia di Hitokappu, sull'isola di Etorofu: qui si radun\u00f2 la 1\u00aa Flotta aerea del viceammiraglio Ch\u016bichi Nagumo per effettuare l'attacco di Pearl Harbor. Il \"Kagero\" e i gregari rimasero a protezione delle portaerei nel corso dell'andata, delle operazioni aeree e della traversata di ritorno, conclusasi il 24 dicembre a Kure dove il comando del \"Kagero\" pass\u00f2 al capitano di fregata Terumichi Arimoto, che sostitu\u00ec il capitano Yokoi malato. L'8 gennaio 1942 il \"Kagero\" salp\u00f2 con la divisione sempre per scortare le portaerei, questa volta dirette alla grande base di Truk in pieno oceano e raggiunta il 14; da qui la 1\u00aa Flotta aerea al completo salp\u00f2 il 20 e lanci\u00f2 un attacco aereo su Rabaul in Nuova Britannia. Il giorno successivo il \"Kagero\" e altri cacciatorpediniere furono distaccati con le portaerei \"Shokaku\" e \"Zuikaku\" che colpirono obiettivi a Lae e Salamaua (21 gennaio) per poi dare copertura aerea allo sbarco a Rabaul e a Kavieng (23 gennaio). Il \"Kagero\" e la divisione rientrarono a Truk il 29 ma l'unit\u00e0 prosegu\u00ec con la \"Shokaku\" fino a Yokosuka, toccata il 3 febbraio: il \"Kagero\" rimase nelle acque metropolitane per ulteriore addestramento e poi impegnato in pattugliamenti. Il 17 marzo, con lo \"Arare\", part\u00ec con la \"Shokaku\" e la \"Zuikaku\" e le scort\u00f2 sino alla baia Staring a Celebes, dove si fermarono il 24. Tre giorni pi\u00f9 tardi la divisione, con tutto il resto della squadra, part\u00ec per la programmata incursione giapponese nell'Oceano Indiano. Nella prima met\u00e0 di aprile i velivoli giapponesi colpirono duramente Ceylon, ma la Eastern Fleet britannica non si fece vedere in forze e quindi Nagumo torn\u00f2 indietro. Il 23 aprile lo \"Shiranui\" si ferm\u00f2 a Kure, per ricevere riparazioni e manutenzione. Il 21 maggio, di nuovo in efficienza, l'unit\u00e0 part\u00ec con tutta la 2\u00aa Squadriglia per portarsi a Saipan il 25 e prendere in carico un convoglio d'invasione per l'atollo di Midway, indicato come prossimo obiettivo dall'ammiraglio Isoroku Yamamoto: la battaglia a inizio giugno, per\u00f2, fu uno scontro tra sole portaerei vinto dalla United States Navy e l'occupazione dell'atollo fu annullata. Il \"Kagero\" ebbe ordine di ripiegare a Truk con la 18\u00aa Divisione, da dove part\u00ec il 17 giugno per scortare, con i gregari, la 7\u00aa Divisione incrociatori (, \"Suzuya\") e una petroliera sino a Kure (23 giugno). Due giorni dopo fu inviato d'urgenza al largo di Yokosuka per soccorrere una petroliera silurata, intervento che si concluse il 29 del mese.\nIl 5 luglio gli altri tre componenti della 18\u00aa Divisione caddero vittime di un sommergibile a Kiska, nelle remote isole Aleutine. Da Yokosuka salp\u00f2, il 9, un trasporto carico di personale tecnico per effettuare riparazioni ai cacciatorpediniere immobilizzati laggi\u00f9 e il \"Kagero\" lo scort\u00f2 per tutto il viaggio; rimase quindi a Kiska a difesa dei lavori e, poi, prese a rimorchio il \"Kasumi\" fino in Giappone, dove arriv\u00f2 l'8 agosto. Intanto era stata notificata la riassegnazione alla 15\u00aa Divisione cacciatorpediniere (gi\u00e0 comprendente l', il , lo \"Hayashio\") che era inquadrata sempre nella 2\u00aa Squadriglia. L'11 agosto salp\u00f2 da Yokosuka con l'incrociatore leggero \"Jintsu\", nave ammiraglia della formazione, e le due unit\u00e0 arrivarono il 15 a Truk. Gi\u00e0 il giorno successivo il \"Kagero\" trasport\u00f2 truppe sulla contesa isola di Guadalcanal e, dal 19 al 23 agosto, pattugli\u00f2 le acque nei dintorni alternandosi con il \"Kawakaze\"; bombard\u00f2 anche due volte l'aeroporto Henderson, la seconda in assieme al \"Jintsu\" e ai cacciatorpediniere \"Mutsuki\", , \"Isokaze\", \"Kawakaze\". Con queste navi fece poi rotta a nord dell'isola e si un\u00ec la mattina del 25 alla scorta di un convoglio che recava rinforzi alla guarnigione giapponese. I trasporti furono per\u00f2 attaccati dall'aviazione statunitense, uno degli ultimi atti della battaglia delle Salomone Orientali, e anche il \"Jintsu\" rimase danneggiato: il \"Kagero\" recuper\u00f2 il contrammiraglio Raiz\u014d Tanaka (comandante la squadriglia) e si ferm\u00f2 il 26 alle isole Shortland. Dopo aver vigilato sul posamine \"Tsugaru\", uscito per trarre in salvo il danneggiato \"Shirakumo\", complet\u00f2 entro il 5 settembre tre missioni del \"Tokyo Express\"; il 13 settembre bombard\u00f2 di nuovo l'aeroporto con altre navi per sostenere l'offensiva Kawaguchi, quindi accompagn\u00f2 l'incrociatore pesante a Rabaul. Il 21 rec\u00f2 truppe sull'isola ma, al ritorno, fu mitragliato da velivoli nemici e accus\u00f2 allagamenti a prua: dovette spostarsi a Truk per riparazioni. Fu incaricato di regolari pattugliamenti a nord delle isole Salomone per il mese successivo e fu presente alla battaglia delle isole Santa Cruz (25-26 ottobre), inquadrato nella \"Forza d'appoggio\" del viceammiraglio Takeo Kurita. All'inizio di novembre scort\u00f2 alle Shortland gli incrociatori pesanti \"Suzuya\" e (pronti per cannoneggiare l'aeroporto di Guadalcanal) e il 7 complet\u00f2 una missione di trasporto truppe a dispetto della dura opposizione aerea. La settimana successiva salp\u00f2 da Shortland con un numeroso convoglio e gli altri cacciatorpediniere della 2\u00aa Squadriglia all'inizio della battaglia navale di Guadalcanal; con lo \"Oyashio\" fu aggregato alla porzione di 2\u00aa Flotta che avrebbe dovuto bombardare di nuovo Henderson Field e, perci\u00f2, combatt\u00e9 nel secondo scontro notturno del 14-15 novembre. Rientrato indenne alle Shortland, accompagn\u00f2 a Rabaul il \"Chokai\" e il 17 fece parte di una missione trasporto truppe a Buna, in Nuova Guinea orientale; pochi giorni dopo prest\u00f2 soccorso al silurato \"Umikaze\" e, rientrato alle Shortland, fu aggregato a un'altra missione di rifornimento: essa sfoci\u00f2 nella battaglia di Tassafaronga (29-30 novembre), una vittoria giapponese. Sino all'11 dicembre port\u00f2 a termine altre traversate del \"Tokyo Express\", poi il 16 e il 21 rec\u00f2 truppe a Buna, venendo lievemente danneggiato nella prima occasione da un attacco aereo.\n1943 e l'affondamento.\nDal gennaio 1943 il \"Kagero\" riprese i rischiosi viaggi per rifornire le truppe giapponesi a Guadalcanal; tuttavia, il 9 fu dirottato per accompagnare un convoglio dalle Shortland fino alla base di Truk, dove i danni leggeri furono risolti: rimase comunque nella base sino al 17 gennaio. Successivamente segu\u00ec il resto della 2\u00aa Flotta nei movimenti a nord delle isole Salomone, tesi ad attirare l'attenzione degli Stati Uniti e facilitare cos\u00ec la prevista evacuazione di Guadalcanal, che si concluse con successo il 7 febbraio. Il 16 lasci\u00f2 Truk di scorta alla portaerei \"Junyo\" e si ancor\u00f2 a Kure il 21, per un necessario raddobbo generale. Il 22 marzo, tornato in efficienza, part\u00ec con i cacciatorpediniere \"Hatsuzuki\", \"Suzutsuki\", \"Yugure\" e le portaerei \"Junyo\" e \"Hiyo\" alla volta di Truk, tornando a operare in prima linea e, in specie, per rifornire le basi nipponiche nelle Salomone centrali. Tra il 24 e il 29 aprile, ad esempio, trasfer\u00ec truppe da Truk alla base di Vila sulla costa meridionale di Kolombangara, missione ripetuta con successo il 3 maggio. Gli intensi movimenti navali giapponesi erano contrastati dagli statunitensi con vari mezzi, compreso il minamento di tratti di mare tramite aerei o navi; in particolare ci si concentr\u00f2 sulle acque attorno Kolombangara e lungo le coste meridionali di Bougainville, le pi\u00f9 trafficate.\nIl 7 maggio il \"Kagero\" e il resto della 15\u00aa Divisione caricarono a Buin 300 soldati e alcune tonnellate di rifornimenti, quindi fece rotta per Vila: arrivati da est, i cacciatorpediniere scaricarono uomini e materiali nelle prime ore dell'8 maggio e ripartirono in direzione ovest, con l'intenzione di attraversare lo Stretto di Blackett per tornare alle Shortland. Incapparono per\u00f2 in uno dei campi minati, del quale erano ignari. Lo \"Oyashio\" fu immobilizzato da un'esplosione e i comandanti del \"Kuroshio\" e del \"Kagero\", pensando all'attacco di un sommergibile, iniziarono a circuitare intorno alla nave immobile; in capo a due ore entrambi urtarono mine e il \"Kuroshio\" sprofond\u00f2 subito. I due cacciatorpediniere superstiti furono individuati dai Coastwatchers e attaccati in giornata dalla Cactus Air Force, subendo danni. Con numerose falle e senza energia, il \"Kagero\" and\u00f2 alla deriva e, con diciotto morti a bordo, affond\u00f2 la sera dell'8 maggio a nord-ovest dell'isola di Rendova (). I giapponesi a Vila si prodigarono nei soccorsi e recuperarono un totale di 152 militari dell'Esercito imperiale e 618 marinai (compresi trentasei feriti dal \"Kagero\") con chiatte e navi ausiliarie; tuttavia le perdite umane relativamente lievi non compensarono l'annientamento di un'intera divisione cacciatorpediniere nell'arco di poche ore.\nIl 20 giugno 1943 il \"Kagero\" e la 15\u00aa Divisione furono depennati dai ruoli della Marina imperiale."}
{"id": "8450286", "revid": "300067", "url": "https://it.wikipedia.org/wiki?curid=8450286", "title": "Jan-Hendrik Jagla", "text": ""}
{"id": "8450290", "revid": "287204", "url": "https://it.wikipedia.org/wiki?curid=8450290", "title": "In Bloom (Neck Deep)", "text": "In Bloom \u00e8 un singolo del gruppo musicale gallese Neck Deep, il quarto estratto dal loro terzo album in studio \"The Peace and the Panic\", pubblicato il 13 agosto 2017 dalla Hopeless Records. Il 1\u00ba agosto 2018 \u00e8 stato pubblicato \"\", contenente due reinterpretazioni del brano.\nVideo musicale.\nIl video musicale \u00e8 stato diretto da Lewis Cater e pubblicato contemporaneamente alla pubblicazione del singolo.\nCritica.\nLa canzone ha raggiunto la 39\u00aa posizione sulla UK Rock &amp; Metal Singles Chart subito dopo la pubblicazione e pi\u00f9 tardi ha vinto il Kerrang! Award del 2018 per la migliore canzone.\nFormazione.\nFormazione come da libretto."}
{"id": "8450294", "revid": "112781869", "url": "https://it.wikipedia.org/wiki?curid=8450294", "title": "Marozzo di Lagosanto", "text": ""}
{"id": "8450306", "revid": "633110", "url": "https://it.wikipedia.org/wiki?curid=8450306", "title": "Kuroshio (cacciatorpediniere)", "text": "Il \u00e8 stato un cacciatorpediniere della Marina imperiale giapponese, terza unit\u00e0 della classe Kagero. Fu varato nell'ottobre 1938 dal cantiere navale Fujinagata di Osaka.\nAppartenente alla 15\u00aa Divisione, appoggi\u00f2 numerose operazioni anfibie durante la conquista delle Filippine e delle Indie orientali olandesi. A fine maggio 1942 fu assegnato alla scorta del convoglio d'invasione per l'atollo di Midway, operazione in ultimo annullata; a fine agosto fece in tempo a partecipare, pur senza particolare rilievo, alla battaglia delle Salomone Orientali. Fu quindi frequentemente impegnato nei pericolosi viaggi del \"Tokyo Express\" per rinforzare l'isola di Guadalcanal, pur riuscendo sempre a sopravvivere con danni minimi. Dopo aver contribuito all'sgombero della guarnigione nel febbraio 1943 e un periodo di raddobbo e riposo per l'equipaggio, torn\u00f2 in azione in aprile nelle isole Salomone centrali. La mattina presto dell'8 maggio fin\u00ec con i cacciatorpediniere gregari in un campo di mine navali e fu sventrato da diverse esplosioni: affond\u00f2 con oltre ottanta morti.\nCaratteristiche.\nIl \"Kuroshio\" presentava una lunghezza fuori tutto di 118,41 metri, una larghezza massima di 10,82 metri e un pescaggio di 3,76 metri, per un dislocamento a pieno carico di tonnellate. L'apparato motore era formato da tre caldaie Kampon, due turbine a ingranaggi a vapore Kampon, due alberi motore con elica: erano erogati \u00a0shp, sufficienti per una velocit\u00e0 massima di 35 nodi (66,5\u00a0km/h); l'autonomia massima era di miglia nautiche alla velocit\u00e0 di crociera di 18 nodi (circa chilometri a 34,2\u00a0km/h). L'armamento era articolato su sei cannoni Type 3 da 127\u00a0mm da 50 calibri (L/50), distribuiti in tre torrette binate (una a prua, due sovrapposte a poppa); otto tubi lanciasiluri da 610\u00a0mm raggruppati in due impianti Type 92 (uno tra i fumaioli, uno a mezzanave) che usavano il siluro Type 93, presente in numero di sedici; due coppie di cannoni contraerei Type 96 da 25\u00a0mm L/60 e due lanciatori Type 94 per bombe di profondit\u00e0, conservate in numero di sedici. Infine erano stati forniti un sonar Type 93 e due paramine. All'entrata in servizio l'equipaggio era formato da 240 uomini.\nImpiego operativo.\nCostruzione.\nIl cacciatorpediniere \"Kuroshio\" fu ordinato nell'anno fiscale edito dal governo giapponese nel 1937. La sua chiglia fu impostata nel cantiere navale della ditta Fujinagata, a Osaka, il 31 agosto 1937 e il varo avvenne il 27 ottobre 1938; fu completato il 27 gennaio 1940. La nave form\u00f2 con i gemelli , \"Natsushio\" e \"Hayashio\" la 15\u00aa Divisione cacciatorpediniere, posta alle dipendenze della 2\u00aa Squadriglia della 2\u00aa Flotta.\n1941-1942.\nPassato al comando del capitano di fregata Tamaki Ugaki, il 26 novembre 1941 il \"Kuroshio\" part\u00ec con la divisione d'appartenenza e il resto della squadriglia dallo Stretto di Terashima per arrivare, il 1\u00ba dicembre, alle isole Palau, uno dei punti di partenza per le imminenti operazioni militari contro gli occidentali. Il 6, infatti, il \"Kuroshio\" e la 15\u00aa Divisione salparono inquadrati nella squadra incaricata di occupare le Filippine meridionali; dapprima vigilarono sulla portaerei , i cui velivoli bombardarono Davao l'8 dicembre, poi i soli \"Kuroshio\" e \"Oyashio\" scortarono tra il 10 e l'11 un posamine nello Stretto di San Bernardino, lungo il quale dispose ordigni. Successivamente il \"Kuroshio\" e i gregari appoggiarono gli sbarchi a Legazpi (12 dicembre) e a Davao (20 dicembre); tre giorni dopo il cacciatorpediniere fu mitragliato durante l'incursione di alcuni quadrimotori Boeing B-17 Flying Fortress, lament\u00f2 quattro vittime e danni leggeri, ma rimase in formazione. Con le unit\u00e0 sorelle protesse quindi le operazioni anfibie a Jolo (25 dicembre), a Manado (11 gennaio 1942), a Kendari (14 gennaio), ad Ambon (31 gennaio) e infine a Makassar l'8 febbraio, dove per\u00f2 il \"Natsushio\" fu gravemente danneggiato da un sommergibile: il \"Kuroshio\" e gli altri cacciatorpediniere salvarono l'equipaggio prima che la nave affondasse. Dal 20 al 25 febbraio il \"Kuroshio\" e i gregari parteciparono alla battaglia di Timor, poi salparono dall'appena conquistata Kupang di scorta a un gruppo di petroliere che seguiva il convoglio d'invasione orientale per Giava; l'isola fu presto circondata da un blocco aeronavale cui partecip\u00f2 anche la 15\u00aa Divisione. Il 5 marzo il \"Kuroshio\" e lo \"Oyashio\" affondarono a cannonate un posamine britannico e, conquistata l'isola, si fermarono l'11 alla baia Staring a Celebes: da qui il \"Kuroshio\" e il resto della divisione salparono di scorta alla portaerei e tutte le unit\u00e0 diressero a Sasebo, raggiunta il 22 marzo. Spostatisi a Kure, a met\u00e0 aprile il \"Kuroshio\" e i gemelli furono coinvolti nel vano inseguimento delle Task force 16 e 18, che avevano bombardato Tokyo; furono pertanto dirottati a Panay, toccata il 28. I cacciatorpediniere appoggiarono la facile occupazione delle isole Cagayan a inizio maggio, fecero tappa a Manila e a met\u00e0 mese si incontrarono in alto mare con la danneggiata portaerei \"Shokaku\", reduce dalla battaglia del Mar dei Coralli: la accompagnarono a Kure, dove si fermarono per riunirsi al resto della 2\u00aa Squadriglia. Gi\u00e0 il 21 maggio il \"Kuroshio\" e tutte le altre navi del reparto salparono alla volta di Saipan, dove assunsero la difesa del convoglio d'invasione per l'atollo di Midway; la grande operazione, comunque, si concluse con una decisa sconfitta giapponese e il \"Kuroshio\" rientr\u00f2 in Giappone con i gregari.\nRimasto per lo pi\u00f9 nelle acque metropolitane, il \"Kuroshio\" salp\u00f2 il 16 luglio da Kure con il resto della divisione e assieme agli incrociatori pesanti e \"Suzuya\"; la squadra si ferm\u00f2 il 30 a Mergui in Birmania, pronta per scorrerie nell'Oceano Indiano che, per\u00f2, furono annullate con l'inizio della campagna di Guadalcanal. Il \"Kuroshio\" con i gregari scort\u00f2 gli incrociatori nell'Oceano Pacifico a nord delle isole Salomone dove si ricongiusero il 21 alla 2\u00aa Flotta, in procinto di dare battaglia alla United States Navy. Durante il combattimento (23-25 agosto) la 15\u00aa Divisione milit\u00f2 nella \"Forza avanzata\" del viceammiraglio Nobutake Kond\u014d e integr\u00f2 anche il . Per il mese di settembre il \"Kuroshio\" fu impegnato in pattugliamenti regolari dalla base atollina di Truk, lasciandola solo il 29 con il resto della divisione per scortare la nave appoggio idrovolanti fino alle isole Shortland, base avanzata per le operazioni a Guadalcanal. Da questo arcipelago, tra il 3 e il 9 ottobre, il \"Kuroshio\" e le unit\u00e0 sorelle completarono tre trasporti truppe all'isola, uno solo dei quali contrastato vanamente da alcune motosiluranti statunitensi; fecero poi parte della numerosa copertura alle navi da battaglia veloci e che, nella notte del 13-14 ottobre, bombardarono con successo Henderson Field. Una decina di giorni pi\u00f9 tardi il solo \"Kuroshio\" fu incaricato della scorta ravvicinata alla portaerei \"Junyo\" durante la battaglia delle isole Santa Cruz, dopo la quale rimase a Truk per circa due settimane, abbisognando di riparazioni; qui il comando ruot\u00f2 e fu assunto dal capitano di fregata Hajime Takeuchi. Arrivato il 15 novembre alle Shortland, il \"Kuroshio\" scort\u00f2 sia il 20, sia il 27 dei trasporti a Munda in Nuova Georgia, dove era in costruzione un'importante base aerea. Tra il 29 e il 30 novembre, con il resto della divisione e della 2\u00aa Squadriglia, fu coinvolto nella prima missione di rifornimento a Guadalcanal che faceva uso del metodo dei fusti stagni: i cacciatorpediniere furono intercettati e, pur infliggendo gravi colpi alla squadra statunitense, dovettero rinunciare a scaricare i fusti. Per tutto il mese di dicembre il \"Kuroshio\" fu impegnato in incarichi di questo tipo; port\u00f2 a termine due rifornimenti a Guadalcanal e due trasporti di soldati a Munda, operando di solito da Rabaul.\n1943 e l'affondamento.\nTrasferito alle Shortland il 1\u00ba gennaio 1943, il \"Kuroshio\" fu scelto il 10 quale nave ammiraglia della 2\u00aa Squadriglia e, pertanto, imbarc\u00f2 il contrammiraglio Tomiji Koyanagi con il rispettivo stato maggiore; assunse, anche, il ruolo di sentinella durante le crociere di rifornimento per Guadalcanal a met\u00e0 mese. Dopo il 20 gennaio aiut\u00f2 a trasportare truppe alla baia di Rekata (Santa Isabel) e poi alle isole Russell, prodromi dell'evacuazione finale di Guadalcanal che scatt\u00f2 il 1\u00ba febbraio. Articolata in tre grandi movimenti navali notturni con partenza da Rabaul, il \"Kuroshio\" vi partecip\u00f2 sempre in qualit\u00e0 di sentinella e, il 4 febbraio, sub\u00ec danni leggeri da bombe aeree cadute vicino allo scafo. Il 15 febbraio, dopo un breve riposo accordato all'equipaggio, il \"Kuroshio\" e il resto della divisione si spostarono a Truk e la lasciarono il giorno dopo di scorta alla portaerei \"Junyo\": arrivati a Kure il 21, il \"Kuroshio\" fu ormeggiato per un necessario raddobbo generale. Cambi\u00f2 di nuovo comandante con l'arrivo del capitano di fregata Nagahide Sugitani. Il 4 aprile scort\u00f2 assieme ai cacciatorpediniere \"Oyashio\", \"Hibiki\", \"Sazanami\" le portaerei di scorta \"Chuyo\", \"Taiyo\" e l'incrociatore pesante fino a Truk (10 aprile) tornando a operare in prima linea e, in specie, per rifornire le basi nipponiche nelle Salomone centrali. Tra il 24 e il 29 aprile, ad esempio, trasfer\u00ec truppe da Truk alla base di Vila sulla costa meridionale di Kolombangara, missione ripetuta con successo il 3 maggio. Gli intensi movimenti navali giapponesi erano contrastati dagli statunitensi con vari mezzi, compreso il minamento di tratti di mare tramite aerei o navi; in particolare ci si concentr\u00f2 sulle acque attorno Kolombangara e lungo le coste meridionali di Bougainville, le pi\u00f9 trafficate.\nIl 7 maggio il \"Kuroshio\" e il resto della 15\u00aa Divisione caricarono a Buin 300 soldati e alcune tonnellate di rifornimenti, quindi fece rotta per Vila: arrivati da est, i cacciatorpediniere scaricarono uomini e materiali nelle prime ore dell'8 maggio e ripartirono in direzione ovest, con l'intenzione di attraversare lo Stretto di Blackett per tornare alle Shortland. Incapparono per\u00f2 in uno dei campi minati, del quale erano ignari. Lo \"Oyashio\" fu immobilizzato da un'esplosione e i comandanti del \"Kuroshio\" e del \"Kagero\", pensando all'attacco di un sommergibile, iniziarono a circuitare intorno alla nave immobile; dopo un'ora scarsa anche il \"Kagero\" centr\u00f2 una mina. Il capitano Sugitani continu\u00f2 a incrociare attorno i gregari e, alla fine collise contro almeno due mine; le esplosioni simultanee innescarono le munizioni dello stesso \"Kuroshio\", che salt\u00f2 in aria e col\u00f2 a picco in una manciata di secondi con ottantatr\u00e9 morti, a nord-ovest dell'isola di Rendova (). I giapponesi a Vila si prodigarono nei soccorsi e recuperarono un totale di 152 militari dell'Esercito imperiale e 618 marinai (compreso il capitano Sugitani) con chiatte e navi ausiliarie; tuttavia le perdite umane relativamente lievi non compensarono l'annientamento di un'intera divisione cacciatorpediniere nell'arco di poche ore.\nIl 20 giugno 1943 il \"Kuroshio\" e la 15\u00aa Divisione furono depennati dai ruoli della Marina imperiale."}
{"id": "8450307", "revid": "486946", "url": "https://it.wikipedia.org/wiki?curid=8450307", "title": "Vis a vis - El Oasis", "text": ""}
{"id": "8450310", "revid": "125077889", "url": "https://it.wikipedia.org/wiki?curid=8450310", "title": "Linea 1 (metropolitana di Palma di Maiorca)", "text": "La linea 1 della metropolitana di Palma di Maiorca \u00e8 stata la prima linea metropolitana ad essere costruita sull'isola spagnola. I suoi capolinea sono: Plaza de Espa\u00f1a e UIB.\nHa 9 stazioni, 3 di cui sono comune con la linea 2 (presso le stazioni Plaza de Espa\u00f1a, Jacint Verdaguer e Son Costa-Son Fortesa), e ha una lunghezza complessiva di 7,2\u00a0km, impiegando 13 minuti per collegare i due capolinea. \u00c8 contraddistinta dal colore arancione.\nSi sviluppa su un tracciato interrato, eccezion fatta per la stazione in superficie di Son Sardina, punto di interscambio con la ferrovia di Soller.\nInaugurata il 25 aprile 2007, \u00e8 stata costruita con lo scopo di collegare il centro della citt\u00e0 con il campus universitario, posto nell'entroterra, togliendo il traffico automobilistico dalla strada secondaria Ma-1110 detta anche \"Carretera de Valldemosa.\" La linea trasporta principalmente gli studenti dell'Universit\u00e0 delle Isole Baleari.\nStoria.\nDurante gli anni '90 alcuni gruppi di sinistra ed ecologisti rivendicarono la creazione di una rete metropolitana che unisse il centro di Palma di Maiorca con la Universit\u00e0 delle Isole Baleari, il cui campus si trovava al di fuori del territorio della citt\u00e0, al fine di incentivare l'uso dei mezzi pubblici e la conseguente diminuzione dei mezzi privati.\nIl 23 novembre 2004 Jaume Matas, l'allora presidente delle Isole Baleari, annunci\u00f2 la costruzione della prima linea metropolitana di Palma di Maiorca tra Plaza de Espa\u00f1a e la UIB. Il progetto sarebbe stato realizzato in concomitanza del corridoio ferroviario.\nLa costruzione dei tunnel della metropolitana iniziarono il 9 agosto 2005. La costruzione della linea 1 avvenne in tre fasi. La prima fase ha visto la realizzazione del tratto tra le stazioni di Son Costa/Son Fortesa e Son Fuster Vell. La seconda fase ha visto la realizzazione di tre stazioni sotterranee Son Castell\u00f3, Gran V\u00eda Asima e Cam\u00ed dels Reis. La terza e ultima fase dei lavori ha visto la realizzazione dell'ultimo tratto della linea fino alla stazione UIB. Il tratto si estende in superficie ad eccezione dell'ultimo tratto, in corrispondenza del capolinea, dove il tracciato ritorna ad essere sotterraneo. Inoltre in questo ultimo tratto venne costruito un viadotto della lunghezza di 180 metri per far superare la superstrada Ma-11 e la ferrovia \"de S\u00f3ller\". In questa ultima fase le stazione costruite furono due: Son Sardina e UIB.\nLa linea venne inaugurata il 25 aprile 2007, trenta giorni prima delle elezioni municipali. Per tale motivo non ci fu un'inaugurazione ufficiale, anche se Catalina Cirer, moglie del sindaco di Palma di Maiorca dal 2003 al 2007, e sostenitrice della costruzione della metropolitana viaggi\u00f2 sulla metropolitana durante la campagna elettorale. Fino al 1\u00ba ottobre i viaggi sulla metropolitana furono gratuiti, al fine di far conoscere la metropolitana alla popolazione.\nIl 27 agosto e il 23 settembre dello stesso anno, a causa delle forti piogge vennero chiusure le stazioni di Son Castell\u00f3 e Son Sardina che vennero allagate dalla pioggia. Inoltre, anche la stazione Plaza de Espa\u00f1a sub\u00ec delle infiltrazioni che portarono alla sua chiusura temporanea per permettere ai tecnici di sistemare i problemi strutturali. \u00f2 no studio rivelo che l'impermeabilizzazione della stazione di Plaza de Espa\u00f1a non era stata effettuata, e che il progetto non aveva previsto in modo adeguato le infrastrutture circa il deflusso dell'acqua piovana. L'offerta dei treni venne rimodulata e vennero avviati i lavori per la risoluzione dei problemi. I lavori durano 10 mesi con un costo di 28 milioni di euro. La linea ritorn\u00f2 a pieno regime il 28 luglio 2008 con un costo di 0,90 euro per tratta.\nDescrizione.\nLa linea \u00e8 elettrificata tramite linea aerea con tensione a a corrente continua ed \u00e8 composta in totale da 9 stazioni. Si estende per . La circolazione treni \u00e8 a destra.\nStazioni.\nNell'elenco che segue, a fianco ad ogni stazione, sono indicati i servizi presenti e gli eventuali interscambi ferroviari o con linee autobus interurbane.\nMateriale rotabile.\nAll'apertura della linea 1, nel 2007, furono introdotti in servizio i treni serie 71 della CAF. I treni vennero acquistati nel 2006 dalla CAF per oltre 14,5 milioni di euro. La capacit\u00e0 massima \u00e8 di 306 passeggeri; 232 in piedi e 74 seduti. I treni possono raggiungere una velocit\u00e0 massima di 100\u00a0km/h.\nServizi.\nBiglietterie.\nTutte le stazioni sono dotate di macchine automatiche dove \u00e8 possibile acquistare titoli di viaggi che sono validi sui vari sistemi di trasporto dell'isola.\nOrari.\nIl servizio inizia alle 6:30 e termina alle 23:00. Nei giorni feriali la frequenza dei treni \u00e8 di 15 minuti tra le 6:30 e le 10:30 e tra le 13:00 e le 16:00, e ogni 30 minuti il resto della giornata. Nel fine settimana \u00e8 attivo solo il servizio della linea 1 con una frequenza di un treno ogni 30 minuti.. Durante i mesi di luglio e agosto a causa della diminuzione della domanda per le vacanze estive, la frequenza dei treni aumenta, portando alla chiusura di tratti della linea o alla chiusura della medesima per lunghi periodi.\nParcheggi di scambio.\nSono presenti due parcheggi di scambio presso le stazioni di Son Fuster Vell e di Son Sardina. La sosta \u00e8 gratuita nel caso si disponga dell'abbonante \"intermodal\". Tali parcheggi hanno l'accesso diretto alle stazioni della metropolitana. Tali parcheggi sono gestiti dalla \"Sociedad Municipal de Aparcamientos\" di Palma di Mallorca.\nVi sono inoltre parcheggi a cielo aperto presso le stazioni UIB, Son Fuster e Puente de Inca Nuevo.\nProgetti futuri.\n\u00c8 allo studio un prolungamento oltre il capolinea di UIB verso Parc BIT: la tratta lunga 1,5\u00a0km, prevedrebbe 1 stazione: Parc BIT."}
{"id": "8450315", "revid": "633110", "url": "https://it.wikipedia.org/wiki?curid=8450315", "title": "Oyashio (cacciatorpediniere)", "text": "L' \u00e8 stato un cacciatorpediniere della Marina imperiale giapponese, quarta unit\u00e0 della classe Kagero. Fu varato nel novembre 1938 dal cantiere navale dell'arsenale di Maizuru.\nAppartenente alla 15\u00aa Divisione, appoggi\u00f2 numerose operazioni anfibie durante la conquista delle Filippine e delle Indie orientali olandesi. A fine maggio 1942 fu assegnato alla scorta del convoglio d'invasione per l'atollo di Midway, operazione in ultimo annullata; a fine agosto fece in tempo a partecipare, pur senza particolare rilievo, alla battaglia delle Salomone Orientali. Fu quindi frequentemente impegnato nei pericolosi viaggi del \"Tokyo Express\" per rinforzare l'isola di Guadalcanal, pur riuscendo sempre a sopravvivere con danni minimi come durante la battaglia di Tassafaronga, e fu tra le unit\u00e0 con pi\u00f9 missioni completate. In seguito all'abbandono definitivo dell'isola (febbraio 1943) e a un periodo di raddobbo, torn\u00f2 in azione in aprile nelle isole Salomone centrali. La mattina presto dell'8 maggio fin\u00ec con i cacciatorpediniere gregari in un campo di mine navali e, senza pi\u00f9 energia, and\u00f2 alla deriva e si incagli\u00f2. Centrato due volte nel corso di un attacco aereo, fu alla fine abbandonato dall'equipaggio (che aveva avuto circa novanta morti) e sprofond\u00f2 in acque basse.\nCaratteristiche.\nL\"'Oyashio\" presentava una lunghezza fuori tutto di 118,41 metri, una larghezza massima di 10,82 metri e un pescaggio di 3,76 metri, per un dislocamento a pieno carico di tonnellate. L'apparato motore era formato da tre caldaie Kampon, due turbine a ingranaggi a vapore Kampon, due alberi motore con elica: erano erogati \u00a0shp, sufficienti per una velocit\u00e0 massima di 35 nodi (66,5\u00a0km/h); l'autonomia massima era di miglia nautiche alla velocit\u00e0 di crociera di 18 nodi (circa chilometri a 34,2\u00a0km/h). L'armamento era articolato su sei cannoni Type 3 da 127\u00a0mm da 50 calibri (L/50), distribuiti in tre torrette binate (una a prua, due sovrapposte a poppa); otto tubi lanciasiluri da 610\u00a0mm raggruppati in due impianti Type 92 (uno tra i fumaioli, uno a mezzanave) che usavano il siluro Type 93, presente in numero di sedici; due coppie di cannoni contraerei Type 96 da 25\u00a0mm L/60 e due lanciatori Type 94 per bombe di profondit\u00e0, conservate in numero di sedici. Infine erano stati forniti un sonar Type 93 e due paramine. All'entrata in servizio l'equipaggio era formato da 240 uomini.\nImpiego operativo.\nCostruzione.\nIl cacciatorpediniere \"Oyashio\" fu ordinato nell'anno fiscale edito dal governo giapponese nel 1937. La sua chiglia fu impostata nel cantiere navale dell'arsenale della marina a Maizuru il 29 marzo 1938 e il varo avvenne il 29 novembre 1938; fu completato il 20 agosto 1940. La nave form\u00f2 con i gemelli , \"Natsushio\" e \"Hayashio\" la 15\u00aa Divisione cacciatorpediniere, posta alle dipendenze della 2\u00aa Squadriglia della 2\u00aa Flotta.\n1941-1942.\nPassato al comando del capitano di fregata Tokiyoshi Arima, lo \"Oyashio\" part\u00ec con la divisione d'appartenenza e il resto della squadriglia dallo Stretto di Terashima per arrivare, il 1\u00ba dicembre, alle isole Palau, uno dei punti di partenza per le imminenti operazioni militari contro gli occidentali. Il 6, infatti, lo \"Oyashio\" e la 15\u00aa Divisione salparono inquadrati nella squadra incaricata di occupare le Filippine meridionali; dapprima vigilarono sulla portaerei , i cui velivoli bombardarono Davao l'8 dicembre, poi i soli \"Oyashio\" e \"Kuroshio\" scortarono tra il 10 e l'11 un posamine nello Stretto di San Bernardino, lungo il quale dispose ordigni. Successivamente lo \"Oyashio\" e i gregari appoggiarono gli sbarchi a Legazpi (12 dicembre) e a Davao (20 dicembre); tre giorni dopo ci fu un'incursione di alcuni quadrimotori Boeing B-17 Flying Fortress, ma lo \"Oyashio\" rimase indenne. Con le unit\u00e0 sorelle protesse quindi le operazioni anfibie a Jolo (25 dicembre), a Manado (11 gennaio 1942), a Kendari (14 gennaio), ad Ambon (31 gennaio) e infine a Makassar l'8 febbraio, dove per\u00f2 il \"Natsushio\" fu gravemente danneggiato da un sommergibile: lo \"Oyashio\" accolse a bordo il comandante della divisione, capitano di vascello Torajir\u014d Sato, e protesse il \"Kuroshio\" che inizi\u00f2 a trainare il cacciatorpediniere immobile; il \"Natsushio\" affond\u00f2 comunque il giorno dopo. Dal 20 al 25 febbraio lo \"Oyashio\" guid\u00f2 la divisione durante battaglia di Timor, poi salparono dall'appena conquistata Kupang di scorta a un gruppo di petroliere che seguiva il convoglio d'invasione orientale per Giava; l'isola fu presto circondata da un blocco aeronavale cui partecip\u00f2 anche la 15\u00aa Divisione. Il 5 marzo lo \"Oyashio\" e il \"Kuroshio\" affondarono a cannonate un posamine britannico e, conquistata l'isola, si fermarono l'11 alla baia Staring a Celebes: da qui lo \"Oyashio\" e il resto della divisione salparono di scorta alla portaerei e tutte le unit\u00e0 diressero a Sasebo, raggiunta il 22 marzo. Spostatisi a Kure, lo \"Oyashio\" fu messo in bacino di carenaggio per una settimana circa, quindi il 17 part\u00ec alla volta delle Filippine con la divisione. Il giorno dopo le tre navi ebbero ordine di partecipare al vano inseguimento delle Task force 16 e 18, che avevano bombardato Tokyo; furono pertanto dirottate a Panay, toccata il 28. Lo \"Oyashio\" e il \"Kuroshio\" appoggiarono la facile occupazione delle isole Cagayan a inizio maggio, fecero tappa a Manila per riunirsi allo \"Hayashio\" e a met\u00e0 mese si incontrarono in alto mare con la danneggiata portaerei \"Shokaku\", reduce dalla battaglia del Mar dei Coralli: la accompagnarono a Kure, dove si fermarono per riunirsi al resto della 2\u00aa Squadriglia. Gi\u00e0 il 21 maggio lo \"Oyashio\" e tutte le altre navi del reparto salparono alla volta di Saipan, dove assunsero la difesa del convoglio d'invasione per l'atollo di Midway; la grande operazione, comunque, si concluse con una decisa sconfitta giapponese e lo \"Oyashio\" rientr\u00f2 in Giappone con i gregari.\nRimasto per lo pi\u00f9 nelle acque metropolitane, lo \"Oyashio\" salp\u00f2 il 16 luglio da Kure con il resto della divisione e assieme agli incrociatori pesanti e \"Suzuya\"; la squadra si ferm\u00f2 il 30 a Mergui in Birmania, pronta per scorrerie nell'Oceano Indiano che, per\u00f2, furono annullate con l'inizio della campagna di Guadalcanal. Con i gregari scort\u00f2 gli incrociatori nell'Oceano Pacifico a nord delle isole Salomone dove si ricongiusero il 21 alla 2\u00aa Flotta, in procinto di dare battaglia alla United States Navy. Durante il combattimento (23-25 agosto) la 15\u00aa Divisione milit\u00f2 nella \"Forza avanzata\" del viceammiraglio Nobutake Kond\u014d e integr\u00f2 anche il . Per il mese di settembre lo \"Oyashio\" fu impegnato in pattugliamenti regolari dalla base atollina di Truk, lasciandola solo il 29 con il resto della divisione per scortare la nave appoggio idrovolanti fino alle isole Shortland, base avanzata per le operazioni a Guadalcanal. Da questo arcipelago, tra il 3 e il 9 ottobre, lo \"Oyashio\" e le unit\u00e0 sorelle completarono tre trasporti truppe all'isola, uno solo dei quali contrastato vanamente da alcune motosiluranti statunitensi; fecero poi parte della numerosa copertura alle navi da battaglia veloci e che, nella notte del 13-14 ottobre, bombardarono con successo Henderson Field. Una decina di giorni pi\u00f9 tardi fu tra i cacciatorpediniere schierati con la \"Forza di supporto\" del viceammiraglio Takeo Kurita durante la battaglia delle isole Santa Cruz, senza avere una vera parte nello scontro. Tra il 3 e il 5 novembre accompagn\u00f2 gli incrociatori pesanti \"Suzuya\" e alle Shortland e, due giorni dopo, si pose alla testa di una rilevante missione del \"Tokyo Express\" con un totale di undici cacciatorpediniere: pur attaccate, le unit\u00e0 sbarcarono con successo uomini e lo \"Oyashio\" riaccompagn\u00f2 i gregari alle Shortland. Qui fu integrato nella scorta a una decina di trasporti incaricati di recare a Guadalcanal sostanziosi rinforzi; per l'occasione lo \"Hayashio\" fu distaccato dalla 15\u00aa Divisione e divenne ammiraglia del contrammiraglio Raiz\u014d Tanaka. Durante la seconda fase della battaglia navale di Guadalcanal, Tanaka ordin\u00f2 alla divisione di unirsi alla porzione di 2\u00aa Flotta al diretto comando del viceammiraglio Nobutake Kond\u014d che, con la , intendeva bombardare l'aeroporto; lo \"Oyashio\" e i gregari parteciparono dunque al confuso scontro notturno contro le corazzate e : l'unit\u00e0 lanci\u00f2 siluri, senza per\u00f2 colpire alcun bersaglio.\nRientrati alle Shortland, lo \"Oyashio\" e il \"Kagero\" furono aggregati a un'importante missione di trasporto truppe per Buna, completata il 16-17 novembre con numerose altre navi. Intervenuto in soccorso del cacciatorpediniere \"Umikaze\", silurato e trainato dallo \"Asashio\", verso la fine del mese fu selezionato per l'ennesima crociera del \"Tokyo Express\", la prima tuttavia a fare uso dei fusti stagni: lo \"Oyashio\" ne caric\u00f2 240 a Buin, il 28 novembre pass\u00f2 al comando del capitano di corvetta Hideo Higashi e, con il resto della divisione, salp\u00f2 alla volta di Guadalcanal. La missione fu intercettata da una squadra statunitense e si svilupp\u00f2 una battaglia notturna; i giapponesi annullarono lo scarico, lanciarono siluri e ripiegarono: qualcuno degli otto ordigni dello \"Oyashio\" colp\u00ec l'incrociatore pesante , danneggiandolo al punto che tre ore pi\u00f9 tardi la nave col\u00f2 a picco. Per tutto il mese di dicembre lo \"Oyashio\" fu impegnato in incarichi di questo tipo; port\u00f2 a termine due rifornimenti a Guadalcanal e due trasporti di soldati a Munda, operando di solito da Rabaul. Il 26 dicembre, intanto, il comando della divisione era passato al capitano di vascello Kakuro Mutaguchi, che conferm\u00f2 lo \"Oyashio\" quale ammiraglia.\n1943 e l'affondamento.\nTrasferito alle Shortland il 1\u00ba gennaio 1943, partecip\u00f2 la notte del giorno successivo a un'altra missione di trasporto fusti a Guadalcanal. Il 9 gennaio salp\u00f2 dalle Shortland a difesa di un convoglio diretto a Truk, dove gett\u00f2 le ancore per ricevere riparazioni e manutenzione. Il raddobbo fu ripreso in Giappone il 9 febbraio, dove lo \"Oyashio\" era giunto di scorta a una nave trasporto truppe. Rimase a Kure per quasi due mesi e ripart\u00ec per il fronte il 4 aprile; assieme ai cacciatorpediniere \"Kuroshio\", \"Hibiki\" e \"Sazanami\" protesse le portaerei di scorta \"Chuyo\", \"Taiyo\" e l'incrociatore pesante fino a Truk (10 aprile) tornando a operare in prima linea e, in specie, per rifornire le basi nipponiche nelle Salomone centrali. Tra il 24 e il 29 aprile, ad esempio, trasfer\u00ec truppe da Truk alla base di Vila sulla costa meridionale di Kolombangara, missione ripetuta con successo il 3 maggio sempre con gli altri cacciatorpediniere. Gli intensi movimenti navali giapponesi erano contrastati dagli statunitensi con vari mezzi, compreso il minamento di tratti di mare tramite aerei o navi; in particolare ci si concentr\u00f2 sulle acque attorno Kolombangara e lungo le coste meridionali di Bougainville, le pi\u00f9 trafficate.\nIl 7 maggio lo \"Oyashio\" e il resto della 15\u00aa Divisione caricarono a Buin 300 soldati e alcune tonnellate di rifornimenti, quindi fece rotta per Vila: arrivati da est, i cacciatorpediniere scaricarono uomini e materiali nelle prime ore dell'8 maggio e ripartirono in direzione ovest, con l'intenzione di attraversare lo Stretto di Blackett per tornare alle Shortland. Incapparono per\u00f2 in uno dei campi minati, del quale erano ignari. Esattamente alle 03:59 lo \"Oyashio\" fu immobilizzato da un'esplosione verso poppa che squarci\u00f2 lo scafo, allag\u00f2 la sala macchine, i quartieri dell'equipaggio e rese impossibile manovrare; i comandanti del \"Kuroshio\" e del \"Kagero\", pensando all'attacco di un sommergibile, iniziarono a circuitare intorno alla nave immobile. In poco pi\u00f9 di un'ora entrambi saltarono in aria su altre mine e il \"Kuroshio\" affond\u00f2 istantaneamente. Al mattino lo \"Oyashio\" alla deriva s'incaglio sulle scogliere della costa occidentale dell'isola di Anuin e l\u00ec lo trovarono due incursioni aeree statunitensi; soltanto nel primo attacco fu centrato da due bombe, una delle quali sul ponte di comando, e rivendic\u00f2 l'abbattimento di due velivoli. L'allagamento si era intanto fatto sempre pi\u00f9 grave e alla fine il capitano Higashi ordin\u00f2 di abbandonare la nave alle 17:45. Lo \"Oyashio\" affond\u00f2 appena dieci minuti dopo sulla dritta, grossomodo a nord-ovest dell'isola di Rendova (): a bordo erano morti novantuno uomini, ma sia Higashi che il comandante della divisione erano sopravvissuti. Con il resto dell'equipaggio raggiunsero Kolombangara, per lo pi\u00f9 a nuoto. In totale arrivarono a Vila 152 militari dell'Esercito imperiale e 618 marinai, tuttavia le perdite umane relativamente lievi non compensarono l'annientamento di un'intera divisione cacciatorpediniere nell'arco di poche ore.\nIl 20 giugno 1943 il \"Kuroshio\" e la 15\u00aa Divisione furono depennati dai ruoli della Marina imperiale."}
{"id": "8450318", "revid": "729019", "url": "https://it.wikipedia.org/wiki?curid=8450318", "title": "Linea 2 (metropolitana di Palma di Maiorca)", "text": "La linea 2 della metropolitana di Palma di Maiorca \u00e8 stata la seconda linea metropolitana ad essere costruita sull'isola spagnola. I suoi capolinea sono: Plaza de Espa\u00f1a e Marratx\u00ed.\nHa 9 stazioni, 3 di cui sono comune con la linea 1 (le stazioni Plaza de Espa\u00f1a, Jacint Verdaguer e Son Costa/Son Fortesa). \u00c8 contraddistinta dal colore rosso.\nLa linea 2 ha un totale di 9 stazioni per una lunghezza di 8,35\u00a0km, coprendo l'intero percorso in 14 minuti. Essa si sviluppa per l'intero tratto sulla rete ferroviaria di Maiorca, coprendo la parte urbana della linea che collega il capoluogo maiorchino con Marratx\u00ed. Le prime tre stazioni sono comuni alla linea M1.\nEntrata in servizio il 13 marzo 2013, la linea nasce con lo scopo di rendere pi\u00f9 frequenti i collegamenti tra i due centri urbani, velocizzando le tre tratte suburbane verso le altre citt\u00e0 dell'isola (Inca, Sa Pobla e Manacor), togliendo le fermate intermedie. Viene cos\u00ec creato un nuovo tipo di collegamento metropolitano con una cadenza di 15/20 minuti.\nStoria.\nNel novembre 2012 il \"Consorcio de Transportes de Mallorca\" annunci\u00f2 la creazione della seconda linea, con un percorso tra le stazioni di Plaza de Espa\u00f1a e Marratx\u00ed. La realizzazione della linea non prevedeva costi in quanto sarebbe state utilizzate infrastrutture gi\u00e0 esistenti e sarebbero stati utilizzati i convogli gi\u00e0 in servizio sulla linea 1. I lavori di adeguamento iniziarono nel gennaio 2013 e durarono 2 mesi.\nIl primo treno della linea 2 part\u00ec da Plaza de Espa\u00f1a alle ore 5:56, il 13 marzo 2013. Sul viaggio inaugurale erano presenti il sindaco di Marratx\u00ed, Bartomeu Oliver, il ministro dei trasporti, Biel Company e il direttore della SFM, Jos\u00e9 Ram\u00f3n Orta.\nGli utenti valutarono in modo positivo la realizzazione della linea soprattutto per la diminuzione dei tempi di viaggi. Nonostante ci\u00f2 alcuni utenti espressero la mancanza di informazioni circa l'attivazione della linea 2. Non vennero effettuati grandi cambiamenti nelle varie stazioni: non vennero cambiati i cartelli e i nuovi orari con le nuove frequenze vennero collocati sopra gli orari precedenti, inoltre la maggior parte degli utenti non notarono le novit\u00e0.\nDescrizione.\nLa linea \u00e8 elettrificata tramite linea aerea con tensione a a corrente continua ed \u00e8 composta in totale da 9 stazioni. Si estende per . La circolazione treni \u00e8 a destra.\nStazioni.\nNell'elenco che segue, a fianco ad ogni stazione, sono indicati i servizi presenti e gli eventuali interscambi ferroviari o con linee autobus interurbane.\nMateriale rotabile.\nAll'apertura della linea 1, nel 2007, furono introdotti in servizio i treni serie 71 della CAF. I treni vennero acquistati nel 2006 dalla CAF per oltre 14,5 milioni di euro. La capacit\u00e0 massima \u00e8 di 306 passeggeri; 232 in piedi e 74 seduti. I treni possono raggiungere una velocit\u00e0 massima di 100\u00a0km/h.\nDal 13 marzo al 1 giugno 2013 circolarono sulla linea 2 cinque unit\u00e0 della serie Serie 81 de SFM di costruzione della CAF. La capacit\u00e0 massima \u00e8 di 386 passeggeri; 268 in piedi e 118 seduti. I treni possono raggiungere una velocit\u00e0 massima di 100\u00a0km/h.\nServizi.\nBiglietterie.\nTutte le stazioni sono dotate di macchine automatiche dove \u00e8 possibile acquistare titoli di viaggi che sono validi sui vari sistemi di trasporto dell'isola.\nOrari.\nIl servizio inizia alle 6:30 e termina alle 23:00. Nei giorni feriali la frequenza dei treni \u00e8 di 15 minuti tra le 6:30 e le 10:30 e tra le 13:00 e le 16:00, e ogni 30 minuti il resto della giornata. Nel fine settimana \u00e8 attivo solo il servizio della linea 1 con una frequenza di un treno ogni 30 minuti.. Durante i mesi di luglio e agosto a causa della diminuzione della domanda per le vacanze estive, la frequenza dei treni aumenta, portando alla chiusura di tratti della linea o alla chiusura della medesima per lunghi periodi.\nParcheggi di scambio.\nSono presenti due parcheggi di scambio presso le stazioni di Son Fuster Vell e di Son Sardina. La sosta \u00e8 gratuita nel caso si disponga dell'abbonante \"intermodal\". Tali parcheggi hanno l'accesso diretto alle stazioni della metropolitana. Tali parcheggi sono gestiti dalla \"Sociedad Municipal de Aparcamientos\" di Palma di Mallorca.\nVi sono inoltre parcheggi a cielo aperto presso le stazioni UIB, Son Fuster e Puente de Inca Nuevo."}
{"id": "8450326", "revid": "767487", "url": "https://it.wikipedia.org/wiki?curid=8450326", "title": "Lenny Cooke (film)", "text": "Lenny Cooke \u00e8 un film documentario del 2013 diretto da Josh e Benny Safdie, sulla vita e la mai concretizzatasi carriera della giovane promessa della pallacanestro americana Lenny Cooke.\nTrama.\nNell'estate del 2001, il diciannovenne afroamericano Lenny Cooke \u00e8 tra i pi\u00f9 ambiti cestisti delle \"high school\" statunitensi, superando nelle classifiche degli scrutatori anche i giovani LeBron James e Carmelo Anthony. Convinto di stare per firmare con una squadra della NBA, una volta terminati gli studi superiori Cooke decide di aggirare il college e rendersi idoneo per l'annuale \"draft\" NBA, perdendo cos\u00ec la possibilit\u00e0 di giocare nei campionati del college. Alla \"draft\" del 2002 tuttavia, tutte le 29 squadre partecipanti finiscono per scartarlo, condannandolo a un'effimera carriera in campionati stranieri e minori, presto stroncata da due infortuni.\nDieci anni e cinquanta chili pi\u00f9 tardi, Cooke si ritrova a festeggiare il suo trentesimo compleanno e ripensare alla propria vita, mentre cerca di ristabilire i contatti con gli ex-compagni di giovent\u00f9.\nProduzione.\nNel 2001, il documentarista Adam Shopkorn ha iniziato a seguire Cooke con l'aiuto di diversi direttori della fotografia, come parte di un documentario sui giocatori di pallacanestro delle superiori divenuti giocatori dell'NBA. Successivamente, ha finito per perdere di vista Cooke. Nel 2010, dopo aver conosciuto Josh e Benny Safdie in occasione di una proiezione del loro \"Daddy Longlegs\", Shopkorn ha chiesto ai due di dare un'occhiata al girato. I Safdie si sono interessati al progetto e hanno iniziato a girare del nuovo materiale con Cooke per quasi tre anni. Josh \u00e8 stato il direttore della fotografia, mentre Benny si \u00e8 occupato del montaggio. Per il film, i Safdie si sono ispirati al documentario \"Hoop Dreams\", nonch\u00e9 ad Albert e David Maysles, Frederick Wiseman, Ross McElwee e Shirley Clarke.\nIn un'intervista del 2013 a \"Complex\", Cooke ha dichiarato che gli \u00ab\u00e8 piaciuto girare il film\u00bb. Ha poi aggiunto: \u00abci sono stati dei punti positivi, ci sono stati dei punti negativi, ma cos\u00ec \u00e8 la vita e spero solo che la prossima generazione di studenti/atleti faccia pi\u00f9 attenzione\u00bb.\nPromozione.\nIl primo trailer del film \u00e8 stato diffuso online il 3 maggio 2013.\nDistribuzione.\nIl film \u00e8 stato presentato in anteprima al Tribeca Film Festival il 18 aprile 2013. Ha avuto una distribuzione limitata nelle sale cinematografiche statunitensi da parte di Under the Milky Way a partire dal 6 dicembre 2013.\nIn Italia, \u00e8 stato presentato in anteprima alle Giornate degli Autori della 70\u00aa Mostra internazionale d'arte cinematografica di Venezia il 3 settembre 2013.\nAccoglienza.\nSull'aggregatore di recensioni online Rotten Tomatoes, il film detiene una percentuale di gradimento da parte della critica dell'82%, basata su 22 recensioni, con una media del 7,2. Su Metacritic, il film ha una media ponderata di 70 su 100, basata su 14 recensioni da parte della critica, ad indicare \u00abgiudizi tendenzialmente favorevoli\u00bb.\nOdie Henderson di RogerEbert.com ha assegnato al film un punteggio di 3 stelline su 4, scrivendo che \u00abfino all'ultima parte, i Safdie fanno un ottimo lavoro nel selezionare e montare i filmati d'archivio che raccontino la loro storia in modo intelligente e appassionato\u00bb. Secondo Scott Foundas di \"Variety\": \u00abnonostante un retroscena produttivo discontinuo, i Safdie hanno creato un prodotto finito senza soluzione di continuit\u00e0, anche quando questo passa dal rozzo video analogico delle prime scene alla pi\u00f9 fine alta definizione di quelle successive\u00bb. Eric Kohn di \"IndieWire\" ha assegnato al film un voto pari ad A-, scrivendo che \u00abnonostante la natura singolare del progetto, Cooke si adatta perfettamente alla scuderia di personaggi che popolano il lavoro dei due registi\u00bb. Ignatij Vi\u0161neveckij di \"The A.V. Club\" gli assegna invece una B+, scrivendo che \"Lenny Cooke\" \u00abcondivide con le loro [dei Safdie] opere di finzione una sensibilit\u00e0 visiva sfilacciata, una visione del mondo dolceamara e un approccio sobrio, momento per momento al dramma\u00bb."}
{"id": "8450329", "revid": "767487", "url": "https://it.wikipedia.org/wiki?curid=8450329", "title": "Channel 9 (Microsoft)", "text": "Channel 9 \u00e8 un sito della comunit\u00e0 Microsoft pensato per i propri clienti e creato nel 2004. Ospita canali video, discussioni, podcast, screencast e interviste.\nChannel 9, lanciato nel 2004 quando la reputazione aziendale di Microsoft aveva raggiunto il minimo, ed \u00e8 stato il primo blog dell'azienda. Prende il nome dal canale audio della United Airlines che consente ai passeggeri dell'aereo di ascoltare conversazioni non filtrate nella cabina di pilotaggio, per riflettere la sua strategia di pubblicazione di conversazioni tra gli sviluppatori Microsoft, piuttosto che il suo presidente Bill Gates, che in precedenza era stato il \"volto\" di Microsoft. Ci\u00f2 ha reso un'alternativa economica alla \"Professional Developers Conference\" di Microsoft, quindi la principale piattaforma pubblica in cui clienti e sviluppatori esterni potevano parlare con i dipendenti Microsoft senza l'intervento del dipartimento PR dell'azienda.\nIl team di Channel 9 ha prodotto interviste con Bill Gates, Erik Meijer e Mark Russinovich.\nChannel 9 in precedenza presentava un wiki basato sul FlexWiki di Microsoft. Il wiki era stato usato per fornire feedback ad hoc a vari team Microsoft come il team di Internet Explorer e anche a team come Patterns &amp; Practices per promuovere la discussione, sebbene alcuni team siano migrati a CodePlex."}
{"id": "8450333", "revid": "486946", "url": "https://it.wikipedia.org/wiki?curid=8450333", "title": "Iosactiidae", "text": ""}
{"id": "8450337", "revid": "633110", "url": "https://it.wikipedia.org/wiki?curid=8450337", "title": "Hatsukaze", "text": "L' \u00e8 stato un cacciatorpediniere della Marina imperiale giapponese, quinta unit\u00e0 della classe Kagero. Fu varato nel gennaio 1939 dal cantiere navale Kawasaki di K\u014dbe.\nAppartenente alla 16\u00aa Divisione, fu presente a una decina circa di operazioni anfibie nelle Filippine meridionali e nelle Indie orientali olandesi, avendo anche modo di partecipare alla battaglia del Mare di Giava (27 febbraio 1942). Dopo la facile occupazione dell'Isola di Natale a marzo, rientr\u00f2 in Giappone e fu schierato per la battaglia delle Midway, ma non fu coinvolto direttamente. Nel corso della campagna di Guadalcanal rimase quasi sempre a difesa delle portaerei e, pertanto, ebbe ruoli minori. L'unica sua partecipazione a un viaggio del \"Tokyo Express\" (gennaio 1943) si risolse con danni gravi causati da un siluro, tanto che rimase in cantiere sino a met\u00e0 agosto: fu da allora di stanza a Truk. Tra la fine di ottobre e l'inizio di novembre rec\u00f2 equipaggi aeronautici alla piazzaforte di Rabaul e fu aggregato alla controffensiva navale su Bougainville, dove era appena sbarcata una divisione marine. Nel corso della battaglia della baia dell'imperatrice Augusta fu speronato malamente dall'incrociatore pesante , perse la prua e nelle prime ore del 2 novembre fu colato a picco a cannonate da cacciatorpediniere statunitensi.\nCaratteristiche.\nL\"'Hatsukaze\" presentava una lunghezza fuori tutto di 118,41 metri, una larghezza massima di 10,82 metri e un pescaggio di 3,76 metri, per un dislocamento a pieno carico di tonnellate. L'apparato motore era formato da tre caldaie Kampon, due turbine a ingranaggi a vapore Kampon, due alberi motore con elica: erano erogati \u00a0shp, sufficienti per una velocit\u00e0 massima di 35 nodi (66,5\u00a0km/h); l'autonomia massima era di miglia nautiche alla velocit\u00e0 di crociera di 18 nodi (circa chilometri a 34,2\u00a0km/h). L'armamento era articolato su sei cannoni Type 3 da 127\u00a0mm da 50 calibri (L/50), distribuiti in tre torrette binate (una a prua, due sovrapposte a poppa); otto tubi lanciasiluri da 610\u00a0mm raggruppati in due impianti Type 92 (uno tra i fumaioli, uno a mezzanave) che usavano il siluro Type 93, presente in numero di sedici; due coppie di cannoni contraerei Type 96 da 25\u00a0mm L/60 e due lanciatori Type 94 per bombe di profondit\u00e0, conservate in numero di sedici. Infine erano stati forniti un sonar Type 93 e due paramine. All'entrata in servizio l'equipaggio era formato da 240 uomini.\nImpiego operativo.\nCostruzione.\nIl cacciatorpediniere \"Hatsukaze\" fu ordinato nell'anno fiscale edito dal governo giapponese nel 1937. La sua chiglia fu impostata nel cantiere navale appartenente alla Kawasaki presso K\u014dbe il 3 dicembre 1937 e il varo avvenne il 24 gennaio 1939; fu completato il 15 febbraio 1940. La nave form\u00f2 con i gemelli \"Tokitsukaze\", \"Amatsukaze\" e \"Yukikaze\" la 16\u00aa Divisione cacciatorpediniere, posta alle dipendenze della 2\u00aa Squadriglia della 2\u00aa Flotta.\n1941-1942.\nPassato al comando del capitano di fregata Kameshir\u014d Takahashi, il 26 novembre 1941 lo \"Hatsukaze\" part\u00ec con la divisione d'appartenenza e il resto della squadriglia dallo Stretto di Terashima per arrivare, il 1\u00ba dicembre, alle isole Palau, uno dei punti di partenza per le imminenti operazioni militari contro gli occidentali. Il 6, infatti, lo \"Hatsukaze\" e la 16\u00aa Divisione salparono inquadrati nella squadra incaricata di occupare le Filippine meridionali; fino al 20 dicembre rimase comunque a fianco della portaerei , i cui velivoli bombardarono Davao e altre localit\u00e0. Successivamente lo \"Hatsukaze\" appoggi\u00f2 gli sbarchi a Davao (20 dicembre) per poi confluire nella formazione navale operante a est del Borneo; vigil\u00f2 quindi sugli sbarchi a Manado (11 gennaio 1942), a Kendari (14 gennaio), ad Ambon (31 gennaio) e infine a Timor il 20 febbraio. Da qui si aggreg\u00f2 al convoglio d'invasione orientale per l'isola di Giava e, il 27 febbraio, partecip\u00f2 brevemente alla battaglia del Mare di Giava: lanci\u00f2 numerosi siluri ma non colp\u00ec alcun bersaglio. L'isola fu infine conquistata il 9 marzo e, sino alla fine del mese, rimase nelle acque locali impegnato in pattugliamenti antisommergibile. Soltanto il 31 marzo torn\u00f2 in azione come parte della composita squadra radunata per occupare l'Isola di Natale, operazione che si concluse con un facile successo. Gi\u00e0 il 3 aprile poteva fare tappa a Makassar, dove si attard\u00f2 per circa tre settimane in operazione di routine; salp\u00f2 il 25 alla volta di Kure, ove si ormeggi\u00f2 il 3 maggio per un ciclo di manutenzione. Il 21 maggio lo \"Hatsukaze\" e tutte le altre navi del reparto salparono alla volta di Saipan, dove assunsero la difesa del convoglio d'invasione per l'atollo di Midway; la grande operazione, comunque, si concluse con una decisa sconfitta giapponese e lo \"Hatsukaze\" rientr\u00f2 in Giappone con i gregari. Il 14 luglio la 16\u00aa Divisione pass\u00f2 alle dipendenze della 10\u00aa Squadriglia, a sua volta sotto il controllo della 3\u00aa Flotta (la nuova squadra di portaerei da battaglia, sempre al comando del viceammiraglio Ch\u016bichi Nagumo). Subito ebbero inizio le complesse esercitazioni congiunte nelle acque metropolitane.\nIl 16 agosto la 3\u00aa Flotta salp\u00f2 urgentemente verso la base atollina di Truk in ottemperanza a una prima, affrettata controffensiva giapponese su Guadalcanal, dove erano sbarcate forze statunitensi una decina di giorni prima. Lo \"Hatsukaze\" rimase vicino alle grandi portaerei \"Shokaku\" e \"Zuikaku\" nel corso della battaglia delle Salomone Orientali (23-25 agosto) contribuendo agli sbarramenti contraerei. Durante settembre e ottobre, mentre la campagna evolveva in una pesante lotta d'usura, lo \"Hatsukaze\" difese le sortite della flotta da battaglia da Truk, tutte conclusesi senza aver agganciato l'avversario eccetto che per l'uscita in forze del 24 ottobre, in concomitanza con una offensiva terrestre sull'isola. La battaglia delle isole Santa Cruz (25-26 ottobre) fu un'altra battaglia in pratica tra sole portaerei, vinta a caro prezzo dai giapponesi che dovettero rimandare in patria le danneggiate portaerei \"Shokaku\" e \"Zuiho\": lo \"Hatsukaze\" si occup\u00f2 di proteggerle nel corso del viaggio sino a Truk, raggiunta il 28. Ripart\u00ec il 4 novembre a difesa della sola \"Zuikaku\" e le unit\u00e0 giunsero una settimana dopo a Kure. Qui lo \"Hatsukaze\" fu assegnato a ulteriori esercitazioni di flotta nel Mare interno di Seto con il resto dei suoi gregari. Il 28 dicembre il comando pass\u00f2 al capitano di fregata Yasumasa Watanabe prima che il cacciatorpediniere, assieme al \"Tokitsukaze\" e all\"'Akizuki\", salpasse da Yokosuka di scorta alla \"Zuikaku\".\n1943 e l'affondamento.\nLa formazione arriv\u00f2 a Truk il 4 gennaio 1943 e lo \"Hatsukaze\" prosegu\u00ec sino alle isole Shortland, base avanzata per le operazioni a Guadalcanal dove arriv\u00f2 il 9. Il giorno dopo difese una missione di trasporto rifornimenti a Guadalcanal; combatt\u00e9 contro alcune motosiluranti e contribu\u00ec alla distruzione della \"PT-43\" e della \"PT-112\". Fu, per\u00f2, centrato a sua volta da un siluro (forse appartenente alla \"PT-112\") che caus\u00f2 estese devastazioni. Capace di sviluppare al massimo 18 nodi, lo \"Hatsukaze\" riusc\u00ec comunque a trascinarsi lontano dal raggio d'azione della Cactus Air Force e rimase per un certo periodo nelle isole Shortland. Si spost\u00f2 quindi a Truk a inizio febbraio, dove fu sottoposto a riparazioni provvisorie per circa due mesi. L'8 aprile pot\u00e9 finalmente partire con i propri mezzi e, di scorta all'incrociatore leggero , fece rotta su Kure: arriv\u00f2 in porto il 14 aprile e fu presto oggetto di un esteso raddobbo. Durante i lavori la contraerea fu potenziata scambiando gli impianti binati di cannoni Type 96 da 25\u00a0mm con due installazioni triple e, anche, mediante l'aggiunta di una coppia di Type 96 davanti alla torre di comando, su una piattaforma appositamente costruita. Fu infine aggiunto un radar Type 22 per bersagli navali, posto su una piccola piattaforma ancorata all'albero tripode prodiero, che fu rinforzato; attorno alla base fu assemblata una piccola camera per gli operatori.\nPassato al comando del capitano di fregata Buichi Ashida il 1\u00ba luglio, lo \"Hatsukaze\" rimesso a nuovo si un\u00ec allo \"Amatsukaze\" per scortare la nave da battaglia sino a Truk, che fu raggiunta il 23 agosto, nel quadro di un vasto ridispiegamento della Flotta Combinata deciso dall'ammiraglio Mineichi K\u014dga. Il 18 settembre lo \"Hatsukaze\" segu\u00ec il resto della flotta verso l'atollo di Eniwetok in risposta a diverse incursioni aeronavali della Quinta Flotta statunitense; tuttavia i giapponesi non arrivarono in tempo e il 25 erano di nuovo a Truk. Il 5 ottobre lo \"Hatsukaze\" usc\u00ec dalla rada e prest\u00f2 soccorso a una petroliera silurata, quindi il 16 ottobre partecip\u00f2 a una seconda sortita in forze della Flotta Combinata a Eniwetok: questa volta le portaerei statunitensi non si fecero vedere e le unit\u00e0 giapponesi rientrarono a Truk il 28. Due giorni dopo caric\u00f2 a bordo equipaggi dell'arma aerea e il 1\u00ba novembre gett\u00f2 le ancore alla base di Rabaul, stesso giorno nel quale una divisione marine era sbarcata al centro della costa occidentale di Bougainville. Nella rada si trovava anche la 5\u00aa Divisione incrociatori (, ) del contrammiraglio Sentar\u014d \u014cmori, arrivato una settimana prima a difesa di un convoglio. Il comandante dell'8\u00aa Flotta, viceammiraglio Tomoshige Samejima, ebbe ordine di radunare quante navi era presenti a Rabaul, organizzare un controsbarco e distruggere la flotta statunitense a copertura dell'azione anfibia. Lo \"Hatsukaze\" fu subito integrato nella formazione composita affidata a \u014cmori e si dispose sulla colonna di destra, al seguito dell'ammiraglia di squadriglia . Le opposte squadre navali si affrontarono in una confusa e violenta battaglia notturna, durante la quale i giapponesi furono svantaggiati per le poche informazioni sull'avversario, le complesse manovre di \u014cmori e il tiro radarguidato dei pezzi statunitensi; il caos era tale che il \"Myoko\" e lo \"Haguro\" finirono per tagliare la strada allo \"Agano\" e ai cacciatorpediniere che lo seguivano. Alle 01:07 del 2 novembre la nave ammiraglia \"Myoko\" tagli\u00f2 letteralmente la prua dello \"Hatsukaze\" e l'urto fu tale che \u014cmori pens\u00f2 che il cacciatorpediniere fosse affondato. In realt\u00e0 lo \"Hatsukaze\" rimase a galla e il capitano Ashida dette ordine di procedere indietro tutta dapprima verso ovest e poi nord, per allontanarsi dal luogo della battaglia. Potendo per\u00f2 fare neppure 10 nodi, poco dopo le 03:00 fu raggiunto da alcuni cacciatorpediniere statunitensi; Ashida e l'equipaggio combatterono con le torrette di poppa (i tubi lanciasiluri non funzionavano pi\u00f9) sino a quando lo \"Hatsukaze\" non fu ridotto a un relitto. Alle 03:35 un magazzino di munizioni caus\u00f2 una grossa esplosione che scagli\u00f2 in aria una delle torrette e squarci\u00f2 lo scafo: lo \"Hatsukaze\" affond\u00f2 poco a ovest di Bougainville () senza lasciare un solo superstite. Il professore di storia Paul Dull, invece, sostiene che nove marinai nipponici furono tratti in salvo dalle navi americane.\nIl 3 gennaio 1944 lo \"Hatsukaze\" fu rimosso dalla lista del naviglio in servizio."}
{"id": "8450346", "revid": "2091899", "url": "https://it.wikipedia.org/wiki?curid=8450346", "title": "Natsushio", "text": "Il \u00e8 stato un cacciatorpediniere della Marina imperiale giapponese, sesta unit\u00e0 della classe Kagero. Fu varato nel febbraio 1939 dal cantiere navale Fujinagata di Osaka.\nAppartenente alla 15\u00aa Divisione, partecip\u00f2 con funzioni di scorta e vigilanza alle operazioni anfibie nelle Filippine meridionali e, poi, alla rapida sequenza di sbarchi incontrastati sulle coste di Celebes. Poco dopo l'avvenuta occupazione di Makassar rimase vittima di un sommergibile statunitense che lo centr\u00f2 con un siluro; dopo vani tentativi di rimorchiarlo al sicuro, affond\u00f2 il 9 febbraio 1942 durante una tempesta a sud della cittadina.\nCaratteristiche.\nIl \"Natsushio\" presentava una lunghezza fuori tutto di 118,41 metri, una larghezza massima di 10,82 metri e un pescaggio di 3,76 metri, per un dislocamento a pieno carico di tonnellate. L'apparato motore era formato da tre caldaie Kampon, due turbine a ingranaggi a vapore Kampon, due alberi motore con elica: erano erogati \u00a0shp, sufficienti per una velocit\u00e0 massima di 35 nodi (66,5\u00a0km/h); l'autonomia massima era di miglia nautiche alla velocit\u00e0 di crociera di 18 nodi (circa chilometri a 34,2\u00a0km/h). L'armamento era articolato su sei cannoni Type 3 da 127\u00a0mm da 50 calibri (L/50), distribuiti in tre torrette binate (una a prua, due sovrapposte a poppa); otto tubi lanciasiluri da 610\u00a0mm raggruppati in due impianti Type 92 (uno tra i fumaioli, uno a mezzanave) che usavano il siluro Type 93, presente in numero di sedici; due coppie di cannoni contraerei Type 96 da 25\u00a0mm L/60 e due lanciatori Type 94 per bombe di profondit\u00e0, conservate in numero di sedici. Infine erano stati forniti un sonar Type 93 e due paramine. All'entrata in servizio l'equipaggio era formato da 240 uomini.\nImpiego operativo.\nCostruzione.\nIl cacciatorpediniere \"Natsushio\" fu ordinato nell'anno fiscale edito dal governo giapponese nel 1937. La sua chiglia fu impostata nel cantiere navale appartenente alla ditta Fujinagata presso Osaka il 9 dicembre 1937 e il varo avvenne il 23 febbraio 1939; fu completato il 31 agosto dello stesso anno. Al contrario, una fonte afferma che il completamento fu terminato il 21 agosto 1940. La nave form\u00f2 con i gemelli , e \"Hayashio\" la 15\u00aa Divisione cacciatorpediniere, posta alle dipendenze della 2\u00aa Squadriglia della 2\u00aa Flotta. Fu selezionato come nave ammiraglia della divisione e, pertanto, imbarc\u00f2 il capitano di vascello Torajir\u014d Sato con lo stato maggiore.\n1941-1942.\nPassato al comando del capitano di fregata Sumitaka Nagai, il 26 novembre 1941 il \"Natsushio\" part\u00ec con la divisione d'appartenenza e il resto della squadriglia dallo Stretto di Terashima per arrivare, il 1\u00ba dicembre, alle isole Palau, uno dei punti di partenza per le imminenti operazioni militari contro gli occidentali. Il 6, infatti, il \"Natsushio\" condusse la divisione verso le Filippine meridionali, obiettivo della squadra nella quale erano inseriti, e fino all'8 rimase a fianco della portaerei , i cui velivoli bombardarono Davao. Fu poi distaccato il 10 dicembre con lo \"Hayashio\" per difendere il posamine \"Yaeyama\" impegnato a collocare ordigni nello Stretto di Surigao; il 12 dicembre fu quindi presente alla facile occupazione di Legazpi. Il \"Natsushio\" guid\u00f2 da allora il reparto d'appartenenza nelle successive operazioni anfibie a Davao (20 dicembre), a Jolo (25 dicembre), a Manado (11 gennaio 1942), a Kendari (14 gennaio) e infine ad Ambon (31 gennaio), tutti sbarchi conclusisi con successo per i giapponesi. Dopo questa serie di vittorie le forze navali operanti a est del Borneo si radunarono alla baia Staring di Celebes per occupare l'ultima importante localit\u00e0 dell'isola, Makassar.\nL'affondamento.\nAlla testa della divisione, il \"Natsushio\" vigil\u00f2 sul convoglio d'invasione che, al mattino dell'8 febbraio 1942, esegu\u00ec lo sbarco in forze vicino alla cittadina; dopo poche ore gli olandesi capitolarono e i cacciatorpediniere nipponici rimasero in zona mentre i trasporti scaricavano materiali. Intanto il sommergibile era arrivato nell'area e,avvicinatosi con prudenza, lanci\u00f2 alcuni siluri; alle 21:15 un ordigno esplose nella sala macchine del \"Natsushio\", verso prua: si ebbero otto morti, due feriti e l'unit\u00e0 rimase immobilizzata. Fuggito il battello statunitense, lo \"Oyashio\" accolse a bordo il capitano Sato e lo stato maggiore, mentre sul \"Kuroshio\" presero posto l'equipaggio e il capitano di fregata Nagai entro le 02:45 del 9 febbraio. Il \"Kuroshio\" prese dunque a rimorchio il \"Natsushio\", allo scopo di portarlo al sicuro, quando le condizioni meteorologiche subirono un rapido peggioramento; le due navi fecero poca strada e il \"Natsushio\" imbarc\u00f2 cos\u00ec tanta acqua che fu dato ordine di tagliare il cavo di traino. Alle 07:43 il \"Natsushio\" sprofond\u00f2 22 miglia a sud di Makassar (). Fu il primo dei trentanove cacciatorpediniere giapponesi colati a picco da un sommergibile durante la guerra del Pacifico.\nIl 28 febbraio 1942 il \"Natsushio\" fu rimosso dalla lista del naviglio in servizio."}
{"id": "8450361", "revid": "1974194", "url": "https://it.wikipedia.org/wiki?curid=8450361", "title": "Charles S. Singleton", "text": ""}
{"id": "8450366", "revid": "643662", "url": "https://it.wikipedia.org/wiki?curid=8450366", "title": "Letensk\u00fd Stadion", "text": ""}
{"id": "8450367", "revid": "1185701", "url": "https://it.wikipedia.org/wiki?curid=8450367", "title": "Jordi Sim\u00f3n", "text": ""}
{"id": "8450372", "revid": "709565", "url": "https://it.wikipedia.org/wiki?curid=8450372", "title": "Cupole pi\u00f9 grandi d'Italia", "text": "Lista delle cupole pi\u00f9 grandi d'Italia. Non \u00e8 presa in considerazione quella della Basilica di San Pietro in Vaticano in quanto non appartiene al territorio della repubblica italiana."}
{"id": "8450378", "revid": "1305772", "url": "https://it.wikipedia.org/wiki?curid=8450378", "title": "Asioli", "text": ""}
{"id": "8450380", "revid": "1573940", "url": "https://it.wikipedia.org/wiki?curid=8450380", "title": "Relicanthus daphneae", "text": "Relicanthus daphneae () \u00e8 un esacorallo dell'ordine Actiniaria. \u00c8 l'unica specie del genere Relicanthus e della famiglia Relicanthidae."}
{"id": "8450382", "revid": "21880", "url": "https://it.wikipedia.org/wiki?curid=8450382", "title": "Relicanthidae", "text": ""}
{"id": "8450385", "revid": "114299794", "url": "https://it.wikipedia.org/wiki?curid=8450385", "title": "Donne sulla spiaggia di Berck", "text": "Donne sulla spiaggia di Berck \u00e8 un'opera del pittore Eug\u00e8ne Boudin eseguita nel 1881. \nStoria.\nL'opera venne eseguita dal pittore Eug\u00e8ne Boudin nel 1881 per il collezionista impressionista Albert Pontremoli, cugino del noto architetto Emmanuel Pontremoli. In seguito alla morte di Albert Pontremoli avvenuta a Parigi nel 1923, la sua importante collezione privata che comprendeva quadri di Claude Monet, Camille Pisarro, Camille Claudel, Eug\u00e8ne Delacroix venne messa all'asta a Londra e Parigi nel 1924.\nIl quadro entr\u00f2 dunque a far parte della collezione privata . Attualmente \u00e8 conservato presso il\nNational Gallery of Art a Washington.\nDescrizione.\nIl quadro rappresenta un gruppo di donne di bassa astrazione sociale presso la spiaggia della cittadina francese di Berck durante una giornata di sole. I contorni delle donne non sono ben definiti; la rappresentazione in generale appare sfocata. Il pittore ha posto la propria firma in basso a sinistra"}
{"id": "8450390", "revid": "1543377", "url": "https://it.wikipedia.org/wiki?curid=8450390", "title": "Walter Villalba", "text": "Biografia.\n\u00c8 fratello di Carlos (1972) e Ren\u00e9 Villalba (1981), entrambi giocatori professionisti di calcio a 5. I tre hanno partecipato insieme al Coppa del Mondo 2004 mentre Walter e Ren\u00e9 hanno condiviso buona parte della carriera sportiva, sia nei club che in nazionale.\nCarriera.\nPer oltre un decennio ha fatto parte della Nazionale di calcio a 5 del Paraguay, partecipando a una Copa Am\u00e9rica e a tre Mondiali: Taipei 2004, Brasile 2008 e Thailandia 2012."}
{"id": "8450392", "revid": "1305772", "url": "https://it.wikipedia.org/wiki?curid=8450392", "title": "The Other Girl (singolo)", "text": "The Other Girl (stilizzato come the other girl) \u00e8 un singolo delle cantanti statunitensi Kelsea Ballerini e Halsey, pubblicato il 20 aprile 2020 come secondo estratto dal terzo album in studio di Ballerini, \"Kelsea\".\nEsibizioni dal vivo.\nLe cantanti si sono esibite per la prima volta con la canzone all'evento televisivo \"CMT Crossroads\", registrato ad ottobre 2019 e trasmesso il 25 marzo 2020."}
{"id": "8450395", "revid": "1573940", "url": "https://it.wikipedia.org/wiki?curid=8450395", "title": "Agriolimacidae", "text": "Agriolimacidae \u00e8 una famiglia di molluschi gasteropodi polmonati privi di guscio appartenente alla superfamiglia Limacoidea.\nDescrizione.\nLa famiglia comprende molluschi gasteropodi polmonati di media dimensione, arrivando fino a 60\u00a0mm di lunghezza nelle specie dei generi \"Mesolimax\" e \"Krynickillus\". \nIl mantello, situato nella parte anteriore del corpo, \u00e8 rugoso, con rughe mobili e concentriche, e sul suo lato destro, nella met\u00e0 posteriore, si trova lo pneumostoma dell'animale. In alcune specie \u00e8 inoltre presente un piccolo solco che corre sul lato destro dello pneumostoma ma non sul sinistro.\nIn questi gasteropodi ermafroditi il pene, retrattile e relativamente corto, ha solitamente una forma di sacca, spesso con appendici esterne, ed \u00e8 dotato, all'interno, di uno o pi\u00f9 coni stimolatori, inoltre n\u00e9 il pene n\u00e9 il dotto deferente sono circondati da membrane. Il muscolo adibito all'introflessione del pene, infine, \u00e8 situato vicino al tentacolo destro.\nLe diverse specie hanno un numero di cromosomi aploidi che va da 26 a 30.\nBiologia.\nLa maggior parte delle specie \u00e8 erbivora e preferisce mangiare materiale vegetale fresco.\nDistribuzione e habitat.\nLa diffusione della famiglia era originariamente paleartica, con una particolare diversit\u00e0 di specie nella regione mediterranea e nella regione intorno al Mar Nero. Tuttavia, al giorno d'oggi, alcune specie si sono diffuse, grazie all'uomo, in tutto il mondo.\nTassonomia.\nLa famiglia comprende sei generi in due sottofamiglie:\nFilogenesi.\nIl seguente cladogramma mostra le relazioni filogenetiche tra questa famiglia e le altre famiglie del clade Limacoide:\nEffetti dannosi.\nMolte di queste specie di lumache terricole sono sinantropiche e sono spesso classificate come parassiti. In realt\u00e0, tuttavia, ci sono solo alcune specie che possono effettivamente causare seri danni, tra cui \"Deroceras reticulatum\". Anche le specie invasive introdotte possono essere molto problematiche, poich\u00e9 spesso nei nuovi habitat non sono presenti loro nemici naturali."}
{"id": "8450399", "revid": "293377", "url": "https://it.wikipedia.org/wiki?curid=8450399", "title": "Hellenic Football Club", "text": "L'Hellenic Football Club \u00e8 una societ\u00e0 calcistica sudafricana, con sede a Citt\u00e0 del Capo (provincia del Capo Occidentale).\nStoria.\nLa societ\u00e0 venne fondata nel 1958 dalla comunit\u00e0 greca di Citt\u00e0 del Capo.\nIscritta alla National Football League, ne divenne una delle squadre pi\u00f9 rappresentative, arrivando ad avere fino a 20.000 spettatori a partita, ottenendo due secondi posti e la vittoria nell'edizione 1971.\nNel 1978 la NFL si fonde con la NPSL e l'Hellenic entra nella lega a partire dall'anno seguente. Nel 1985 l'Hellenic \u00e8 fra il 15 sodalizi che lasciano la NPSL per creare la nuova National Soccer League. Nella NSL First Division 1989 ottiene il terzo posto in campionato.\nL'Hellenic \u00e8 tra le squadre che partecipano alla prima edizione della Premier Division, la 1996-1997, in cui ottiene il quinto posto in classifica. Milita nella massima divisione sudafricana sino alla stagione 2003-2004, quando la dirigenza dell'Hellenic cede il diritto di partecipazione alla PSL al Benoni Premier United di Benoni nel Gauteng.\nCon ancora il vecchio nome di Hellenic sfiora l'immediato ritorno in massima serie perdendo il play-off promozione contro il Tembisa Classic. Al termine di questo campionato vi \u00e8 il definitivo cambio di nome e identit\u00e0 societaria.\nNel 2011 la squadra viene rifondata con l'intenzione di concentrarsi sullo sviluppo del settore giovanile in un sobborgo di Citt\u00e0 del Capo, Milnerton."}
{"id": "8450403", "revid": "1877829", "url": "https://it.wikipedia.org/wiki?curid=8450403", "title": "Nicola d'Arborea", "text": "Origini.\nNicola era quarto figlio del giudice Ugone II e di sua moglie Benedetta, figlio a sua volta di Mariano III e della sua amante o concubina Padulesa de Serra.\nBiografia.\nNato intorno all'anno 1322, Nicola \u00e8 citato la prima volta nel 1335. Nel 1342 suo fratello ottenne per lui il titolo di canonico, venendo destinato alle sedi di L\u00e9rida e Salisbury. Da quel momento di lui si perdono le tracce; si sa che alla met\u00e0 degli anni '40ebbe da una tale \"Benedetta Trotti\", sorella del barone di Bitti, Salvatore, sposato poi con Costanza, da cui ebbe Leonardo Cubello, fondatore della casa marchionale d'Oristano. Nel 1361, entrato ormai irrimediabilmente in contrasto col fratello Mariano per questioni ereditarie, \u00e8 accreditato ricevette una piccola rendita a Cagliari, che possedeva ancora 9 anni dopo. Mor\u00ec dopo il 1370."}
{"id": "8450408", "revid": "57872", "url": "https://it.wikipedia.org/wiki?curid=8450408", "title": "Provincia di Levante", "text": "La provincia di Levante era un ente locale del Regno di Sardegna, con capoluogo La Spezia. Secondo la struttura amministrativa sabauda preunitaria, corrispondeva al livello denominato in Francia come \"Arrondissement\". Con il Decreto Rattazzi del 1859 assunse il nuovo nome di Circondario di Levante ed in tale veste, e nel Regno d'Italia, esistette fino al 1927; nel 1923 fu istituita la Provincia della Spezia.\nStoria.\nNascita dell'istituzione.\nLa provincia divenne pienamente operativa il 1\u00ba gennaio 1819, in virt\u00f9 degli effetti della riorganizzazione amministrativa del Regno sancita il 10 novembre 1818.\nCon il passaggio della Liguria nel Regno di Sardegna dal 1815 si rese quindi necessaria una nuova divisione dei territori della Riviera di Levante, con l'istituzione delle due province di Chiavari e di Levante.\nLa Legge Rattazzi ed il nuovo circondario di Levante.\nLa Legge 23 ottobre 1859 n. 3702, anche nota come Decreto Rattazzi dal promotore ministro dell'Interno Urbano Rattazzi, riorganizz\u00f2 l'organizzazione amministrativa del Regno di Sardegna, ridenominando come Province le Divisioni, e come Circondari le vecchie Province. La provincia levantina divenne quindi il circondario di Levante (avente gli stessi confini amministrativi) all'interno della Provincia di Genova.\nSuddivisione amministrativa all'atto dell'istituzione (1819).\nIl territorio della provincia di Levante confinava ad ovest con la provincia di Chiavari, a nord con la provincia di Borgotaro (Ducato di Parma, Piacenza e Guastalla), ad est con il Granducato di Toscana e il Ducato di Massa e Principato di Carrara. Amministrativamente comprendeva quella parte del territorio ligure di levante consto dalle zone geografiche della val di Vara (fatta eccezione per i comuni di Maissana e Varese Ligure che furono inquadrati nella provincia chiavarese), della val di Magra, delle Cinque Terre, della Riviera Spezzina, del Golfo dei Poeti.\nFaceva parte della Divisione di Genova del Regno di Sardegna ed era suddivisa nei seguenti mandamenti:"}
{"id": "8450414", "revid": "33689", "url": "https://it.wikipedia.org/wiki?curid=8450414", "title": "Jacopo Bedi", "text": "Biografia.\nNacque a Gubbio ed e ritenuto un allievo di Ottaviano Nelli. Esiste un'opera da lui firmata, nel 1458, negli affreschi raffiguranti la \"Vita di San Sebastiano\" nella Cappella Panfili nel cimitero di San Secondo a Gubbio. "}
{"id": "8450416", "revid": "287204", "url": "https://it.wikipedia.org/wiki?curid=8450416", "title": "Musin-Pu\u0161kin (disambigua)", "text": ""}
{"id": "8450421", "revid": "1372005", "url": "https://it.wikipedia.org/wiki?curid=8450421", "title": "Editto di Clotario II", "text": "L'Editto di Clotario II, \"Chlotarii Edictum II\" in latino o editto di Parigi fu promulgato il 18 ottobre 614 (o forse 615) a Parigi da Clotario II, re dei Franchi merovingi. \u00c8 uno dei pi\u00f9 importanti strumenti reali del periodo merovingio nella storia dei Franchi e un segno distintivo nella storia dello sviluppo della monarchia dei Franchi. \u00c8 l'ultimo dei \"capitularia\" merovingi, una serie di ordinanze legali che governano la chiesa e il regno.\nL'Editto fu decretato duramente a seguito dei canoni promulgati nel Quinto Sinodo di Parigi, al quale dovrebbe essere confrontato. Clotario aveva recentemente assunto la piena regalit\u00e0 dei Franchi, nel 613, quando depose suo cugino Sigeberto II, re di Austrasia, e il suo reggente, la sua bisnonna Brunechilde. L'Editto \u00e8 stato comunemente visto come una serie di concessioni alla nobilt\u00e0 austriaca, che si era schierata con lui contro Brunechilde. In \"Der Staat des hohen Mittelalters\", Heinrich Mitteis ha paragonato l'editto alla Magna Carta inglese. Oggi pi\u00f9 popolare \u00e8 la convinzione che esso mirava principalmente a correggere gli abusi che erano entrati nel sistema giudiziario durante le guerre civili che avevano dominato il regno sin dall'inizio della faida di Brunechilde con la madre di Clotario, Fredegonda (568). Non si pu\u00f2 sapere quanta parte della lingua e delle idee degli Editti derivi dal re e dai suoi ufficiali e cortigiani e quanto dai nobili. Alcune delle sue clausole sono state progettate per modificare le decisioni dei prelati al Sinodo che si era appena concluso. I vescovi hanno insistito sulla libert\u00e0 nella scelta dei vescovi, ma Clotario ha modificato le decisioni del consiglio insistendo sul fatto che solo i vescovi che desiderava, o quelli inviati da preti idonei a corte, dovevano essere consacrati.\nL'Editto cerca di stabilire l'ordine standardizzando le nomine per gli uffici, sia ecclesiastici che secolari, e affermando le responsabilit\u00e0 di tutti - i magnati, i vescovi e il re - per assicurare la felicit\u00e0 e la pace del regno: i \"felicitas regni\" e \"pax et disciplina in regno\". Tra le vere concessioni conferite dall'Editto c'erano il divieto agli ebrei di accedere alle funzioni reali, di lasciare tutte tali nomine alla nobilt\u00e0 franca. Nonostante l'esclusione degli ebrei dalle alte cariche, il loro diritto di intentare azioni legali contro i cristiani fu preservato. Allo stesso modo, \u00e8 stato affermato il diritto di una donna di non sposarsi contro la sua volont\u00e0.\nLa pi\u00f9 famosa delle ventisette clausole dell'Editto \u00e8 quasi certamente il numero dodici, in cui Clotario afferma in parte che \"nullus iudex de aliis provinciis aut regionibus in alia loca ordinetur\", il che significa che i giudici dovrebbero essere nominati solo all'interno delle proprie regioni. \u00c8 stato interpretato come una concessione, garantendo ai magnati un maggiore controllo sulle nomine e una minore capacit\u00e0 di influenza del re, e viceversa come un atto legislativo anticorruzione, destinato a facilitare la penalizzazione degli ufficiali corrotti.\nL'Editto di Parigi rimase in vigore durante il regno del suo successore, Dagoberto I."}
{"id": "8450423", "revid": "339392", "url": "https://it.wikipedia.org/wiki?curid=8450423", "title": "Editto di Parigi", "text": ""}
{"id": "8450425", "revid": "1892390", "url": "https://it.wikipedia.org/wiki?curid=8450425", "title": "Editto di Clotario", "text": ""}
{"id": "8450426", "revid": "2206963", "url": "https://it.wikipedia.org/wiki?curid=8450426", "title": "Roma-Napoli-Roma 1934", "text": "La Roma-Napoli-Roma 1934, ventiseiesima edizione della corsa maschile di ciclismo su strada, si svolse il 9 settembre 1934 su un percorso di 462,6\u00a0km. La vittoria fu appannaggio dell'italiano Learco Guerra, che complet\u00f2 il percorso in 15h09'07\", precedendo i connazionali Umberto Guarducci e Isidoro Piubellini."}
{"id": "8450429", "revid": "228587", "url": "https://it.wikipedia.org/wiki?curid=8450429", "title": "Francesco Gramignani Arezzi", "text": "Biografia.\nDopo un periodo di formazione presso Sebastiano Conca a Roma, verso il 1745 si trasfer\u00ec a Catania portando con se il figlio primogenito Antonio Mario, che poi divenne sacerdote e fu allievo di Olivio Sozzi."}
{"id": "8450436", "revid": "287204", "url": "https://it.wikipedia.org/wiki?curid=8450436", "title": "Fudbalski klub Crvena Stijena", "text": "Il Fudbalski klub Crvena Stijena (in cirillico \"\u0424\u0443\u0434\u0431\u0430\u043b\u0441\u043a\u0438 \u043a\u043b\u0443\u0431 \u0426\u0440\u0432\u0435\u043d\u0430 \u0421\u0442\u0438\u0458\u0435\u043d\u0430\"), conosciuto semplicemente come Crvena Stijena, \u00e8 una squadra di calcio di Tolo\u0161i, un quartiere di Podgorica, la capitale del Montenegro.\nNome.\nCrvena Stijena significa \"roccia rossa\" ed \u00e8 riferito alla zona archeologica del Montenegro.\nStoria.\nIl club viene fondato nel 1938 come societ\u00e0 sportiva di Tolo\u0161i, un quartiere di Podgorica, e prende il nome da una delle pi\u00f9 importanti zone archeologiche del Montenegro. Il primo importante successo \u00e8 stata la partecipazione alla Crnogorska republi\u010dka liga nel 1968\u201369, la massima divisione montenegrina ai tempi della Jugoslavia. Dopo due stagioni viene retrocesso e ritorna nella Zonska liga e qui vi rimane per 12 anni. Nel 1981\u201382 la Crvena Stijena vince il campionato e ritorna nella lega repubblicana.\nNelle due decadi successive il club rimane principalmente in questa divisione, con poche apparizioni in quella inferiore. Il miglior risultato nella lega repubblicana sono stati i terzi posti, senza ottenere la promozione, nel 1999\u201300, 2002\u201303 e 2003\u201304.\nDurante gli anni '90, la Crvena Stijena perde la finale della Republi\u010dki kup Crne Gore nel 1995 contro il , ma ottiene comunque, per la prima volta, il diritto a partecipare alla coppa nazionale, la Kup Jugoslavije 1995-1996, ove esce al primo turno per mano del .\nI risultati pi\u00f9 importanti sono venuti nel 2004 e nel 2005 con le vittorie della coppa repubblicana che hanno permesso, per due volte consecutive, la partecipazione alla coppa nazionale. Nel 2004\u20132005 supera a sorpresa nel primo turno lo (1\u20130), ma poi nel secondo viene eliminato ai tiri di rigore dal ; nell'edizione successiva nel primo turno supera, sempre a sorpresa, la (2\u20130), ma la corsa finisce nuovamente nel secondo a causa dello .\nDopo l'indipendenza del Montenegro (2006), la Crvenza Stijena passa nella Druga liga e vi rimane per 4 stagioni, poi, nel 2010, viene retrocesso in Tre\u0107a liga ove milita tutt'ora.\nPalmar\u00e8s.\nZonska liga Crne Gore (Srednja regija)\nRepubli\u010dki kup Crne Gore\nKup Srednje regije\nStadio.\nLa Crvena Stijena disputa le partite casalinghe allo Stadion Tolo\u0161i, impianto che prende il nome dall'omonimo quartiere. Lo stadio \u00e8 stato costruito nel 1964 ed \u00e8 stato rinnovato nel 2003. Ha una capienza di 1000 posti e dal 2012 ed \u00e8 utilizzato anche dalla federazione del rugby e dalle squadre rugbystiche Budu\u0107nost e Podgorica.\nGiocatori.\nLa Crvena Stijena \u00e8 stata una delle squadre di Podgorica che ha prodotto pi\u00f9 talenti. Fra questi si possono ricordare Branko Brnovi\u0107, che ha giocato per i biancorossi fino al 1987 e \u0110or\u0111ije \u0106etkovi\u0107. Durante la sua infanzia, anche la star dell'NBA Nikola Miroti\u0107 era tra le sue fila."}
{"id": "8450443", "revid": "844563", "url": "https://it.wikipedia.org/wiki?curid=8450443", "title": "FK Crvena Stijena", "text": ""}
{"id": "8450444", "revid": "1480390", "url": "https://it.wikipedia.org/wiki?curid=8450444", "title": "Guangzhou Opera House", "text": ""}
{"id": "8450458", "revid": "56620", "url": "https://it.wikipedia.org/wiki?curid=8450458", "title": "Benedetto da Fiesole", "text": " \nBiografia.\nBenedetto era nato a Vicchio, nel Mugello, era probabilmente un fratello minore del Beato Angelico, e con lui entr\u00f2 nel convento di San Domenico a Fiesole, nel 1407, prendendo il nome di \"Frater Benedictus\", con il quale viene di solito conosciuto. Nei tre anni prima della morte, avvenuta nel 1448, ricopr\u00ec l'incarico di abate di quel convento. Era un miniaturista di talento. Realizz\u00f2 i libri corali della Basilica di San Marco a Firenze, e anche i libri del convento di San Domenico di Fiesole. Dovrebbe anche aver assistito Fra Angelico nella realizzazione dei suoi affreschi a San Marco. "}
{"id": "8450459", "revid": "300067", "url": "https://it.wikipedia.org/wiki?curid=8450459", "title": "Eyinmisan Haldin", "text": ""}
{"id": "8450462", "revid": "1305772", "url": "https://it.wikipedia.org/wiki?curid=8450462", "title": "Homecoming Queen?", "text": "Homecoming Queen? \u00e8 un singolo della cantante statunitense Kelsea Ballerini, pubblicato il 6 settembre 2019 come primo estratto dal terzo album in studio \"Kelsea\".\nVideo musicale.\nIl videoclip ufficiale della canzone \u00e8 stato pubblicato in concomitanza con l'uscita del singolo."}
{"id": "8450470", "revid": "21880", "url": "https://it.wikipedia.org/wiki?curid=8450470", "title": "Relicanthus", "text": ""}
{"id": "8450478", "revid": "767487", "url": "https://it.wikipedia.org/wiki?curid=8450478", "title": "Ned\u017ead Verla\u0161evi\u0107", "text": "Carriera.\nGiocatore.\nStorico giocatore del ha giocato il maggior numero di partite di campionato nella storia della squadra di Tuzla. Indoss\u00f2 la maglia rosso-nera in tre occasioni: tra il 1975-1983, il 1983-1985, e il 1987-1990. Con il Sloboda Tuzla ha disputato 350 partite in campionato.\nNel 1983 gioc\u00f2 5 partite per il , mentre nel 1986 ne gioc\u00f2 16 per il di Sarajevo."}
{"id": "8450479", "revid": "988526", "url": "https://it.wikipedia.org/wiki?curid=8450479", "title": "I cavalieri di Castelcorvo", "text": "I cavalieri di Castelcorvo \u00e8 una serie televisiva italiana della The Walt Disney Company Italia, che \u00e8 prodotta dalla Stand by Me. La serie \u00e8 stata pubblicata in anteprima in Italia il 6 novembre 2020 su Disney+.\nLa produttrice Simona Ercolani ha dichiarato che per scrivere il soggetto della serie si sono ispirati alla fiaba di \"H\u00e4nsel e Gretel\" in quanto \u00e8 un riferimento per tanti che hanno lavorato alla produzione della serie.\nLa serie \u00e8 stata girata tra Roma e alcuni dei pi\u00f9 caratteristici borghi del Lazio.\nTrama.\nI fratelli Riccardo e Giulia si trasferirono nella piccola citt\u00e0 di provincia di Castelcorvo a causa del lavoro dei loro genitori. La famiglia ora vive nella casa di zia Margherita. Riccardo e Giulia incontrano Matteo e Betta nella loro nuova citt\u00e0, e i quattro diventano immediatamente migliori amici. Il quartetto si lancia immediatamente all'avventura e, con enorme sorpresa, i ragazzi scoprono anche che Castelcorvo non \u00e8 proprio un borgo come tutti gli altri: sotto una superficie di calma e rilassatezza, il paese nasconde enigmi, magia, mistero e inquietudine. Per fronteggiare tutti i problemi e gli imprevisti che la cittadina gli riserva, i quattro ragazzi fanno un patto tra loro: saranno i nuovi Cavalieri di Castelcorvo.\nI quattro amici si ritroveranno a vivere una straordinaria avventura e allo stesso tempo a confrontarsi con i problemi tipici della loro et\u00e0, a partire dalle incomprensioni con gli adulti fino ad arrivare ai primi dilemmi amorosi."}
{"id": "8450482", "revid": "39884", "url": "https://it.wikipedia.org/wiki?curid=8450482", "title": "Lorenzo Leombruno", "text": ""}
{"id": "8450483", "revid": "132266", "url": "https://it.wikipedia.org/wiki?curid=8450483", "title": "Walkiria Terradura Vagnarelli", "text": ""}
{"id": "8450484", "revid": "125626633", "url": "https://it.wikipedia.org/wiki?curid=8450484", "title": "Brendan Vink", "text": "In precedenza, era noto con il suo vero nome anche in WWE, e nel circuito indipendente si esibiva come Elliott Sexton.\nCarriera.\nWWE (2019\u2013presente).\n\"NXT\" (2019\u2013presente).\nNel marzo del 2019 Sexton firm\u00f2 con la WWE, venendo mandato al Performance Center per allenarsi. Successivamente, Sexton lott\u00f2 negli house show di \"NXT\" tra marzo e aprile lottando con il ring name Brendan Vink con wrestler come Brennan Williams, Danny Burch, Dominik Dijakovic e Mansoor Al-Shehail. Il 7 giugno, durante un evento dal vivo, Vink e Jermaine Haley affrontarono gli Street Profits (Angelo Dawkins e Montez Ford) per l'NXT Tag Team Championship ma vennero sconfitti. Successivamente, Vink inizi\u00f2 a fare coppia con Shane Thorne. Nel marzo del 2020 Vink inizi\u00f2 ad apparire a \"Raw\" affiancato da Thorne. Nella puntata di \"Raw\" del 23 marzo Vink e Thorne vennero sconfitti dai Raw Tag Team Champions, gli Street Profits, in un match non titolato. In seguito, Vink torn\u00f2 ad \"NXT\". Nell'ottobre del 2020, tramite i suoi social network, Vink annunci\u00f2 di aver cambiato ring name in Tony Modra, ma siccome tale nome era identico a quello del giocatore di football americano omonimo, il suo nome torn\u00f2 al suo nome originale. In seguito, nel luglio del 2021, venne annunciato che Vink, sotto il ring name Duke Hudson, avrebbe partecipato alla seconda edizione dell'NXT Breakout Tournament. Nel primo turno, nella puntata di \"NXT\" del 13 luglio, Hudson sconfisse Ikemen Jiro, ma nel secondo turno, il 17 agosto ad \"NXT\", venne eliminato da Carmelo Hayes. Successivamente, Hudson assunse la gimmick di un giocatore di poker ed ebbe un piccolo confronto con Kyle O'Reilly da cui ne usc\u00ec sconfitto. Il 5 dicembre, a \"NXT WarGames\", Hudson venne sconfitto da Cameron Grimes in un Hair vs. Hair match.\nLucha de Apuestas.\nRecord: 0-1"}
{"id": "8450485", "revid": "1573940", "url": "https://it.wikipedia.org/wiki?curid=8450485", "title": "Sarcophinanthus sertus", "text": "Sarcophinanthus sertus \u00e8 un esacorallo dell'ordine Actiniaria. \u00c8 l'unica specie del genere Sarcophinanthus e della famiglia Sarcophinanthidae."}
{"id": "8450486", "revid": "39884", "url": "https://it.wikipedia.org/wiki?curid=8450486", "title": "Giovan Pietro Ligari", "text": ""}
{"id": "8450487", "revid": "767487", "url": "https://it.wikipedia.org/wiki?curid=8450487", "title": "Plamja neba", "text": "Plamja neba (\"\u041f\u043b\u0430\u043c\u044f \u043d\u0435\u0431\u0430\") \u00e8 un film del 1915 diretto da Evgenij Bau\u0117r."}
{"id": "8450489", "revid": "39884", "url": "https://it.wikipedia.org/wiki?curid=8450489", "title": "Giovanni Angelo d'Antonio da Bolognola", "text": ""}
{"id": "8450491", "revid": "648716", "url": "https://it.wikipedia.org/wiki?curid=8450491", "title": "Collettivit\u00e0 territoriale unica", "text": "La collettivit\u00e0 territoriale unica (CTU) \u00e8 un'unit\u00e0 amministrativa francese (collettivit\u00e0 territoriale, CT) che combina le competenze di una regione e di un dipartimento.\nAttualmente ci sono quattro autorit\u00e0 locali uniche: Mayotte (dal 2011), Martinica (2015), Guyana francese (2015) e Corsica (2018).\nSono statisticamente registrate sia come regione che come dipartimento.\nMayotte \u00e8 ufficialmente chiamato \"Dipartimento di Mayotte\", ma ha i poteri di una CTU.\nIn Guadalupa, un cambio di status nel 2003 \u00e8 stato respinto dal referendum, in modo che una regione e un dipartimento continuino a coesistere nella stessa area geografica.\nIn Alsazia, un cambio di status nel 2013 \u00e8 stato respinto dal referendum. Tuttavia, sono attualmente in corso sforzi per attuare le riforme amministrative e creare una collettivit\u00e0 europea paragonabile a una CTU.\nLa natura di una collettivit\u00e0 territoriale unica francese \u00e8 stabilita dall'articolo 72 della Costituzione francese del 1958, che prevede l'autonomia locale entro i limiti prescritti dalla legge."}
{"id": "8450492", "revid": "21880", "url": "https://it.wikipedia.org/wiki?curid=8450492", "title": "Sarcophinanthidae", "text": ""}
{"id": "8450493", "revid": "21880", "url": "https://it.wikipedia.org/wiki?curid=8450493", "title": "Sarcophinanthus", "text": ""}
{"id": "8450494", "revid": "767487", "url": "https://it.wikipedia.org/wiki?curid=8450494", "title": "Portret", "text": "Portret (\"\u041f\u043e\u0440\u0442\u0440\u0435\u0442\") \u00e8 un film del 1915 diretto da W\u0142adys\u0142aw Starewicz."}
{"id": "8450495", "revid": "124754627", "url": "https://it.wikipedia.org/wiki?curid=8450495", "title": "Leica Microsystems", "text": "Leica Microsystems \u00e8 un costruttore tedesco di microscopi ottici, apparecchi per la tecnologia medica, elettronica.\nLeica Microsystems dal 1997 \u00e8 una delle tre aziende nate dall'originale societ\u00e0 del 1869 di Ernst Leitz I, Leitz di Wetzlar.\nStoria.\nLa storia della societ\u00e0 risale a quella della Leitz. Nel secondo dopoguerra, a partire dagli anni '70 nasce la cooperazione tra Leitz e la svizzera Wild Heerbrugg. Nasce nel 1986 la Wild-Leitz. Nel 1990 seguono fusioni con la Cambridge Instruments e la tedesca Jung, la viennese Reichert e la divisione di microscopia della statunitense Bausch &amp; Lomb e American Optical.\nNel 1997 il gruppo Leica viene diviso in tre societ\u00e0. Accanto alla tedesca Leica Microsystems nascono la Leica Camera e la svizzera Leica Geosystems. Dopo sette anni di propriet\u00e0 della societ\u00e0 di investimenti Permira, la Leica Microsystems nel 2005 diventa della statunitense Danaher Corporation.\nOnorificenze.\nLa societ\u00e0 ha vinto tre volte il premio Innovationspreis der deutschen Wirtschaft, la prima volta nel 1984 per il microscopio ELSAM. \nLa seconda volta nel 2002 per gli obiettivi DUV e nel 2005 per il microscopio a fluorescenza Leica TCS 4PI, nato dal Microscopio 4Pi.\nTecnologie e prodotti.\nMicroscopia ottica.\nLa microscopi ottica rimane la principale attivit\u00e0 della societ\u00e0. Solo tre altre aziende al mondo realizzano apparecchi simili, ovvero le giapponesi Nikon, Olympus e la tedesca Zeiss).\nAccanto ai microscopi ottici classici, si trovano anche il microscopio a scansione laser, e il microscopio confocale che a marchio Leica \u00e8 il microscopio STED. Con questi microscopi, sviluppati da Stefan Hell e collaboratori, anche i limiti della microscopia ottica di Ernst Abbe vengono superati. Nell'ottobre 2014 Stefan Hell per il lavoro sullo STED vince il Premio Nobel per la chimica.\nPer la microscopia ottica classica, Leica sviluppa ottiche e accessori, software per l'analisi delle immagini, per la citogenetica.\nMicroscopi ottici speciali vengono realizzati per wafer (elettronica) e testing di fotomask. La miniaturizzazione nell'industria elettronica nei circuiti integrati ha portato all'utilizzo della microscopia a raggi ultravioletti con lunghezza d'onda di 248 nanometri o meno.\nIstologia.\nLeica Microsystems (Leica Biosystems a Nu\u00dfloch) produce sistemi per l'istologia e patologia. Con microtomi e criostati vengono realizzati campioni per l'analisi istologica. Nel 2003 viene introdotto sul mercato il primo esempio di sistema automatico di sezionamento, per la citodiagnostica e patologia. I microtomi sono anche impiegati nelle analisi di laboratorio industriali per analizzare polimeri, semiconduttori, pelli, e altri materiali.\nLa microtomia per il microscopio elettronico \u00e8 stata sviluppata da Hellmuth Sitte a Vienna e prodotta per decenni dalla Leica. Ancora oggi \u00e8 la societ\u00e0 principale al mondo per gli strumenti per la preparazione di campioni per il microscopio elettronico a trasmissione."}
{"id": "8450499", "revid": "767487", "url": "https://it.wikipedia.org/wiki?curid=8450499", "title": "Portret Doriana Greja", "text": "Portret Doriana Greja (\"\u041f\u043e\u0440\u0442\u0440\u0435\u0442 \u0414\u043e\u0440\u0438\u0430\u043d\u0430 \u0413\u0440\u0435\u044f\") \u00e8 un film del 1915 diretto da Vsevolod \u0116mil'evi\u010d Mejerchol'd."}
{"id": "8450503", "revid": "767487", "url": "https://it.wikipedia.org/wiki?curid=8450503", "title": "Posle smerti", "text": "P\u00f3sle sm\u00e9rti (\u041f\u043e\u0301\u0441\u043b\u0435 \u0441\u043c\u0435\u0301\u0440\u0442\u0438) \u00e8 un film del 1915 diretto da Evgenij Bau\u0117r, ispirato al racconto Klara Mili\u010d (Posle smerti) di Ivan Turgenev .\nTrama.\nSe non fosse per il suo amico Cenin, che ogni tanto lo porta a svagarsi, il giovane Andrej passerebbe la propria vita rinchiuso in casa - nella quale abita con la zia - dedito agli studi solitari. In una di queste uscite, ad un ricevimento della principessa Tarskaja, Andrej incrocia lo sguardo con la giovane Zoja, e ne rimane colpito. Un'altra volta, Cenin conduce Andrej ad una serata di beneficenza, dove \u00e8 proprio Zoja ad esibirsi nella recitazione; Andrej tuttavia, dal carattere chiuso e un poco misantropo, non vuole che l'amico glie la presenti. Infine Andrej riceve un biglietto in cui l'autore, anonimo, gli propone un appuntamento per l'indomani al parco. Andrej, per quanto riluttante, vi si reca, e ad aspettarlo c'\u00e8 ancora Zoja, che gli dice che vorrebbe parlargli. Ma l'atteggiamento un po' distaccato e sbrigativo di Andrej fa s\u00ec che la giovane si ricreda e si allontani senza dire nulla.\nTre mesi dopo Andrej apprende dal giornale che Zoja si era tolta la vita ingerendo del veleno nel camerino del teatro nel quale lavorava come attrice. L'autore del trafiletto riferiva che il motivo del suicidio era probabilmente una delusione d'amore. Da allora Andrej comincia a mostrare interesse per colei che in precedenza aveva snobbato. La sogna. Si reca dai suoi famigliari, dove la sorella di Zoja, persuasa dall'atteggiamento di Andrej che mostra di aver tenuto molto alla defunta, gli consegna il suo diario ed una sua foto.\nIn seguito, man mano che Andrej legge il diario \u2013 dove si fanno scarni accenni a qualcuno che, a detta dell'autrice, avrebbe deciso il suo destino -, il suo interesse per Zoja si tramuta gradualmente in una vera e propria ossessione: i sogni si moltiplicano, ed egli ha pure delle apparizioni della giovane suicida. Nel confrontarsi con queste visioni lo stato emotivo di Andrej si fa sempre pi\u00f9 precario ed instabile, e pi\u00f9 di una volta viene colto da malore. Dopo l'ultimo di questi parossismi, Andrej giace a letto vegliato dalla zia; ma al suo fianco egli vede anche Zoja, a tenergli compagnia nelle sue ultime ore. Andrej \u00e8 morto."}
{"id": "8450504", "revid": "1310927", "url": "https://it.wikipedia.org/wiki?curid=8450504", "title": "Sylvano Comvalius", "text": "Carriera.\nHa giocato nella massima serie dei campionati maltese, kazako, ucraino, indonesiano, thailandese e malaysiano."}
{"id": "8450507", "revid": "96758", "url": "https://it.wikipedia.org/wiki?curid=8450507", "title": "Vuelta a Espa\u00f1a 1950", "text": "La Vuelta a Espa\u00f1a 1950, nona edizione della corsa, si \u00e8 svolta in ventidue tappe, quarta, ottava e diciannovesima suddivise in due semitappe, dal 17 agosto al 10 settembre 1950, per un percorso totale di 3984\u00a0km. La vittoria fu appannaggio dello spagnolo Emilio Rodr\u00edguez, che complet\u00f2 il percorso in 134h49'19\", precedendo i connazionali Manuel Rodr\u00edguez Barros e Jos\u00e9 Serra Gil."}
{"id": "8450509", "revid": "767487", "url": "https://it.wikipedia.org/wiki?curid=8450509", "title": "Potop (film 1915)", "text": "Potop (\"\u041f\u043e\u0442\u043e\u043f\") \u00e8 un film del 1915 diretto da P\u0451tr \u010cardynin."}
{"id": "8450512", "revid": "648716", "url": "https://it.wikipedia.org/wiki?curid=8450512", "title": "Pascichnia", "text": "I pascichnia (\"tracce di pascolo\") sono una delle cinque tipologie di tracce fossili classificate da Adolf Seilacher nel 1953.\nAppartengono a questa categoria quelle tracce che derivano dal comportamento di alcuni animali bentonici che si muovono sulla superficie del fondale marino o lacustre alla ricerca sistematica di alimentazione.\nUn esempio di queste tracce sono i \"Nereites\" che lasciano tracce riconoscibili di alimentazione dallo sfruttamento dei sedimenti, che viene esaustivamente percorso lungo archi circolari continui sulla superficie nella locomozione alla ricerca di cibo.\nUn altro esempio \u00e8 dato da \"Cosmorhaphe\" in cui il movimento esploratore \u00e8 sempre regolare, con larghe curve a 180 gradi, che collegano tratti rettilinei e che presenta una traccia pi\u00f9 larga rispetto a \"Nereites\", indicandone probabilmente l'origine da parte in un animale con un corpo pi\u00f9 grosso.\nSono tracce che indicano condizioni di ossigenazione sul fondo, dato che la loro presenza implica condizione biochimiche che permettono la vita bentonica e l'assenza di energia meccanica, ossia di correnti che cancellerebbero queste tracce non permettendone il ritrovamento."}
{"id": "8450514", "revid": "436907", "url": "https://it.wikipedia.org/wiki?curid=8450514", "title": "Solo (Shiva)", "text": "Solo \u00e8 il secondo album in studio del rapper italiano Shiva, pubblicato il 26 marzo 2018 dalla Honiro Label."}
{"id": "8450517", "revid": "1005847", "url": "https://it.wikipedia.org/wiki?curid=8450517", "title": "Elezioni parlamentari in Mali del 2020", "text": "Le elezioni parlamentari in Mali del 2020 si sono tenute il 29 marzo (primo turno) e il 19 aprile (secondo turno) per il rinnovo dell'Assemblea nazionale."}
{"id": "8450518", "revid": "486946", "url": "https://it.wikipedia.org/wiki?curid=8450518", "title": "KSV Hessen Kassel", "text": ""}
{"id": "8450519", "revid": "767487", "url": "https://it.wikipedia.org/wiki?curid=8450519", "title": "Probu\u017edenie", "text": "Probu\u017edenie (\"\u041f\u0440\u043e\u0431\u0443\u0436\u0434\u0435\u043d\u0438\u0435\") \u00e8 un film del 1915 diretto da P\u0451tr \u010cardynin."}
{"id": "8450520", "revid": "1310927", "url": "https://it.wikipedia.org/wiki?curid=8450520", "title": "Kasseler Sport-Verein Hessen", "text": ""}
{"id": "8450524", "revid": "1305772", "url": "https://it.wikipedia.org/wiki?curid=8450524", "title": "Iris Love", "text": "Biografia.\nCominci\u00f2 ad interessarsi all'arte e all'archeologia classica sin da bambina, quando la casa dei genitori veniva frequentata abitualmente da esperti del settore come James Rorimer, direttore del Metropolitan Museum of Art, e l'archeologa Gisela Richter. Dopo aver ottenuto la laurea triennale allo Smith College, la Love prosegu\u00ec gli studi per un anno all'Universit\u00e0 degli Studi di Firenze; durante questo periodo ebbe modo di studiare reperti etruschi al Museo archeologico nazionale, scoprendo cos\u00ec che reperti simili in esposizione al Metropolitan erano infatti dei falsi. L'archeologa pubblic\u00f2 i risultati di questa ricerca solo nel 1960 e le sue tesi furono successivamente confermate dal museo stesso, che per\u00f2 non le diede il merito della scoperta. Nella met\u00e0 degli anni cinquanta incominci\u00f2 un dottorato di ricerca all'Universit\u00e0 di New York, ma non lo port\u00f2 mai a termine dato che nel 1957 si trasfer\u00ec a Samotracia per realizzare gli scavi archeologici a cui avrebbe continuato a lavorare fino al 1965.\nLa Love \u00e8 ricordata soprattutto per il ritrovamento del tempio di Afrodite a Cnido mentre si trovava sull'isola con l'archeologo turco A\u015fk\u0131dil Akarca per un progetto della C.W. Post Long Island University, l'ateneo in cui l'archeologa insegnava. La scoperta del tempio risale al 1969 e l'anno successivo le iscrizione trovate alla base dello stesso confermarono le ipotesi dell'archeologa sul fatto che si trattasse di un luogo di culto dedicato alla dea Afrodite. Gli scavi cominciarono ad attrarre visitatori di alto profilo come Mick e Bianca Jagger, e la Love fu accusata di voler trasformare il sito archeologico in una localit\u00e0 per vacanze di lusso.\nNel 1970 l'archeologa fu ancora una volta oggetto di critiche dopo aver sostenuto di aver ritrovato una testa di Afrodite scolpita da Prassitele nei depositi del British Museum; la sua ipotesi fu fortemente contestata da Bernard Ashmole, l'ex Custode delle Antichit\u00e0 greche e romane del museo. L'archeologa si dedic\u00f2 quindi alla ricerca della statua a Cnido, finch\u00e9 le autorit\u00e0 turche non le revocarono i permessi e l'archeologa dovette abbandonare gli scavi per dedicarsi a nuovi progetti ad Ancona e nel golfo di Napoli, impegnandosi sempre nella ricerca di santuari della dea Afrodite. Nella seconda met\u00e0 degli anni ottanta si ritir\u00f2 dal mondo dell'archeologia per dedicarsi all'allevamento di bassotti, un'attivit\u00e0 che le valse diversi riconoscimenti. La Love trascorse i suoi ultimi anni dividendosi tra la Grecia, l'Italia e New York, dove conviveva con la giornalista Liz Smith, di cui fu compagna per quindici anni.\nIris Cornelia Love mor\u00ec a New York nel 2020 all'et\u00e0 di 86 anni per complicazioni legate al COVID-19."}
{"id": "8450533", "revid": "56620", "url": "https://it.wikipedia.org/wiki?curid=8450533", "title": "Bernardino Bergognone", "text": "Biografia.\nBernardino crebbe e lavor\u00f2 in Lombardia. Fu assistente principale di suo fratello e collega, Ambrogio Bergognone, su importanti progetti in Lombardia nel 1490. L'uso delle dorature mordenti (l'adesivo a cui \u00e8 attaccata la foglia d'oro) nella loro arte \u00e8 caratteristico. Lo stile pittorico di Bernardino appare influenzato dal pittore lombardo Vincenzo Foppa. \nLa National Gallery di Londra espone una delle sue opere: \"La Vergine e il bambino con due angeli\". Il nome Bernardino si trova sull'orlo del mantello della Vergine. Questo lavoro mostra somiglianze stilistiche con le opere di suo fratello Ambrogio al momento della loro collaborazione alla Certosa di Pavia, costituita dalla chiesa e dal convento dei certosini. L\u00ec lavor\u00f2 con suo fratello realizzando i disegni delle figure della Vergine, dei santi e degli apostoli per i banchi del coro, eseguiti in tarsia o intarsiati in legno da Bartolomeo Pola. "}
{"id": "8450546", "revid": "287204", "url": "https://it.wikipedia.org/wiki?curid=8450546", "title": "Candido Vitali", "text": "Biografia.\nNato a Bologna, studi\u00f2 all'inizio della propria carriera presso Lorenzo Pasinelli, per poi trasferirsi a lavorare nell'officina di Carlo Cignani a Forl\u00ec. Una volta divenuto indipendente, torn\u00f2 alla sua citt\u00e0 natale e si specializz\u00f2 in quadri di genere, soprattutto nature morte con animali, uccelli, fiori e frutti. Fu un artista molto apprezzato nella sua epoca; le sue figure di animali erano considerate fra le pi\u00f9 belle tra i collezionisti, che comprarono con grande interesse le sue opere, tanto in Italia come nel resto di Europa.\nMor\u00ec in et\u00e0 avanzata a Bologna, secondo Malvasia colpito di \u00abmale d'urina\u00bb."}
{"id": "8450563", "revid": "117632300", "url": "https://it.wikipedia.org/wiki?curid=8450563", "title": "De Leo", "text": ""}
{"id": "8450564", "revid": "1534511", "url": "https://it.wikipedia.org/wiki?curid=8450564", "title": "Tauonio", "text": ""}
{"id": "8450575", "revid": "39884", "url": "https://it.wikipedia.org/wiki?curid=8450575", "title": "Theo van Rysselberghe", "text": ""}
{"id": "8450577", "revid": "1784938", "url": "https://it.wikipedia.org/wiki?curid=8450577", "title": "Illegalismo", "text": "Il termine illegalismo indica un comportamento o una condotta politica che contrasta le leggi dello Stato praticando l'illegalit\u00e0. Solitamente, il termine \u00e8 usato in riferimento a una tendenza dell'anarchismo che si svilupp\u00f2 principalmente in Francia, Italia, Belgio e Svizzera nei primi anni del 1900, spesso legata all'anarchismo individualista.\nL'illegalismo si fonda sull'anarchismo egoista e sulla filosofia di Max Stirner come giustificazione del comportamento criminale (di solito rapine, furti, taccheggio, sabotaggio, truffa) a fini ribellistici e individualisti, e anticapitalisti. \nCome gli anarchici classici, essi sono anche forti avversari dell'idea di lavoro subordinato e di mercato. Non tutti gli illegalisti sono sostenitori di Stirner e della sua filosofia. Jules Bonnot e la banda Bonnot furono noti illegalisti, e, in Italia, Renzo Novatore e Sante Pollastri.\nStoria.\nL'illegalismo sal\u00ec alla ribalta per la prima volta tra una generazione di europei ispirata dai disordini degli anni 1890, durante i quali figure come Ravachol, \u00c9mile Henry, Auguste Vaillant e Caserio commisero audaci crimini in nome dell'anarchismo, nella logica di quella che \u00e8 conosciuta come propaganda del fatto. Alcuni vengono considerati precursori del terrorismo politico tramite attentati.\nInfluenzati dall'egoismo stirneriano, gli illegalisti, in Francia, si staccarono da anarchici come Cl\u00e9ment Duval e Marius Jacob, i quali giustificarono il furto con la teoria della ripresa individuale (la \"reprise individuelle\") o \"reclamazione individuale\", e spesso sono considerati all'origine del movimento illegalistica. A differenza di quanto sostenuto da essi e poi dai fautori dell'esproprio proletario, gli illegalisti veri e propri sostenevano per\u00f2 che le loro azioni non richiedevano alcuna base morale e che gli atti illegali non venivano intrapresi in nome di un ideale superiore, ma per la semplice ricerca dei propri desideri, sebbene distinte dal semplice crimine attuato per arricchimento o impulso diverso, per il fatto che gli illegalisti erano spesso dichiarati anarchici, e agivano anche per autofinanziamento. A Parigi, questo ambiente era incentrato sui giornali settimanali \"L'Anarchie\" e \"le Causeries Populaires\" (gruppi di discussione regolari che si riunivano ogni settimana in diverse localit\u00e0 della capitale e dintorni), entrambi fondati da Albert Libertad e dai suoi collaboratori.\nQuando Petr Kropotkin e altri decisero di entrare nei sindacati dopo le loro iniziali riserve, restarono gli anarco-comunisti anti-sindacalisti, che in Francia si raggrupparono attorno a \"Le Libertaire\" di S\u00e9bastien Faure. Dal 1905 in poi, le controparti russe di questi comunisti anarchici anti-sindacalisti diventano partigiane del terrorismo economico e degli espropri illegali. L'illegalismo emerse come pratica effettivamente effettuata anche da anarco-comunisti, e spesso il termine \"illegalismo\" venne usato per definire tutti i modi utili ai \"compagni\" di guadagnare.\nTali atti di ribellione alle leggi, come i furti, sono stati spesso visti anche ideologicamente come gesti di protesta individuale contro il capitalismo e lo Stato, che avrebbero potuto alla lunga innescare un'insurrezione di massa, portando alla rivoluzione anarchica secondo la teoria del \"Verwirrung\" (\"disordine, confusione\") enunciata da Bakunin. Tra i sostenitori e gli attivisti di questa tattica vi furono Johann Most, Luigi Galleani, Victor Serge e Severino Di Giovanni. In Argentina, queste tendenze fiorirono alla fine degli anni Venti e durante gli anni Trenta del Novecento.\nLa banda Bonnot fu il gruppo pi\u00f9 famoso ad abbracciare l'illegalismo. La banda di Bonnot (\"La Bande \u00e0 Bonnot\") fu un gruppo anarchico criminale francese che oper\u00f2 in Francia e Belgio durante la \"Belle \u00c9poque\", dal 1911 al 1912. Composta da individui che si identificavano con l'emergente ambiente illegalista, i pi\u00f9 famosi Jules Bonnot e Raymond Callemin, la banda utilizzava tecnologie all'avanguardia (tra cui automobili e fucili a ripetizione) non ancora disponibili per la polizia francese, principalmente per effettuare rapine a banche o ricchi borghesi.\nCritiche.\nIn seguito al suo arresto per aver ospitato membri della banda Bonnot, Victor Serge, che un tempo era un forte difensore dell'illegalit\u00e0, divenne un critico acuto. In \"Memoirs of a Revolutionary\", descrive l'illegalismo come \"un suicidio collettivo\", inutile al fine della rivoluzione. Allo stesso modo, Marius Jacob riflett\u00e9 nel 1948: \"Non credo che l'illegalit\u00e0 possa liberare l'individuo nella societ\u00e0 odierna... Fondamentalmente, l'illegalit\u00e0, considerata come un atto di rivolta, \u00e8 pi\u00f9 una questione di temperamento che di dottrina\".\nInfluenza.\nL'illegalismo \u00e8 stato ripreso da correnti come l'anarchismo insurrezionale (ad esempio in Alfredo Maria Bonanno) e l'anarchia post-sinistra. In Spagna e in America Latina \u00e8 apparso una sorta di movimento chiamato Yomango (da \"yo mango\" cio\u00e8 \"io rubo\"), che sostiene il taccheggio e quindi aggiorna l'idea di reclamazione individuale.\nHorst Fantazzini \u00e8 stato un anarchico individualista italo-tedesco che ha perseguito uno stile di vita illegalista fino alla sua morte nel 2001. Ha acquisito notoriet\u00e0 mediatica principalmente a causa delle sue numerose rapine in banca in Italia e in altri paesi. Nel 1999 \u00e8 stato rilasciato un film basato sulla sua vita \"Ormai \u00e8 fatta!\", dalla sua omonima autobiografia scritta negli anni '70."}
{"id": "8450580", "revid": "15756", "url": "https://it.wikipedia.org/wiki?curid=8450580", "title": "Baldassarre di Biagio", "text": "Biografia.\nNon si sa molto della sua vita se non attraverso le sue opere. Era nato a Firenze e il suo stile lo colloca nella scuola fiorentina, ma fu attivo principalmente a Lucca. Dipinse principalmente soggetti sacri su commissione della chiesa locale. Mor\u00ec nel 1484. Una delle sue opere, \"Madonna con Bambino\", fa parte della collezione di Abbotsford House. Gli vengono anche assegnati affreschi rinvenuti nella chiesa di San Francesco a Lucca, raffiguranti \"Scene della vita di Maria\". Lo stile sembra influenzato da Filippo Lippi. "}
{"id": "8450583", "revid": "1573940", "url": "https://it.wikipedia.org/wiki?curid=8450583", "title": "Chiesa di San Giovanni Battista (Lasa)", "text": "La chiesa di San Giovanni Battista \u00e8 la parrocchiale di Lasa, in Alto Adige. Fa parte del decanato di Silandro e la sua storia inizia nel XIII secolo o probabilmente in epoca precedente.\nStoria.\nLa costruzione di un primo luogo di culto a Lasa potrebbe essere fatto risalire al IX secolo, in epoca carolingia, quando il cristianesimo si stava diffondendo nelle zone alpine. Questo edificio aveva una navata unica e una prova della sua presenza e del periodo nel quale fu costruito \u00e8 in un piccolo frammento marmoreo databile a quel periodo rinvenuto sul sito dove verso l'inizio del XIII secolo fu poi eretto l'edificio sacro con dedicazione a San Giovanni Battista.\nNel 1499, mentre era in corso la battaglia della Calva, le forze dell'Engadina incendiarono la chiesa romanica duecentesca e la sua ricostruzione successiva ne modific\u00f2 la struttura e lo stile architettonico, rendendola cos\u00ec un tempio gotico. \nNel XIX secolo un devastante incendio colp\u00ec il centro abitato danneggiando molte abitazioni ed edifici pubblici. La chiesa ne rimase quasi completamente distrutta e fu oggetto di un radicale intervento di ricostruzione conclusosi nel 1852.\nNuovamente, negli anni settanta, si intervenne per riportare almeno in parte la struttura alle forme antiche recuperando il materiale originario ancora utilizzabile. Durante tali lavori di restauro conservativo-storico furono recuperate le antiche fondazioni e le parti della zona absidale che divennero il coro e l'abside della chiesa recente.\nDescrizione.\nLa chiesa si trova nel centro abitato di Lasa con orientamento verso nord ovest. Il prospetto principale si affaccia sul cimitero della comunit\u00e0 ed \u00e8 a capanna, con due spioventi, in uno stile neogotico con influenze classicheggianti. Il portale \u00e8 preceduto da un piccolo spazio anteriore chiuso. La torre campanaria rispecchia lo stile romanico e si conclude con un orologio, un piano a bifore ed un piano a trifore. La copertura apicale \u00e8 a piramide. Ad est la facciata ha tre grandi archi ciechi. La parte maggiormente interessante \u00e8 quella absidale, uno dei pi\u00f9 importanti riferimenti romanici dell'Alto Adige.\nL'interno, a navata unica ed illuminato da ampie finestre, inizia con una controfacciata nella quale \u00e8 posizionato l'organo a canne. La sala prosegue con lesene ornamentali laterali e si conclude nella parte presbiteriale dove \u00e8 presente l'altar maggiore, con statue dei tre santi martiri Sisinnio, Martirio e Alessandro. Ai lati dell'arco santo si collocano i due altari laterali.\nA sud di San Giovanni Battista, a brevissima distanza e separata solo dalla strada, sorge la chiesa sconsacrata di San Marco."}
{"id": "8450584", "revid": "1310927", "url": "https://it.wikipedia.org/wiki?curid=8450584", "title": "Diego M\u00e1ximo", "text": "Carriera.\nIn carriera ha giocato 10 partite nell'OFC Champions League."}
{"id": "8450589", "revid": "80598", "url": "https://it.wikipedia.org/wiki?curid=8450589", "title": "Fonotecnica", "text": ""}
{"id": "8450590", "revid": "88740", "url": "https://it.wikipedia.org/wiki?curid=8450590", "title": "Strage di via dell'Iris", "text": "La strage di via dell'Iris fu un attentato di stampo mafioso avvenuto a Catania nel quartiere di San Giorgio il 26 aprile 1982, che caus\u00f2 sei morti e cinque feriti.\nL'attentato fu compiuto nel contesto della guerra di mafia tra i due boss Nitto Santapaola e Alfio Ferlito per il controllo del territorio catanese. In particolare in questo episodio, gli uomini di Ferlito, venuti a conoscenza dell'appartamento nel quale si trovava Santapaola con alcuni suoi uomini, vi fecero irruzione e aprirono il fuoco. Santapaola tuttavia era gi\u00e0 andato via circa mezz'ora prima, mentre cinque dei suoi uomini morirono sul colpo e un altro morir\u00e0 due giorni dopo in ospedale. Oltre a ci\u00f2 vi furono anche cinque feriti.\nQuesta sanguinosa faida terminer\u00e0 due mesi dopo con la morte di Ferlito nella strage della circonvallazione di Palermo del 16 giugno 1982."}
{"id": "8450598", "revid": "46291", "url": "https://it.wikipedia.org/wiki?curid=8450598", "title": "Thysanolaena latifolia", "text": "Thysanolaena latifolia \u00e8 una specie di pianta spermatofita monocotiledone appartenente alla famiglia Poaceae (sottofamiglia Pooideae ex Graminaceae). \u00c8 anche l'unica specie del genere Thysanolaena \u00c8 anche l'unica specie della trib\u00f9 Thysanolaeneae .\nEtimologia.\nIl nome generico (\"Thysanolaena\") deriva da due parole greche \"thysanos\" (= frange) e \"chlaena\" (= mantello). Il lemma di queste piante \u00e8 marcatamente cigliato. L'epiteto specifico (\"latifolia\") indica delle foglie particolarmente larghe.\nIl nome scientifico della specie \u00e8 stato definito dal botanico orientale Masaji(Masazi) Honda (1897-1984) nella pubblicazione \"Journ. Fac. Sc. Tokyo, Sect. III. Bot. iii. 312\" del 1930. Il nome del genere \u00e8 stato definito dal botanico, entomologo e fisico tedesco Christian Gottfried Daniel Nees von Esenbeck (Reichelsheim, 14 febbraio 1776 \u2013 Breslavia, 16 marzo 1858) nella pubblicazione \"Edinburgh New Philosophical Journal. Edinburgh\" (Edinburgh New Philos. J. xviii. 180.) del 1835. Il nome della trib\u00f9 \u00e8 stato definito dal botanico britannico Charles Edward Hubbard (1900 \u2013 1980) nella pubblicazione \"Fam. Fl. Pl. 2: 222. 20\" del 1934.\nRiproduzione.\nCome gran parte delle Poaceae, le specie di questo genere si riproducono per impollinazione anemogama. Gli stigmi pi\u00f9 o meno piumosi sono una caratteristica importante per catturare meglio il polline aereo. La dispersione dei semi avviene inizialmente a opera del vento (dispersione anemocora) e una volta giunti a terra grazie all'azione di insetti come le formiche (mirmecoria).\nDistribuzione e habitat.\nLa distribuzione di questa specie \u00e8 relativa all'Africa tropicale, Asia e alcune aree del Pacifico. Gli habitat tipici per questa pianta sono le valli tra rocce, i boschetti (margini dei boschi), i prati aperti e le sponde dei fiumi.\nTassonomia.\nLa famiglia di appartenenza del genere di questa voce (Poaceae) comprende circa 650 generi e specie (secondo altri Autori 670 generi e ). Con una distribuzione cosmopolita \u00e8 una delle famiglie pi\u00f9 numerose e pi\u00f9 importanti del gruppo delle monocotiledoni e di grande interesse economico: tre quarti delle terre coltivate del mondo produce cereali (pi\u00f9 del 50% delle calorie umane proviene dalle graminacee). La famiglia \u00e8 suddivisa in 11 sottofamiglie, la trib\u00f9 Thysanolaeneae \u00e8 posizionata all'interno della sottofamiglia Panicoideae.\nFilogenesi.\nAll'interno della famiglia Poaceae la sottofamiglia Panicoideae appartiene al clade \"PACMAD\" (formato dalle sottofamiglie Aristidoideae, Arundinoideae, Micrairoideae, Danthonioideae, Chloridoideae e Panicoideae). Questo clade con il clade \"BEP\" (formato dalle sottofamiglie Ehrhartoideae, Bambusoideae e Pooideae) forma un \"gruppo fratello\" (il clade \"BEP\" a volte \u00e8 chiamato clade \"BOP\" in quanto la sottofamiglia Ehrhartoideae a volte \u00e8 chiamata Oryzoideae). La sottofamiglia di questa voce, nell'ambito del clade \"PACMAD\", a parte la sottofamiglia Aristidoideae in posizione \"basale\", forma un \"gruppo fratello\" con il resto delle sottofamiglie del clade.\nIl clade \"PACMAD\" \u00e8 un gruppo fortemente supportato fin dalle prime analisi filogenetiche di tipo molecolare. Questo gruppo non ha evidenti sinapomorfie morfologiche con l'unica eccezione dell'internodo mesocotiledone allungato dell'embrione. Questo clade inoltre \u00e8 caratterizzato, nella maggior parte delle piante, dal ciclo fotosintetico di tipo C4 (ma anche a volte tipo C3).\nLa trib\u00f9 Thysanolaeneae fa parte del primo gruppo di trib\u00f9 che si sono differenziate nell'ambito della sottofamiglia e con la trib\u00f9 Cyperochloeae forma un \"gruppo fratello\". In alcuni studi queste due trib\u00f9 vengono descritte come sottotrib\u00f9 della trib\u00f9 Centotheceae. In precedenza il genere \"Thysanolaena\" era descritto nella trib\u00f9 Centotheceae.\nSebbene la morfologia della spighetta della specie di questa voce sia superficialmente simile a quella delle Panicoideae s.s., la rachilla si estende come un corto troncone oltre il fiore superiore, un carattere raro nella sottofamiglia.\nIl numero cromosomico della specie \"T. latifolia\" \u00e8: 2n = 24.\nSinonimi.\nQuesta entit\u00e0 ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:"}
{"id": "8450599", "revid": "61051", "url": "https://it.wikipedia.org/wiki?curid=8450599", "title": "Thysanolaena", "text": ""}
{"id": "8450600", "revid": "199745", "url": "https://it.wikipedia.org/wiki?curid=8450600", "title": "Thysanolaeneae", "text": ""}
{"id": "8450601", "revid": "287204", "url": "https://it.wikipedia.org/wiki?curid=8450601", "title": "De Zordo", "text": ""}
{"id": "8450605", "revid": "33751", "url": "https://it.wikipedia.org/wiki?curid=8450605", "title": "Universit\u00e0 metropolitana di Leeds", "text": ""}
{"id": "8450607", "revid": "1310927", "url": "https://it.wikipedia.org/wiki?curid=8450607", "title": "ABM Galaxy", "text": ""}
{"id": "8450608", "revid": "686936", "url": "https://it.wikipedia.org/wiki?curid=8450608", "title": "Baltimore Colts 1954", "text": "La stagione 1954 dei Baltimore Colts \u00e8 stata la seconda della franchigia nella National Football League. Sotto la direzione del nuovo capo-allenatore Weeb Ewbank la squadra pareggi\u00f2 il record dell'anno precedente finendo con 3 vittorie e 9 sconfitte, al sesto posto della Western Conference.\nClassifiche.\nNota: I pareggi non venivano conteggiati ai fini della classifica fino al 1972."}
{"id": "8450613", "revid": "1573940", "url": "https://it.wikipedia.org/wiki?curid=8450613", "title": "Opatrum sabulosum", "text": "Opatrum sabulosum () \u00e8 un coleottero della famiglia dei Tenebrionidi.\nDescrizione.\n\u00c8 un tenebrionide di forma schiacciata, lungo ra i 7 e i 10 mm, di colore opaco grigio o brunastro: le elitre sono percorse longitudinalmente da sottili costolature pi\u00f9 scure e da file di piccoli tubercoli. Le antenne sono leggermente pi\u00f9 spesse verso l'apice.\nBiologia.\n\u00c8 un insetto fitofago, che si nutre, sia allo stadio larvale, sia in quello adulto, di parti aeree e sotterranee di varie specie di piante; il ciclo vitale dura circa due anni.\nDistribuzione.\nLa specie \u00e8 ben documentata in gran parte dell'Europa centrale tra la Francia e la Polonia incluso l'arco alpino, nelle parti meridionali della Scandinavia e nelle isole britanniche e, con meno attestazioni, \u00e8 presente anche nei Balcani, in Turchia e Caucaso e nella Russia europea e asiatica. Predilige gli habitat secchi e sabbiosi.\nTassonomia.\nLa specie include le seguenti sottospecie:"}
{"id": "8450614", "revid": "824274", "url": "https://it.wikipedia.org/wiki?curid=8450614", "title": "Eva Bes Ost\u00e1riz", "text": ""}
{"id": "8450615", "revid": "824274", "url": "https://it.wikipedia.org/wiki?curid=8450615", "title": "Eva Bes Ostariz", "text": ""}
{"id": "8450616", "revid": "124434324", "url": "https://it.wikipedia.org/wiki?curid=8450616", "title": "Rugby Club I Medicei 2019-2020", "text": ""}
{"id": "8450617", "revid": "446353", "url": "https://it.wikipedia.org/wiki?curid=8450617", "title": "Boschi e Sorgenti della Baronia", "text": "Boschi e Sorgenti della Baronia \u00e8 il nome di una zona di protezione speciale (ZPS) che si estende interamente in Campania. \n\u00c8 situata nella Baronia, in provincia di Avellino ai confini con la Puglia, e occupa una superficie di . Il sito, che ricade nella regione biogeografica mediterranea, interessa gli ambiti territoriali dei comuni di: San Sossio Baronia (), Zungoli () \n, San Nicola Baronia (), Vallesaccarda (), Flumeri (), Vallata (), Trevico (), Villanova del Battista (), Castel Baronia (), Carife ()\n, Scampitella (). L'altitudine massima del sito si raggiunge a Trevico con mentre la minima \u00e8 di . Risulta essere una delle 31 zone di protezione speciale della Campania, individuate in base alla direttiva Uccelli e appartenenti alla rete Natura 2000. Dallo studio della ZPS si sviluppa il parco urbano intercomunale di interesse regionale \"Boschi, sorgenti e geositi della Baronia\"."}
{"id": "8450618", "revid": "1310927", "url": "https://it.wikipedia.org/wiki?curid=8450618", "title": "Roberson Felipe dos Santos Ribeiro", "text": "Carriera.\nIn carriera ha giocato tre partite nella fase a gironi dell'OFC Champions League, realizzandovi anche due reti."}
{"id": "8450620", "revid": "33689", "url": "https://it.wikipedia.org/wiki?curid=8450620", "title": "Bartolomeo Bonone", "text": "Biografia.\nEra figlio di un architetto di nome \"Bologna\" o \"Bonone\" di Fontanella in provincia di Bologna. Dipinse una pala d'altare per la chiesa di San Francesco a Pavia, ora nel Petit Palais di Avignone. Fu anche autore di un affresco della \"Crocifissione\" nel Duomo di Piacenza. Dipinse anche una \"Vergine in Gloria\" (1507). Si pensa che fosse originario di Pavia. "}
{"id": "8450621", "revid": "1345932", "url": "https://it.wikipedia.org/wiki?curid=8450621", "title": "Colli Denton", "text": "I colli Denton sono una catena montuosa situata nella regione centro-occidentale della Dipendenza di Ross, sulla costa di Scott, in Antartide. La catena dei colli Denton, che fa parte della catena dei monti Transantartici, \u00e8 orientata in direzione nord-est/sud-ovest, nella quale si estende per circa 45\u00a0km, arrivando a una larghezza massima di circa 17\u00a0km, ed \u00e8 costeggiata a ovest e a nord dal ghiacciaio Blue, che la separa dalla dorsale Royal Society, a sud dal ghiacciaio Howchin e dalla sella Armitage e a est dal grande ghiacciaio Koettlitz. La vetta pi\u00f9 alta dei colli Denton \u00e8 quella del monte Kowalczyk, situato poco a ovest del ghiacciaio Hobbs, il principale ghiacciaio della catena.\nStoria.\nLa catena \u00e8 stata scoperta nel corso della spedizione Discovery, condotta negli anni 1901-04 dal capitano Robert Falcon Scott, e mappata pi\u00f9 approfonditamente da membri del Programma Antartico statunitense e di quello neozelandese negli anni seguenti all'Anno Geofisico Internazionale, 1957-58. Nel 1999 i colli sono poi stati cos\u00ec battezzati dal Comitato consultivo dei nomi antartici in onore di George H. Denton, un professore del dipartimento di scienze della Terra dell'Universit\u00e0 del Maine che, tra il 1958 e il 1999, condusse diverse ricerche geologiche nei Monti Transantartici e anche nei colli Denton, visitando l'Antartide pi\u00f9 di 25 volte."}
{"id": "8450628", "revid": "868829", "url": "https://it.wikipedia.org/wiki?curid=8450628", "title": "I Cavalieri di Castelcorvo", "text": ""}
{"id": "8450632", "revid": "1185701", "url": "https://it.wikipedia.org/wiki?curid=8450632", "title": "Vuelta a Espa\u00f1a 1976", "text": "La Vuelta a Espa\u00f1a 1976, trentunesima edizione della corsa, si \u00e8 svolta in diciannove tappe, l'ultima suddivisa in due semitappe, precedute da un cronoprologo iniziale, dal 27 aprile al 16 maggio 1976, per un percorso totale di 3340\u00a0km. La vittoria fu appannaggio dello spagnolo Jos\u00e9 Pesarrodona, che complet\u00f2 il percorso in 93h19'10\", precedendo i connazionali Luis Oca\u00f1a e Jos\u00e9 Nazabal."}
{"id": "8450635", "revid": "686936", "url": "https://it.wikipedia.org/wiki?curid=8450635", "title": "Baltimore Colts 1955", "text": "La stagione 1955 dei Baltimore Colts \u00e8 stata la terza della franchigia nella National Football League. Sotto la direzione del capo-allenatore al secondo anno Weeb Ewbank, la squadra vinse due partite in pi\u00f9 dell'anno dell'anno precedente finendo con 5 vittorie e 6 sconfitte e un pareggio, al quarto posto della Western Conference.\nClassifiche.\nNota: I pareggi non venivano conteggiati ai fini della classifica fino al 1972."}
{"id": "8450654", "revid": "33751", "url": "https://it.wikipedia.org/wiki?curid=8450654", "title": "Leeds College of Art", "text": ""}
{"id": "8450663", "revid": "1602064", "url": "https://it.wikipedia.org/wiki?curid=8450663", "title": "Leeds Arts University", "text": "La Leeds Arts University, gi\u00e0 nota come Jacob Kramer College e prima ancora come Leeds School of Art, \u00e8 un istituto di istruzione secondaria con sede nella citt\u00e0 inglese di Leeds. \nL'universit\u00e0 ha due sedi in citt\u00e0, collocate a Blenheim Walk () e in Vernon Street (). Eroga corsi per il conseguimento del titolo di baccelliere in arte (B.A.). Sorge di fronte all'Universit\u00e0 di Leeds.\nStoria.\nFondato nel 1846 con il nome di \"Leeds School of Art\", dal 1968 al 1993 l'ente era noto come \"Jacob Kramer College\", quando perse alcuni fondi a vantaggio del Politecnico di Leeds (la futura Leeds Beckett University). Era conosciuto come \"Leeds College of Art and Design\" fino al 2009; in seguito ha assunto il nome di \"Leeds College of Art\". Nell'agosto 2017 la scuola assunse lo status di universit\u00e0 e cambi\u00f2 nome in \"Leeds Arts University\".\nNell'autunno del 2016 il college ha guadagnato i poteri di Taught Degree Awarding e nell'agosto 2017 lo status di universit\u00e0. Come molti altri college d'arte britannici, ha un introito annuo modesto."}
{"id": "8450668", "revid": "515394", "url": "https://it.wikipedia.org/wiki?curid=8450668", "title": "Maestro dei dodici apostoli", "text": "Biografia.\n\"Il Maestro dei dodici apostoli\" \u00e8 il nome dato a un pittore attivo all'inizio del XVI secolo al quale attribuiamo, dal profilo stilistico e da elementi comuni o simili, alcune opere che sono rimaste anonime. \nL'epiteto \"dei dodici apostoli\" proviene da una serie di tavole dei dodici apostoli il cui autore \u00e8 sconosciuto e che funge da base per successive attribuzioni."}
{"id": "8450671", "revid": "1310927", "url": "https://it.wikipedia.org/wiki?curid=8450671", "title": "Mart\u00edn Bueno", "text": "Carriera.\nIn carriera ha giocato tre partite nella fase a gironi dell'OFC Champions League, realizzandovi anche sei reti."}
{"id": "8450674", "revid": "15756", "url": "https://it.wikipedia.org/wiki?curid=8450674", "title": "Trattato di Roma (1525)", "text": "Il trattato di Roma del 1525 stabil\u00ec un'alleanza tra Carlo V d'Asburgo e Papa Clemente VII, il quale cos\u00ec facendo abbandonava l'alleanza con Francesco I di Francia, imprigionato a Pizzighettone a seguito della Battaglia di Pavia. \nFu stipulato il primo Aprile tra l'inviato di Carlo di Lannoy ed il Papa. Fu reso pubblico in Maggio. \nIn base ad esso, Milano sarebbe rimasta in mano agli Sforza e la presenza Medicea a Firenze sarebbe stata preservata, ma lo scoppio della guerra della Lega di Cognac ne mise in discussione i contenuti fino alla riappacificazione tra Papa e Imperatore avutasi col Trattato di Barcellona ed al Congresso di Bologna.\nFrancesco Guicciardini cos\u00ec descrive il trattato:"}
{"id": "8450677", "revid": "21880", "url": "https://it.wikipedia.org/wiki?curid=8450677", "title": "Parerythropodium coralloides", "text": ""}
{"id": "8450682", "revid": "1345932", "url": "https://it.wikipedia.org/wiki?curid=8450682", "title": "Promontori Cathedral", "text": "I promontori Cathedral sono una serie di ripidi promontori situata nella regione centro-occidentale della Dipendenza di Ross, nell'entroterra della costa di Scott, in Antartide. La serie dei promontori si snoda in direzione ovest-est per circa 15\u00a0km nella regione settentrionale della dorsale Royal Society, dove costeggia parte del flusso del ghiacciaio Ferrar, e raggiunge la massima altezza in corrispondenza della vetta del monte Camel's Heap, che arriva a . I vari promontori sono intervallati da valli in cui si trovano diversi ghiacciai, come lo Zoller, il Darkowski, il Bol.\nStoria.\nLa formazione \u00e8 stata scoperta il 7 dicembre 1902 dal tenente A. B. Armitage, comandante del reparto britannico della spedizione Discovery, condotta negli anni 1901-04 e comandata dal capitano Robert Falcon Scott. Tale nome fu dato a questa serie di promontori in virt\u00f9 della sua forma, che ricorda quella di una cattedrale (\"cathedral\" in inglese), e, anche in seguito a questo, i sopraccitati ghiacciai che vi sono presenti sono stati tutti battezzati in onore di cappellani militari."}
{"id": "8450684", "revid": "287204", "url": "https://it.wikipedia.org/wiki?curid=8450684", "title": "Episodi di Barnaby Jones (prima stagione)", "text": "La prima stagione della serie televisiva Barnaby Jones \u00e8 stata trasmessa in anteprima negli Stati Uniti d'America dalla CBS tra il 28 gennaio 1973 e il 6 maggio 1973."}
{"id": "8450685", "revid": "363629", "url": "https://it.wikipedia.org/wiki?curid=8450685", "title": "Fortificazione (alimentazione)", "text": ""}
{"id": "8450688", "revid": "15756", "url": "https://it.wikipedia.org/wiki?curid=8450688", "title": "Yukikaze", "text": "Lo \u00e8 stato un cacciatorpediniere della Marina imperiale giapponese, settima unit\u00e0 della classe Kagero. Fu varato nel marzo 1939 dal cantiere navale di Sasebo.\nAppartenente alla 16\u00aa Divisione, fu presente alle molteplici operazioni anfibie nelle Filippine e nelle Indie orientali olandesi, combattendo anche nella battaglia del Mare di Giava (27 febbraio 1942). Coinvolto marginalmente nella battaglia delle Midway a giugno, da settembre partecip\u00f2 alla campagna di Guadalcanal rimanendo a difesa delle portaerei; a met\u00e0 novembre ebbe comunque una parte importante nella prima battaglia navale di Guadalcanal. Dall'inizio del 1943 inizi\u00f2 un intenso periodo operativo che lo vide in prima linea nello sgombero di Guadalcanal e nelle pericolose missioni del \"Tokyo Express\": sopravvisse alla battaglia del Mare di Bismarck (2-4 marzo) e allo scontro di Kolombangara (luglio). Dalla fine dell'anno e nella prima met\u00e0 del 1944 fu distaccato per compiti di scorta a convogli, naviglio ausiliare e a grandi unit\u00e0 che venivano ridislocate alle isole Lingga o a Brunei. Da queste due localit\u00e0 salp\u00f2 con il resto delle squadre giapponesi per la battaglia del Mare delle Filippine (19-20 giugno) e la battaglia del Golfo di Leyte (23-25 ottobre), uscendone ancora una volta illeso. Rientrato fortunosamente nelle acque metropolitane nipponiche, fu tra i cacciatorpediniere che affiancarono la nella disperata operazione Ten-Go (aprile 1945) e ne soccorse i naufraghi. Dopo la resa del Giappone del 15 agosto fu impiegato come trasporto rapido per il rimpatrio dei giapponesi e, nel luglio 1947, fu ceduto alla Repubblica nazionalista cinese che lo tenne in servizio fino al 1966. Fu demolito nel 1970-71.\nCaratteristiche.\nLo \"Yukikaze\" presentava una lunghezza fuori tutto di 118,41 metri, una larghezza massima di 10,82 metri e un pescaggio di 3,76 metri, per un dislocamento a pieno carico di tonnellate. L'apparato motore era formato da tre caldaie Kampon, due turbine a ingranaggi a vapore Kampon, due alberi motore con elica: erano erogati \u00a0shp, sufficienti per una velocit\u00e0 massima di 35 nodi (66,5\u00a0km/h); l'autonomia massima era di miglia nautiche alla velocit\u00e0 di crociera di 18 nodi (circa chilometri a 34,2\u00a0km/h). L'armamento era articolato su sei cannoni Type 3 da 127\u00a0mm da 50 calibri (L/50), distribuiti in tre torrette binate (una a prua, due sovrapposte a poppa); otto tubi lanciasiluri da 610\u00a0mm raggruppati in due impianti Type 92 (uno tra i fumaioli, uno a mezzanave) che usavano il siluro Type 93, presente in numero di sedici; due coppie di cannoni contraerei Type 96 da 25\u00a0mm L/60 e due lanciatori Type 94 per bombe di profondit\u00e0, conservate in numero di sedici. Infine erano stati forniti un sonar Type 93 e due paramine. All'entrata in servizio l'equipaggio era formato da 240 uomini.\nImpiego operativo.\nCostruzione.\nIl cacciatorpediniere \"Yukikaze\" fu ordinato nell'anno fiscale edito dal governo giapponese nel 1937. La sua chiglia fu impostata nel cantiere navale appartenente all'arsenale di Sasebo della marina il 2 agosto 1938 e il varo avvenne il 24 marzo 1939; fu completato il 20 gennaio 1940. La nave form\u00f2 con i gemelli \"Tokitsukaze\", \"Amatsukaze\" e \"Hatsukaze\" la 16\u00aa Divisione cacciatorpediniere, posta alle dipendenze della 2\u00aa Squadriglia della 2\u00aa Flotta. Fu anche selezionato come nave ammiraglia della divisione e, pertanto, imbarc\u00f2 il capitano di vascello Shir\u014d Shibuya con lo stato maggiore.\n1941-1942.\nPassato al comando del capitano di fregata Kenjir\u014d Tobita, il 26 novembre 1941 lo \"Yukikaze\" part\u00ec con la divisione d'appartenenza e il resto della squadriglia dallo Stretto di Terashima per arrivare, il 1\u00ba dicembre, alle isole Palau, uno dei punti di partenza per le imminenti operazioni militari contro gli occidentali. Il 6, infatti, lo \"Yukikaze\" segu\u00ec la divisione verso le Filippine meridionali, obiettivo della squadra nella quale erano inseriti, e fino all'8 rimase a fianco della portaerei , i cui velivoli bombardarono Davao. Il 12 dicembre fu quindi presente alla facile occupazione di Legazpi e, il 24, appoggi\u00f2 lo sbarco praticamente incontrastato alla baia Lamon. Rientrato alle isole Palau per rifornimento, fu assegnato alle operazioni nel settore a est dell'isola del Borneo, nelle Indie orientali olandesi: condusse pertanto la divisione nelle successive operazioni anfibie a Manado (11 gennaio 1942), a Kendari (14 gennaio), ad Ambon (31 gennaio) e infine a Timor (20 febbraio), i cui principali centri furono occupati in pochi giorni. Da qui lo \"Yukikaze\" e il resto della divisione si unirono al convoglio orientale per l'occupazione di Giava e, il 27 febbraio, prese parte alla battaglia del Mare di Giava, pur senza cogliere particolari successi. Conclusa vittoriosamente la campagna, lo \"Yukikaze\" rimase dal 9 marzo sin quasi alla fine del mese nel Mare di Giava, assegnato a pattugliamenti antisommergibile. Negli ultimi giorni di marzo fu integrato con il \"Tokitsukaze\" nell'operazione N, vale a dire la facile occupazione della Nuova Guinea occidentale che fu completata gi\u00e0 il 21 aprile: fece allora rotta su Davao, dove sost\u00f2 il 25 prima di partire nuovamente per Kure. Arriv\u00f2 a destinazione il 2 maggio e si ormeggi\u00f2 per revisione e manutenzione. Il 21 maggio lo \"Yukikaze\" e tutte le altre navi della 2\u00aa Squadriglia salparono alla volta di Saipan, dove assunsero la difesa del convoglio d'invasione per l'atollo di Midway; la grande operazione, comunque, si concluse con una decisa sconfitta giapponese e lo \"Yukikaze\" rientr\u00f2 in Giappone con i gregari. Nelle tranquille settimane successive si ebbero alcuni cambiamenti: dapprima (23 giugno) il comando del cacciatorpediniere pass\u00f2 al capitano di fregata Ryokichi Sugama, poi (14 luglio) la 16\u00aa Divisione pass\u00f2 alle dipendenze della 10\u00aa Squadriglia, a sua volta sotto il controllo della 3\u00aa Flotta \u2013 la nuova squadra di portaerei da battaglia, sempre al comando del viceammiraglio Ch\u016bichi Nagumo.\nL'11 luglio lo \"Yukikaze\" era per\u00f2 gi\u00e0 salpato da Yokosuka di scorta a una petroliera, che fece tappa all'isola di Formosa prima di fermarsi alla piazzaforte di Rabaul il 30. Da l\u00ec lo \"Yukikaze\" si spost\u00f2 all'altra grande base d'oltremare giapponese, Truk, e il 5 agosto la lasci\u00f2 in difesa dell'incrociatore pesante \"Mogami\" (gravemente danneggiato a Midway) e della nave officina \"Akashi\", diretti a Kure. Durante questo viaggio, il 7 agosto, reparti della 1st Marine Division posero piede a Guadalcanal, dando inizio a una lunga e dura campagna. Lo \"Yukikaze\" rimase nel Mare interno di Seto fino al 20 agosto, poich\u00e9 impegnato in addestramento assieme alla nuova portaerei \"Hiyo\"; a inizio settembre fu posto a difesa della portaerei di scorta \"Unyo\", seguendola a Saipan e infine a Truk, toccata il 10. Riunitosi al grosso della flotta da battaglia, partecip\u00f2 a regolari uscite in forze o pattugliamenti nelle acque a nord delle isole Salomone: il 12 e 13 ottobre esplor\u00f2 con lo \"Amatsukaze\" anche l'isola Ndeni, appurando che gli statunitensi non vi avevano stabilito alcuna stazione per idrovolanti (come sospettato). Rientrati a Truk, lo \"Yukikaze\" e il gregario si riunirono alla 15\u00aa Divisione e seguirono la sortita della Flotta Combinata per la battaglia delle isole Santa Cruz, durante la quale fecero parte dello schermo difensivo delle portaerei del viceammiraglio Nagumo. A inizio novembre fu assegnato alla formazione del viceammiraglio Hiroaki Abe, distaccata dalla 2\u00aa Flotta per bombardare nella notte del 12-13 novembre con due navi da battaglia veloci (, ) l'aeroporto Henderson. In realt\u00e0 Abe s'imbatt\u00e9 nel Task Group 67 nell'ultimo tratto di mare prima di arrivare al suo obiettivo e le due squadre persero ogni coordinazione della notte illune; mentre la battaglia infuriava lo \"Yukikaze\" rimase vicino all'incrociatore leggero (ammiraglia della 2\u00aa Squadriglia) e si mosse lungo il lato meridionale della zona interessata dal combattimento, lanciando siluri che quasi sicuramente colpirono gravemente il cacciatorpediniere . Scambi\u00f2 anche cannonate con lo , senza particolari risultati, e rimase indenne; al sorgere dell'alba si un\u00ec a vari altri cacciatorpediniere per assistere la \"Hiei\" danneggiata, impossibilitata a manovrare e bersaglio di alcuni attacchi aerei statunitensi (durante i quali lo \"Yukikaze\" sub\u00ec danni leggeri per colpi mancati). Alla fine il cacciatorpediniere accolse a bordo Abe e lo stato maggiore prima che la corazzata fosse mandata a fondo, aiut\u00f2 nelle operazioni di recupero dell'equipaggio e infine fece rotta a nord, arrivando a Truk il 18. Il 5 dicembre, con lo \"Hatsuyuki\", scort\u00f2 la \"Hiyo\" fino a Kure e rimase in secca nei cantieri cittadini dal 10 dicembre.\n1943.\nIl 18 gennaio 1943 lo \"Yukikaze\" era tornato pienamente operativo e salp\u00f2 immediatamente a fianco delle portaerei \"Zuikaku\" e \"Zuiho\" con destinazione Truk; raggiunta la base lo \"Yukikaze\" prosegu\u00ec oltre e si ferm\u00f2 alle isole Shortland il 23 gennaio, ove fu provvisoriamente assegnato alla 3\u00aa Squadriglia, ingrossata per sgomberare Guadalcanal. Lo \"Yukikaze\" partecip\u00f2 alle tre fasi dell'evacuazione (1\u00ba, 4 e 7 febbraio) sempre nel gruppo di cacciatorpediniere assegnati all'imbarco e trasporto degli emaciati soldati senza subire danni; il 10 febbraio salp\u00f2 dalle Shortland con il \"Maikaze\", molto danneggiato, per accompagnarlo sino a Truk. Torn\u00f2 il 14 a Rabaul, da dove part\u00ec il 18 per vigilare sulla \"Gokoku Maru\" impegnata a trasferire materiali e uomini a Gasmata, sulla costa meridionale della Nuova Britannia: rientrarono senza incidenti il 21. Siccome era ancora in prestito alla 3\u00aa Squadriglia del contrammiraglio Masatomi Kimura, lo \"Yukikaze\" fu incluso nei piani per rafforzare le guarnigioni e i gruppi aerei operanti da Lae mediante un importante convoglio di otto trasporti; gli otto componenti della squadriglia formarono la scorta e a fine febbraio tutte le navi salparono da Rabaul. Il convoglio fu localizzato dai ricognitori alleati e gi\u00e0 il 2 marzo un attacco aereo immobilizz\u00f2 il \"Kyokusei Maru\": Kimura ordin\u00f2 allo \"Yukikaze\" e all\"'Asagumo\" di prelevare le truppe e procedere da soli fino a Lae, quindi di riunirsi alla formazione. Le due unit\u00e0 completarono l'incarico e tornarono poco prima che circa 140 velivoli australiano-statunitensi piombassero sul convoglio; la battaglia del Mare di Bismarck cagion\u00f2 la perdita di tutti i trasporti e di quattro cacciatorpediniere. Lo \"Yukikaze\" non fu colpito e prest\u00f2 aiuto al devastato \"Tokitsukaze\", ma pot\u00e9 solo trarre in salvo l'equipaggio. Fece scendere gli uomini a Kavieng e il 5 torn\u00f2 a Rabaul. Due giorni dopo fu inviato alle Shortland: accolse a bordo un certo numero di militari che, nella notte tra il 7 e l'8, deposit\u00f2 a Kolombangara, e rientr\u00f2 alla base. Il trasporto truppe del 13 marzo, di nuovo a Kolombangara, e quello del 2 aprile alla baia di Rekata a Santa Isabel, riuscirono senza intoppi, mentre un'analoga missione diretta a Finschhafen (10 aprile) fu interrotta per l'eccessiva attivit\u00e0 aerea statunitense. Il 13 aprile, invece, trasfer\u00ec con successo del personale a Capo Gloucester, quindi rientr\u00f2 a Rabaul e procedette subito per Kavieng e, infine, Truk. Il 3 maggio lasci\u00f2 la base con i cacciatorpediniere \"Yugumo\", \"Akigumo\", le portaerei \"Zuikaku\", \"Zuiho\" e l'incrociatore leggero con rotta Kure, arrivando in porto l'8 maggio per un esteso raddobbo. Nel corso dei lavori la contraerea dello \"Yukikaze\" fu incrementata: gli impianti binati di cannoni Type 96 da 25\u00a0mm furono scambiati con due installazioni triple e una coppia di Type 96 fu piazzata davanti alla torre di comando, su una piattaforma appositamente costruita.\nNella prima met\u00e0 di giugno lo \"Yukikaze\", dotato inoltre di un apparato capace di captare le onde emesse dai radar avversari, si port\u00f2 a Yokosuka e ne part\u00ec il 16 giugno inquadrato in una squadra navale che si ferm\u00f2, il 21, a Truk; tra il 23 e il 28 fu di scorta al \"Nagara\", incaricato di rafforzare con un nucleo di truppe la remota isola di Nauru, poi il 28 salp\u00f2 per difendere l'incrociatore pesante nello spostamento da Truk alle Shortland, raggiunte il 5 luglio. Da questa posizione avanzata salp\u00f2 il 9, il 12 e il 19 luglio con incarichi di difesa e copertura a gruppi di cacciatorpediniere che recavano nottetempo rinforzi alla piazzaforte di Vila, sull'isola di Kolombangara. In occasione della seconda crociera lo \"Yukikaze\" guid\u00f2 la pronta reazione delle altre unit\u00e0 di difesa che, con uno sciame di siluri, provocarono danni gravissimi agli incrociatori leggeri , e al cacciatorpediniere , che affond\u00f2 poco dopo. Il 23 luglio un'altra missione del \"Tokyo Express\", cui stavolta partecip\u00f2 alla testa del gruppo da trasporto, si concluse positivamente. Rientr\u00f2 direttamente a Rabaul e prosegu\u00ec per Truk, dove attese lo \"Ushio\" per scortare l'incrociatore pesante e la piccola portaerei \"Taiyo\" all'arsenale di Kure. Ancora una volta lo \"Yukikaze\" sub\u00ec un potenziamento delle armi di bordo: la torretta sopraelevata di poppa fu rimossa per fare posto a due installazioni trinate di Type 96 da 25\u00a0mm; i paramine furono tolti, la riserva di bombe di profondit\u00e0 fu accresciuta a trentasei e furono aggiunte attrezzature per meglio manovrare gli ordigni. L'unit\u00e0 ebbe inoltre un inventario completo di sensori con un radar Type 22 (bersagli di superficie) assicurato all'albero tripode di prua e una camera per gli operatori alla base, un radar Type 13 (ricerca aerea) vincolato all'albero di maestra e un modello recente di sonar. Cos\u00ec modificato, tra l'8 ottobre e il 5 novembre rimase sempre a guardia della portaerei \"Ryuho\", impegnata a trasferire aeroplani a Singapore per poi tornare a Kure. Lo \"Yukikaze\" si spost\u00f2 a Yokosuka e salp\u00f2 il 14 alla volta di Truk di scorta a una petroliera, arrivando a destinazione il 23; tra il 7 e il 14 dicembre riaccompagn\u00f2 la petroliera, pi\u00f9 la portaerei leggera , a Yokosuka. In porto il capitano Sugama pass\u00f2 il comando al capitano di corvetta Masamichi Terauchi, promosso capitano di fregata poche settimane dopo.\n1944.\nL'11 gennaio 1944 lo \"Yukikaze\", lo \"Amatsukaze\" e la portaerei \"Chitose\" salparono da Moji di scorta a un importante convoglio diretto a Singapore: durante la traversata nessuna petroliera fu colpita ma lo \"Amatsukaze\" incass\u00f2 un siluro che lo mise fuori combattimento; perci\u00f2 il viaggio inverso fu compiuto dal solo \"Yukikaze\" che arriv\u00f2, senza incidenti, il 4 febbraio a Moji. Nei due mesi successivi l'unit\u00e0 esplet\u00f2 un intenso servizio di protezione al traffico navale specie verso le isole Marianne. Il 7 aprile l'equipaggio, arrivato a Kure, apprese che la 16\u00aa Divisione era stata disattivata (lo \"Yukikaze\" ne era ormai l'unico componente operativo) e che il cacciatorpediniere era passato alla 17\u00aa Divisione, pur sempre dipendente dalla 10\u00aa Squadriglia. Il 20 aprile contribu\u00ec allo schermo difensivo per lo spostamento della nave da battaglia e dell'incrociatore pesante sino alle isole Lingga, una delle nuove basi avanzate della Flotta Combinata: la traversata fu completata il 1\u00ba maggio. Verso la met\u00e0 del mese la flotta da battaglia, a scaglioni, cominci\u00f2 a concentrarsi a Tawi Tawi in vista di possibili interventi sul fronte della Nuova Guinea; in rada, per\u00f2, lo \"Yukikaze\" gratt\u00f2 una scogliera non segnalata e fu costretto a ridurre la velocit\u00e0 massima a 25 nodi. Fu pertanto assegnato alla difesa del gruppo rifornimento, ruolo con il quale partecip\u00f2 alla battaglia del Mare delle Filippine: il 20 giugno, anzi, tent\u00f2 senza successo di difendere le petroliere da un massiccio attacco aeronavale, quindi trasse in salvo l'equipaggio della \"Seiyo Maru\" (colata a picco con un siluro). Ripieg\u00f2 a Guimaras e prosegu\u00ec, sempre vigilando sulle petroliere, fino a Kure dove si ancor\u00f2 definitivamente il 5 luglio per le necessarie riparazioni. Il personale approfitt\u00f2 delle circostanze per fissare sul ponte di coperta un certo numero di Type 96 da 25\u00a0mm su affusti singoli: quattro secondo una fonte, almeno sette per un'altra.\nDalla met\u00e0 di agosto alla met\u00e0 di settembre le attivit\u00e0 dello \"Yukikaze\" non sono note. Il 22 di quel mese riappare di scorta alla 2\u00aa Divisione corazzate (, ) che si spost\u00f2 da Kure alle isole Lingga, raggiunte il 4 ottobre. Qui si concentr\u00f2 l'intera 2\u00aa Flotta in attesa della prossima offensiva statunitense, allo scopo di controbattere con un piano gi\u00e0 predisposto e distruggere cos\u00ec l'apparato anfibio avversario; il 18 ottobre, in base a notizie di incursioni preparatorie a Leyte nelle Filippine, la squadra si spost\u00f2 a Brunei per gli ultimi preparativi e ne salp\u00f2 il 22, dando inizio alla battaglia del Golfo di Leyte. Lo \"Yukikaze\" sopravvisse al pericoloso passaggio dello Stretto di Palawan e all'attraversamento del Mare di Sibuyan sotto l'imperversare degli attacchi delle portaerei statunitensi. La mattina del 25 ottobre combatt\u00e9 quindi a est dell'isola di Samar contro una parte della Settima Flotta statunitense, in particolare collaborando con lo \"Isokaze\" nella distruzione del cacciatorpediniere . I giapponesi in ultimo ripiegarono dalla zona dello scontro e, durante il viaggio per riguadagnare Brunei, lo \"Yukikaze\" e lo \"Isokaze\" furono gli unici cacciatorpediniere a rimanere con le superstiti grandi unit\u00e0 della 2\u00aa Flotta (gli altri o erano andati perduti o erano stati distaccati ai comandi nelle Filippine). Lo \"Yukikaze\" si riforn\u00ec dalla nave da battaglia veloce il 28, non appena giunto a destinazione e, tra il 9 e il 12 novembre, incroci\u00f2 nel Mare di Sulu con le corazzate e con il resto della 17\u00aa Divisione per dare supporto a distanza all'operazione TA, il concitato invio di convogli alla guarnigione di Leyte. Il 15 novembre la 17\u00aa Divisione fu trasferita agli ordini della 2\u00aa Squadriglia e il giorno successivo salp\u00f2 assieme alle navi da battaglia \"Yamato\", e per tornare a Kure; a met\u00e0 del viaggio la \"Kongo\" e lo \"Urakaze\" furono per\u00f2 affondati da un sommergibile. Kure fu toccata il 24 e il giorno dopo lo \"Yukikaze\" e lo \"Isokaze\" seguirono la \"Nagato\" a Yokosuka. Il 28 i due cacciatorpediniere salparono per vigilare sulla nuova portaerei che doveva raggiungere il Mare interno di Seto: nuovamente un battello subacqueo statunitense col\u00f2 a picco la grande unit\u00e0 e lo \"Isokaze\" pot\u00e9 solo contribuire a trarre in salvo i naufraghi. Il 31 dicembre la 17\u00aa Divisione tutta part\u00ec da Moji per scortare un convoglio diretto a Formosa.\n1945.\nPer tutti i primi tre mesi del 1945 lo \"Yukikaze\" rimase nel Mare interno di Seto dapprima per un raddobbo generale, poi in addestramento con il resto della divisione e fungendo talvolta come nave bersaglio per i \"kaiten\". Le fonti concordano sull'aggiunta, in questo periodo, di dieci cannoni Type 96 da 25\u00a0mm e di quattro mitragliatrici pesanti Type 93 da 13,2\u00a0mm, tutte armi su affusto individuale.\nQuesta routine si interruppe all'inizio di aprile, subito dopo il grande sbarco statunitense a Okinawa; la Marina imperiale organizz\u00f2 infatti una disperata sortita generale della molto indebolita 2\u00aa Flotta capeggiata dalla \"Yamato\": lo scopo dell'attacco era far arenare la corazzata e le navi che l'accompagnavano a Okinawa (l'incrociatore leggero e otto cacciatorpediniere, compreso lo \"Yukikaze\" e il resto della 17\u00aa Divisione), in modo tale da appoggiare la guarnigione con i cannoni di bordo. Sembra anche che ulteriore obiettivo fosse attirare quanto pi\u00f9 possibile delle forze aeree imbarcate americane per sgombrare il campo a un pianificato, massiccio attacco kamikaze. La missione cominci\u00f2 il 6 aprile ma gi\u00e0 dalla tarda mattinata del 7 la squadra giapponese fu oggetto di reiterati attacchi aerei; gli aviatori statunitensi si concentrarono sulla \"Yamato\" ma, in generale, tutte le unit\u00e0 furono bersagliate. Lo \"Yukikaze\", mitragliato pi\u00f9 volte, se la cav\u00f2 con appena tre morti e quindici feriti; si dedic\u00f2 a salvare i naufraghi della \"Yamato\" e poi si avvicin\u00f2 all'immobilizzato \"Isokaze\": visto il pericolo di un ritorno degli americani, il capitano Terauchi trasse in salvo l'equipaggio e mand\u00f2 a fondo il cacciatorpediniere con i siluri. Tornato nelle acque metropolitane, lo \"Yukikaze\" riprese le attivit\u00e0 di addestramento e il 10 maggio cambi\u00f2 comandante per l'ultima volta con l'arrivo del capitano di fregata Keiji Koeu. Una settimana pi\u00f9 tardi ebbe ordine di spostarsi all'arsenale di Maizuru con lo \"Hatsushimo\" e l'incrociatore leggero \"Sakawa\" per garantire la sicurezza delle infrastrutture e difendere l'area. Il 30 luglio si trovava nella poco lontana baia di Miyatsu quando si verific\u00f2 una massiccia incursione aeronavale della Terza Flotta statunitense, ma accus\u00f2 solo danni superficiali per alcuni mitragliamenti, un morto e qualche ferito. Al contrario due fonti riportano che l'unit\u00e0 colp\u00ec una mina depositata in precedenza e sub\u00ec danni tutto sommato non gravi; tuttavia le riparazioni non furono mai intraprese.\nIl 15 agosto la 17\u00aa Divisione fu disattivata perch\u00e9 in organico era rimasto solo lo \"Yukikaze\" che, infatti, transit\u00f2 nella 41\u00aa Divisione (gi\u00e0 riunente il \"Fuyuzuki\", il \"Natsuzuki\" e lo \"Yoizuki\"); questo reparto dipendeva dalla 31\u00aa Squadriglia di scorta che faceva diretto riferimento alla Flotta Combinata. Si tratt\u00f2 in ogni caso di una mera formalit\u00e0, poich\u00e9 quello stesso giorno l'Impero giapponese si era arreso agli Alleati: a fine mese o ai primi di settembre l'equipaggio consegn\u00f2 la nave alle autorit\u00e0 d'occupazione statunitensi che provvidero a rimuovere ogni arma e attrezzatura militare; il successivo 5 ottobre lo \"Yukikaze\" fu ufficialmente rimosso dai ruoli della Marina imperiale.\nLa cessione alla Cina e l'epilogo.\nLo \"Yukikaze\" fu subito riadattato per partecipare alla colossale opera di rimpatrio di militari e civili giapponesi sparpagliati nella decaduta Sfera di co-prosperit\u00e0 della Grande Asia orientale: fu destinato a tale compito gi\u00e0 a poche settimane dalla conclusione della guerra, che ebbe per\u00f2 una formale sanzione soltanto il 1\u00ba dicembre, con la formazione del 2\u00ba ministero per la Smobilitazione che (pur con la supervisione americana) ebbe sotto di s\u00e9 la responsabilit\u00e0 della buona riuscita dell'operazione. Il 19 novembre, durante le traversate, il capitano Koeu fu smobilitato\nNell'aprile-maggio 1947 lo \"Yukikaze\" concluse i compiti di recupero e rimase ormeggiato nella rada di Tokyo dove, il 26 maggio, fu visitato da rappresentanti degli Stati Uniti, dell'Unione Sovietica, del Regno Unito e della Repubblica nazionalista cinese. Le potenze vincitrici decisero il destino del cacciatorpediniere e dell'altro naviglio giapponese catturato; la spartizione avvenne nel corso di quattro incontri al quartier generale dello SCAP: durante la prima riunione, del 28 giugno 1947, lo \"Yukikaze\" fu assegnato proprio ai nazionalisti in conto di riparazione di guerra. La nave fu indirizzata con un equipaggio misto a Shanghai, da dove i giapponesi furono riportati in patria e dove la cessione divenne effettiva il 6 luglio: la Marina nazionalista lo ribattezz\u00f2 \"Tan Yang\" La Cina si trovava per\u00f2 in una grave situazione interna tra le distruzioni patite in dodici anni di guerra contro Tokyo, milioni di morti e il riaccendersi violento della guerra civile; perci\u00f2 fu decisamente difficile rimettere in piena efficienza le ex unit\u00e0 giapponesi. L'ex unit\u00e0 nipponica rimase a Shanghai come nave esperienze fino a quando non fugg\u00ec a Formosa nel maggio 1949, poco prima che Shanghai cadesse nelle mani dell'Esercito Popolare di Liberazione e con a bordo parte del governo di Chiang Kai-shek. Tra il 1951 e il 1953 fu riarmato con svariate artiglierie costiere, lasciate indietro dalle forze armate imperiali disciolte: a prua fu sistemato un impianto binato con cannoni Type 89 da 127\u00a0mm e a poppa due installazioni doppie per quattro pezzi Type 98 da 100\u00a0mm (eccellenti sia nel tiro teso che in quello contraereo); lungo lo scafo furono infine piazzati otto cannoni automatici Type 96 da 25\u00a0mm. Nel febbraio 1953 i cinesi condussero alcune prove di velocit\u00e0 con il \"Tan Yang\", che tocc\u00f2 i 27,5 nodi e mantenne per un'ora la velocit\u00e0 costante di 26 nodi.\nNel 1956 il cacciatorpediniere fu completamente riequipaggiato con l'assistenza statunitense. I pezzi di grosso calibro furono rimpiazzati da tre cannoni Mark 12 da 127\u00a0mm e da due pezzi Mark 22 da 76\u00a0mm (tutti su affusti aperti e individuali), mentre la contraerea fu articolata su dieci Bofors automatici da 40\u00a0mm. Cos\u00ec modificato, nel biennio 1958-1959 fu coinvolto in una serie di pattugliamenti dello stretto di Formosa, per evitare temuti attacchi di sorpresa dalla Cina comunista o l'infiltrazione di unit\u00e0 speciali. Rivest\u00ec il ruolo di nave ammiraglia della Marina taiwanese fino al 16 dicembre 1965, giorno nel quale fu collocato in riserva a causa dei crescenti problemi alle macchine sempre pi\u00f9 usurate; nel novembre 1966 fu riclassificato come nave addestramento e limitato a esercitazioni in porto. Queste notizie fecero sensazione in Giappone e nacque una campagna per cercare di acquistare l'ex \"Yukikaze\" e farne magari una nave museo. Nell'estate 1969, per\u00f2, un violento tifone sospinse il \"Tan Yang\" sulla costa e lo fece incagliare, evento che nel 1970 convinse il governo taiwanese ad avviare alla demolizione il vecchio cacciatorpediniere, processo completato l'anno seguente. La fine dello \"Yukikaze\" fu suggellata dalla restituzione a Tokyo del timone e di un'ancora, messi in mostra al Museo di storia navale di Etajima."}
{"id": "8450691", "revid": "31269", "url": "https://it.wikipedia.org/wiki?curid=8450691", "title": "Episodi di Barnaby Jones (seconda stagione)", "text": "La seconda stagione della serie televisiva Barnaby Jones \u00e8 stata trasmessa in anteprima negli Stati Uniti d'America dalla CBS tra il 16 settembre 1973 e il 31 marzo 1974."}
{"id": "8450693", "revid": "287204", "url": "https://it.wikipedia.org/wiki?curid=8450693", "title": "Episodi di Barnaby Jones (terza stagione)", "text": "La terza stagione della serie televisiva Barnaby Jones \u00e8 stata trasmessa in anteprima negli Stati Uniti d'America dalla CBS tra il 10 settembre 1974 e il 15 aprile 1975."}
{"id": "8450694", "revid": "400694", "url": "https://it.wikipedia.org/wiki?curid=8450694", "title": "Concettuale Fisico Fastidio e il Nomade Venerabile", "text": ""}
{"id": "8450697", "revid": "287204", "url": "https://it.wikipedia.org/wiki?curid=8450697", "title": "Episodi di Barnaby Jones (quarta stagione)", "text": "La quarta stagione della serie televisiva Barnaby Jones \u00e8 stata trasmessa in anteprima negli Stati Uniti d'America dalla CBS tra il 19 settembre 1975 e il 18 marzo 1976."}
{"id": "8450698", "revid": "1516566", "url": "https://it.wikipedia.org/wiki?curid=8450698", "title": "Claude Aubriet", "text": "Biografia.\nIllustratore botanico al Jardin du Roi di Parigi, fu notato da Joseph Pitton de Tournefort (1656\u20131708) che gli commission\u00f2 le illustrazioni del suo \"El\u00e9ments de botanique\" pubblicato nel 1694. Dal 1700 al 1702 accompagn\u00f2 Tournefort e Andreas von Gundelsheimer in una spedizione in Oriente, dove realizz\u00f2 disegni di siti storici e della flora della regione. Dopo il suo ritorno a Parigi, Aubriet continu\u00f2 a lavorare con altri botanici al Jardin du Roi, contribuendo a \"Les V\u00e9lins du Roi\", un compendio di disegni di piante e animali iniziato nel 1631. Tra le sue opere pi\u00f9 apprezzate vi \u00e8 anche un volume raffigurante pesci di mare che Luigi XIV aveva nella sua M\u00e9nagerie Royale, il serraglio reale (una specie di zoo dove il re allevava animali esotici e selvaggi venuti da tutto il mondo). \nNel 1707 Aubriet succedette a Jean Joubert (1643\u20131707) come pittore botanico del re. Si ritir\u00f2 nel 1735 e gli successe Fran\u00e7oise Basseporte (1701-1780), uno dei suoi studenti ed ex collaboratore. \nIl botanico Michel Adanson ha battezzato il genere \"Aubrieta\" in suo onore. \nOpere.\nAubriet ha illustrato due libri che sono considerati dei punti di riferimento nella storia della botanica: "}
{"id": "8450701", "revid": "132266", "url": "https://it.wikipedia.org/wiki?curid=8450701", "title": "Ida D'Este", "text": ""}
{"id": "8450704", "revid": "1515147", "url": "https://it.wikipedia.org/wiki?curid=8450704", "title": "Legge Spazzacorrotti", "text": "La legge 9 gennaio 2019, n. 3 (conosciuta anche come legge anticorruzione) \u00e8 una norma della Repubblica Italiana in tema di contrasto alla corruzione, emanata durante il governo Conte I, su iniziativa dell\u2019allora ministro della giustizia Alfonso Bonafede (M5S).\nLa legge apporta modifiche al codice penale e al codice di procedura penale con l\u2019obiettivo di potenziare l\u2019attivit\u00e0 di prevenzione, accertamento e repressione dei delitti contro la pubblica amministrazione italiana. \u00c8 entrata in vigore il 31 gennaio 2019, dopo essere stata approvata in via definitiva dal Senato il 18 dicembre 2018 con 304 voti favorevoli, 106 contrari, 19 astenuti. La sua entrata in vigore ha risolto molte delle numerose raccomandazioni del GRECO (Gruppo di Stati contro la corruzione) nei confronti dell'Italia in materia di corruzione.\nContenuti e innovazioni.\nGli strumenti investigativi.\nDal punto di vista degli strumenti investigativi, l\u2019intervento legislativo modifica la disciplina delle operazioni di polizia sotto copertura al contrasto di alcuni reati contro la Pa introducendo il c.d. agente sotto copertura. Viene ampliata, inoltre, la sfera d\u2019utilizzo nei procedimenti per reati contro la Pa delle intercettazioni, anche mediante dispositivi elettronici portatili (come ad esempio software di tipo \"trojan\").\nLe sanzioni.\nRiguardo alle sanzioni, la norma prevede l\u2019innalzamento delle pene per i reati di corruzione per l'esercizio della funzione (si passa da 1-6 anni a 3-8 anni) e di appropriazione indebita (dalla reclusione fino a 3 anni e multa fino a euro 1032 si passa alla reclusione da 2 a 5 anni e alla multa da 1.000 a 3.000 euro). Uno degli elementi principali riguarda il Daspo per i corrotti, ovvero l'incapacit\u00e0 di contrattare con la pubblica amministrazione italiana e l'interdizione dai pubblici uffici. Queste ultime, diventano perpetue in caso di condanna superiore a 2 anni di reclusione. La legge ha ampliato l\u2019elenco dei reati contro la pubblica amministrazione cui consegue la pena accessoria dell\u2019interdizione perpetua dai pubblici uffici.\nLa riabilitazione, inoltre, non produce effetti sulle pene accessorie perpetue: decorsi almeno 7 anni dalla riabilitazione, \u00e8 prevista l'estinzione della pena accessoria solo nel caso in cui il condannato abbia dato \u201cprove effettive e costanti di buona condotta\u201d.\n\u00c8 prevista una causa di non punibilit\u00e0 per chi collabora con la giustizia, purch\u00e9 vi sia confessione spontanea da parte dell'interessato prima di aver notizia delle indagini a proprio carico e comunque entro 4 mesi dalla commissione del reato. I reati di corruzione tra privati e istigazione alla corruzione tra privati diventano perseguibili d\u2019ufficio.\nModifiche all'ordinamento penitenziario.\nLa legge ha introdotto modifiche anche all'ordinamento penitenziario italiano : I condannati per alcuni reati contro la Pubblica amministrazione non potranno accedere ai benefici carcerari e alle misure alternative alla detenzione.\nDisposizioni sui partiti politici.\nLa legge introduce una serie di norme stringenti sulle donazioni ai movimenti politici cos\u00ec da favorire maggiore trasparenza e impedire giri di denaro occulti. Si stabilisce, infatti, che ogni donazione superiore ai 500 euro annui debba essere resa rendicontata, con la previsione di pubblicare online il nome del soggetto che la effettua.\nI partiti e movimenti politici, le liste e candidati sindaci che partecipano alle elezioni nei comuni con pi\u00f9 di 15.000 abitanti, devono annotare in apposito registro entro il mese successivo, per ogni contributo ricevuto, l'identit\u00e0 dell'erogante, l'entit\u00e0 del contributo o il valore della prestazione o di altra forma di sostegno e la data dell'erogazione; questi dati dovranno essere riportati nel rendiconto del partito o movimento politico e pubblicati sul relativo sito internet.\nLa legge ha previsto anche l'obbligo nei confronti di partiti e movimenti politici, delle liste elettorali, di pubblicare sul proprio sito internet il curriculum vitae dei candidati e il relativo certificato penale rilasciato dal casellario giudiziale non oltre novanta giorni prima della data fissata per la consultazione elettorale.\nModifiche alla prescrizione.\nLa norma ha modificato anche la disciplina dell\u2019istituto della prescrizione, introducendo la sospensione del corso della prescrizione stessa dalla data di pronuncia della sentenza di primo grado (sia di condanna che di assoluzione) o dal decreto di condanna, fino alla data di esecutivit\u00e0 della sentenza che definisce il giudizio o alla data di irrevocabilit\u00e0 del decreto penale."}
{"id": "8450705", "revid": "31269", "url": "https://it.wikipedia.org/wiki?curid=8450705", "title": "Episodi di Barnaby Jones (quinta stagione)", "text": "La quinta stagione della serie televisiva Barnaby Jones \u00e8 stata trasmessa in anteprima negli Stati Uniti d'America dalla CBS tra il 7 ottobre 1976 e il 19 maggio 1977."}
{"id": "8450706", "revid": "287204", "url": "https://it.wikipedia.org/wiki?curid=8450706", "title": "Episodi di Barnaby Jones (sesta stagione)", "text": "La sesta stagione della serie televisiva Barnaby Jones \u00e8 stata trasmessa in anteprima negli Stati Uniti d'America dalla CBS tra il 15 settembre 1977 e il 2 marzo 1978."}
{"id": "8450707", "revid": "287204", "url": "https://it.wikipedia.org/wiki?curid=8450707", "title": "Episodi di Barnaby Jones (settima stagione)", "text": "La settima stagione della serie televisiva Barnaby Jones \u00e8 stata trasmessa in anteprima negli Stati Uniti d'America dalla CBS tra il 21 settembre 1978 e il 19 aprile 1979."}
{"id": "8450710", "revid": "287204", "url": "https://it.wikipedia.org/wiki?curid=8450710", "title": "Episodi di Barnaby Jones (ottava stagione)", "text": "L'ottava stagione della serie televisiva Barnaby Jones \u00e8 stata trasmessa in anteprima negli Stati Uniti d'America dalla CBS tra il 20 settembre 1979 e il 3 aprile 1980."}
{"id": "8450712", "revid": "84184", "url": "https://it.wikipedia.org/wiki?curid=8450712", "title": "Pfister", "text": ""}
{"id": "8450713", "revid": "633110", "url": "https://it.wikipedia.org/wiki?curid=8450713", "title": "Hayashio", "text": "L' \u00e8 stato un cacciatorpediniere della Marina imperiale giapponese, ottava unit\u00e0 della classe Kagero. Fu varato nell'aprile 1939 dal cantiere navale Uraga di Tokyo.\nAppartenente alla 15\u00aa Divisione, partecip\u00f2 alle prime, vittoriose offensive nelle Filippine meridionali, lungo le coste dell'isola di Celebes e a Timor, contribuendo infine, tra febbraio e marzo 1942, al blocco dell'isola di Giava. Scort\u00f2 quindi la danneggiata portaerei in Giappone in aprile e, due mesi dopo, fu schierato per la battaglia delle Midway, pur senza avervi un ruolo attivo. Fu coinvolto sin da subito nella campagna di Guadalcanal, dapprima nel ruolo di scorta alle portaerei di squadra durante le battaglie delle Salomone orientali e di Santa Cruz, poi nelle missioni del \"Tokyo Express\". Dopo la disastrosa battaglia navale di Guadalcanal di met\u00e0 novembre 1942 fu urgentemente riassegnato a una missione di rifornimento per Lae e Salamaua in Nuova Guinea; la sera del 24 novembre fu danneggiato e incendiato in due bombardamenti aerei e, a dispetto degli sforzi dell'equipaggio, fu distrutto dalle esplosioni delle sue stesse munizioni. Lo scafo in rovina fu infine affondato nel Golfo di Huon da un cacciatorpediniere nipponico.\nCaratteristiche.\nL\"'Hayashio\" presentava una lunghezza fuori tutto di 118,41 metri, una larghezza massima di 10,82 metri e un pescaggio di 3,76 metri, per un dislocamento a pieno carico di tonnellate. L'apparato motore era formato da tre caldaie Kampon, due turbine a ingranaggi a vapore Kampon, due alberi motore con elica: erano erogati \u00a0shp, sufficienti per una velocit\u00e0 massima di 35 nodi (66,5\u00a0km/h); l'autonomia massima era di miglia nautiche alla velocit\u00e0 di crociera di 18 nodi (circa chilometri a 34,2\u00a0km/h). L'armamento era articolato su sei cannoni Type 3 da 127\u00a0mm da 50 calibri (L/50), distribuiti in tre torrette binate (una a prua, due sovrapposte a poppa); otto tubi lanciasiluri da 610\u00a0mm raggruppati in due impianti Type 92 (uno tra i fumaioli, uno a mezzanave) che usavano il siluro Type 93, presente in numero di sedici; due coppie di cannoni contraerei Type 96 da 25\u00a0mm L/60 e due lanciatori Type 94 per bombe di profondit\u00e0, conservate in numero di sedici. Infine erano stati forniti un sonar Type 93 e due paramine. All'entrata in servizio l'equipaggio era formato da 240 uomini.\nImpiego operativo.\nCostruzione.\nIl cacciatorpediniere \"Hayashio\" fu ordinato nell'anno fiscale edito dal governo giapponese nel 1937. La sua chiglia fu impostata nel cantiere navale della ditta Uraga a Tokyo il 30 giugno 1938 e il varo avvenne il 19 aprile 1939; fu completato il 31 agosto 1940. Una fonte riporta invece che il giorno del completamento fu il 21. La nave form\u00f2 con i gemelli \"Natsushio\", e la 15\u00aa Divisione cacciatorpediniere, posta alle dipendenze della 2\u00aa Squadriglia della 2\u00aa Flotta.\n1941-1942.\nPassato al comando del capitano di fregata Kiyoshi Kaneda, lo \"Hayashio\" part\u00ec con la divisione d'appartenenza e il resto della squadriglia dallo Stretto di Terashima per arrivare, il 1\u00ba dicembre, alle isole Palau, uno dei punti di partenza per le imminenti operazioni militari contro gli occidentali. Il 6, infatti, lo \"Hayashio\" e la 15\u00aa Divisione salparono inquadrati nella squadra incaricata di occupare le Filippine meridionali; dapprima vigilarono sulla portaerei , i cui velivoli bombardarono Davao l'8 dicembre, poi lo \"Hayashio\" e il \"Natsushio\" scortarono tra il 10 e l'11 un posamine nello Stretto di Surigao, lungo il quale dispose ordigni. Successivamente lo \"Hayashio\" e i gregari appoggiarono gli sbarchi a Legazpi (12 dicembre), quindi il cacciatorpediniere torn\u00f2 momentaneamente alle Palau il 14; part\u00ec tre giorni per vigilare sugli sbarchi incontrastati a Davao del 20 dicembre. Con le unit\u00e0 sorelle protesse quindi le operazioni anfibie a Jolo (25 dicembre) e due giorni dopo, mentre rientravano a Davao, respinse l'attacco di tre velivoli nemici. Rimase nella zona di Davao per alcuni giorni, impegnato in pattugliamenti. Il 9 gennaio salp\u00f2 con il resto della divisione per l'attacco anfibio a Manado (11 gennaio 1942) e a Kendari (14 gennaio), durante i quali oper\u00f2 a distanza a fianco dell'incrociatore leggero . Il 24, al largo della cittadina, rilev\u00f2 un sommergibile che procedeva in superficie e lo prese a cannonate, costringendolo a immergersi: rilasci\u00f2 quindi alcune bombe di profondit\u00e0 e rivendic\u00f2 l'affondamento. Il 29 lo \"Hayashio\" e la divisione lasciarono Kendari e protessero lo sbarco ad Ambon (31 gennaio) per poi spostarsi alla baia Staring a Celebes e difendere le operazioni contro Makassar (8-9 febbraio). L'11 lo \"Hayashio\" e il \"Kuroshio\" intrapresero il viaggio inverso sino ad Ambon, dove si radun\u00f2 la squadra per invadere l'isola di Timor: nelle prime ore del 20 febbraio lo \"Hayashio\" bersagli\u00f2 con una quarantina di proietti gli obiettivi delle spiagge di sbarco presso Dili. Portatosi a Kupang il 22, ne part\u00ec il 26 inquadrato in una formazione distaccata dal grosso delle flotte operanti contro l'isola di Giava per perfezionarne il blocco: il 2 marzo, infatti, cattur\u00f2 una nave olandese avente a bordo personale militare degli Alleati. Come da ordini, lo \"Hayashio\" accompagn\u00f2 il vascello sino a Makassar e quindi si ferm\u00f2 il 10 baia Staring in attesa dei gregari per scortare in patria la portaerei , che aveva urtato con la carena dei bassi fondali. Il 22 la \"Kaga\" fu lasciata a Sasebo e lo \"Hayashio\" prosegu\u00ec sino a Kure, ove fu tratto in secca e revisionato. Il 18 aprile era nuovamente in acqua con i gregari quando si verific\u00f2 l'improvvisa incursione aerea su Tokyo. Il giorno successivo ebbe ordine di prendere in custodia un mercantile sovietico che le alte sfere pensavano fosse deputata a salvare eventuali aviatori statunitensi: i sospetti si mostrarono infondati e cos\u00ec lo \"Hayashio\" si riun\u00ec alla 15\u00aa Divisione. I cacciatorpediniere fecero rifornimento a Takao (isola di Formosa) il 25 aprile e sino al 10 maggio operarono nella zona di Manila per infittire il blocco all'isola di Corregidor. Lo \"Hayashio\" e il resto della divisione, a met\u00e0 mese, si incontrarono in alto mare con la danneggiata portaerei \"Shokaku\", reduce dalla battaglia del Mar dei Coralli: la accompagnarono a Kure, dove si fermarono per riunirsi al resto della 2\u00aa Squadriglia. Gi\u00e0 il 21 maggio lo \"Hayashio\" e tutte le altre navi del reparto salparono alla volta di Saipan, dove assunsero la difesa del convoglio d'invasione per l'atollo di Midway; la grande operazione, comunque, si concluse con una decisa sconfitta giapponese. La 15\u00aa e 16\u00aa Divisione cacciatorpediniere seguirono l'ammiraglia di squadriglia \"Jintsu\" sino a Guam (13 giugno) e da l\u00ec alla volta di Kure.\nA fine giugno lo \"Hayashio\" scort\u00f2 la nave appoggio idrovolanti a Chichi-jima e nel ritorno. Il 16 luglio salp\u00f2 da Kure con il resto della divisione e assieme agli incrociatori pesanti e \"Suzuya\"; la squadra si ferm\u00f2 il 30 a Mergui in Birmania, pronta per scorrerie nell'Oceano Indiano che, per\u00f2, furono annullate con l'inizio della campagna di Guadalcanal. Con i gregari scort\u00f2 gli incrociatori nell'Oceano Pacifico a nord delle isole Salomone dove si ricongiusero il 21 alla 2\u00aa Flotta, in procinto di dare battaglia alla United States Navy. Durante il combattimento (23-25 agosto) la 15\u00aa Divisione milit\u00f2 nella \"Forza d'avanguardia\" del viceammiraglio Nobutake Kond\u014d e integr\u00f2 anche il . Per circa un mese dopo la battaglia fu impegnato in regolari uscite della Flotta Combinata da Truk sempre a nord dell'arcipelago e funse anche da nave ammiraglia della 2\u00aa Squadriglia, visto che il \"Jintsu\" era rimasto danneggiato; solo il 26 il contrammiraglio Raiz\u014d Tanaka pot\u00e9 trasferirsi sull\"'Isuzu\". Lo \"Hayashio\" segu\u00ec il resto della divisione fuori da Truk il 29 settembre per scortare la nave appoggio idrovolanti fino alle isole Shortland, base avanzata per le operazioni a Guadalcanal. Da questo arcipelago, tra il 3 e il 9 ottobre, lo \"Hayashio\" e le unit\u00e0 sorelle completarono tre trasporti truppe all'isola, uno solo dei quali contrastato vanamente da alcune motosiluranti statunitensi; fecero poi parte della numerosa copertura alle navi da battaglia veloci e che, nella notte del 13-14 ottobre, bombardarono con successo Henderson Field (contribu\u00ec con una dozzina di proietti da 127\u00a0mm). Dopo aver riguadagnato le Shortland senza problemi, lo \"Hayashio\" e il \"Kuroshio\" furono assegnati alla difesa ravvicinata della 2\u00aa Divisione portaerei (\"Hiyo\", \"Junyo\") che si trovava a nord di Guadalcanal: la prima, comunque, per guasti ai motori dovette tornare a Truk e alla battaglia delle isole Santa Cruz del 25-26 ottobre rimase la sola \"Junyo\" che, con i due cacciatorpediniere, era inquadrata nella \"Forza d'avanguardia\" del viceammiraglio Takeo Kurita \u2013 peraltro mai ingaggiata. All'inizio di novembre scort\u00f2 alle Shortland gli incrociatori pesanti \"Suzuya\" e (pronti per cannoneggiare l'aeroporto di Guadalcanal) e il 7 complet\u00f2 una missione di trasporto truppe a dispetto della dura opposizione aerea. Poco dopo lo \"Hayashio\" torn\u00f2 a essere l'ammiraglia di Tanaka per l'imminente invio di un grosso convoglio di trasporti all'isola, la difesa del quale fu affidata alla 2\u00aa Squadriglia. Nel corso della battaglia navale di Guadalcanal questa formazione fu disarticolata da continui attacchi aerei e solo quattro trasporti rimasero operativi; all'alba del 15 novembre furono fatti arenare per affrettare lo scarico; lo \"Hayashio\" rimase di guardia con gli altri cacciatorpediniere ma, dopo alcune ore, dovette ripiegare sotto l'imperversare della Cactus Air Force. Alle 20:40 entrava indenne nella rada delle Shortland.\nL'affondamento.\nLo \"Hayashio\" lasci\u00f2 l'arcipelago il 17 per accompagnare gli incrociatori \"Maya\", \"Isuzu\" e a Kavieng, dove per alcuni giorni dovette provvisoriamente espletare compiti di pattugliamento. Avuto il cambio da un posamine, il 21 pot\u00e9 fare rotta per Rabaul a gran velocit\u00e0 e unirsi a una \"Unit\u00e0 di rinforzo\" per le posizioni giapponesi nella Nuova Guinea orientale, sotto forte attacco. Guidati dalla nave ammiraglia \"Harusame\" che imbarcava il capitano di vascello Masao Tachibana, lo \"Hayashio\", lo \"Shiratsuyu\", lo \"Inazuma\" e l\"'Isonami\" partirono la sera del 23, ciascuno con un gruppo di soldati a bordo, allo scopo di raggiungere la zona di Lae-Salamaua. Verso le 19:00 del 24 novembre le navi furono attaccate da alcuni quadrimotori Boeing B-17 Flying Fortress e quattro ordigni caddero tutt'intorno allo \"Hayashio\": le concussioni misero fuori servizio la sala macchine di sinistra e il capitano Tachibana ordin\u00f2 a Kaneda di tornare indietro, mentre gli altri cacciatorpediniere continuavano la missione. Alle 21:00, tuttavia, un altro B-17 localizz\u00f2 lo \"Hayashio\" a 35 miglia da Salamaua, diverse bombe caddero vicino alla prua e una esplose a bordo, a sinistra della torretta anteriore che fu messa fuori combattimento. Subito si sprigion\u00f2 un violento incendio, alimentato dalle lance di salvataggio in fasciame, che tenne in scacco la squadra controllo danni; la confusione era aumentata dai morti e dai feriti da soccorrere. Il capitano Kaneda riusc\u00ec a ormeggiare lo \"Hayashio\" in un'insenatura nel Golfo di Huon, avvis\u00f2 il suo superiore e coordin\u00f2 la lotta al fuoco, che gi\u00e0 aveva reso inservibili le artiglierie; poco prima delle 22:00 il formidabile scoppio del deposito munizioni prodiero squarci\u00f2 lo \"Hayashio\" e Kaneda ordin\u00f2 alle 22:25 di abbandonarlo. Gli uomini si trasferirono sullo \"Shiratsuyu\" da poco avvicinatosi, quando anche alcuni siluri nei tubi detonarono, finendo di devastare il cacciatorpediniere: Kaneda si consult\u00f2 con il comandante dello \"Shiratsuyu\" e decisero che lo \"Hayashio\" non era pi\u00f9 recuperabile. Lo \"Shiratsuyu\" inizi\u00f2 a bersagliarlo con i pezzi da 127\u00a0mm e, alle 23:05, lo \"Hayashio\" sprofond\u00f2 dove aveva gettato le ancore, con cinquanta cadaveri (). Il capitano Tachibana, impressionato, annull\u00f2 la missione e fece rotta per Rabaul, che fu raggiunta nel pomeriggio del 25.\nIl 24 dicembre 1942 lo \"Hayashio\" fu depennato dalla lista del naviglio in servizio."}
{"id": "8450731", "revid": "1005847", "url": "https://it.wikipedia.org/wiki?curid=8450731", "title": "Elezioni parlamentari in Guinea del 2020", "text": "Le elezioni parlamentari in Guinea del 2020 si sono tenute il 22 marzo per il rinnovo dell'Assemblea nazionale, contestualmente ad un referendum costituzionale.\nLe consultazioni sono state boicottate dalle principali forze politiche di opposizione."}
{"id": "8450732", "revid": "1345932", "url": "https://it.wikipedia.org/wiki?curid=8450732", "title": "Scogliera The Podium", "text": "La formazione chiamata The Podium \u00e8 una scogliera situata nella regione sud-occidentale della Dipendenza di Ross, nell'Antartide orientale. In particolare la scogliera, che \u00e8 alta circa 400\u00a0m, arrivando a circa , e lunga circa 1,9\u00a0km, si trova all'estremit\u00e0 sud-orientale della dorsale Worcester, sulla costa di Hillary, dove \u00e8 circondata dal ghiacciaio Evteev, che parte proprio dal versante meridionale della scogliera per fluire poi nella barriera di Ross. \nStoria.\nLa scogliera \u00e8 stato mappata da membri dello United States Geological Survey (USGS) grazie a fotografie aeree scattate dalla marina militare statunitense (USN) nel periodo 1959-63, e nel 1964 \u00e8 stata cos\u00ec battezzata dal Comitato consultivo dei nomi antartici in virt\u00f9 della sua forma e della sua posizione rispetto alle formazioni circostanti, che ricordano un podio."}
{"id": "8450735", "revid": "767487", "url": "https://it.wikipedia.org/wiki?curid=8450735", "title": "Fattorie vicino a Auvers", "text": " \nFattorie vicino a Auvers \u00e8 un dipinto del pittore olandese Vincent van Gogh realizzato nel 1890 durante la sua permanenza ad Auvers-sur-Oise.\nIl dipinto \u00e8 un esempio di \"tele a doppio quadrato\" che impieg\u00f2 nei suoi ultimi paesaggi.\nVan Gogh trascorse gli ultimi mesi della sua vita ad Auvers-sur-Oise, una piccola citt\u00e0 a nord di Parigi, dopo aver lasciato il manicomio di Saint-R\u00e9my nel maggio 1890. Nel 1933 il dipinto fu lasciato in eredit\u00e0 da C. Frank Stoop alla Tate Collection di Londra, dove attualmente \u00e8 esposto. Fu uno degli ultimi dipinto di Van Gogh."}
{"id": "8450739", "revid": "1305772", "url": "https://it.wikipedia.org/wiki?curid=8450739", "title": "Lightforce", "text": "Lightforce o Light Force (come appare nel logo) \u00e8 un videogioco sparatutto a scorrimento fantascientifico pubblicato nel 1986-1987 per Amstrad CPC, Commodore 64 e ZX Spectrum dalla FTL - Faster Than Light, un'etichetta del gruppo Carter Follis, derivata dal produttore Gargoyle Games.\nTutte le versioni ricevettero perlopi\u00f9 recensioni buone o molto buone dalla critica del tempo, nonostante la scarsa originalit\u00e0 del gioco, grazie all'estetica e alla giocabilit\u00e0.\nModalit\u00e0 di gioco.\nLa visuale \u00e8 dall'alto, con scorrimento verticale costante verso l'alto. Il giocatore pilota una navicella che ha forma pi\u00f9 larga che lunga, e nella versione ZX Spectrum \u00e8 anche asimmetrica. L'ambientazione, secondo le istruzioni, \u00e8 il sistema di Regolo, invaso dagli alieni. Ci sono in tutto 4 livelli, terminati i quali si ricomincia da capo: la cintura asteroidale, il pianeta di giungla, le piattaforme orbitali e il pianeta glaciale. Solo nella versione Commodore 64 i due scenari su pianeti sono coperti in buona parte dall'acqua, con le strutture nemiche sulle isole.\nLa navicella pu\u00f2 essere mossa in tutte le direzioni ed \u00e8 dotata di un doppio cannone che spara verso l'alto. I nemici principali sono oggetti volanti di vario tipo, alcuni anche in grado di sparare. Si perde istantaneamente una vita in caso di scontro o di colpo, mentre i nemici possono richiedere uno o pi\u00f9 colpi per essere distrutti. Sul terreno o sulle strutture spaziali si trovano molte postazioni nemiche innocue, che si possono distruggere per il punteggio. In alcuni casi si ottiene un bonus se si distrugge un intero gruppo di postazioni, oppure si pu\u00f2 trovare una vita extra o una \"smart bomb\" (chiamata \"scudo\" nel gioco) attivabile a comando. Si vince una vita anche se in un livello di distruggono almeno 4 strutture chiamate \"centri di controllo\"."}
{"id": "8450740", "revid": "112787826", "url": "https://it.wikipedia.org/wiki?curid=8450740", "title": "Trattore cingolato", "text": ""}
{"id": "8450741", "revid": "33689", "url": "https://it.wikipedia.org/wiki?curid=8450741", "title": "Light Force", "text": ""}
{"id": "8450742", "revid": "363629", "url": "https://it.wikipedia.org/wiki?curid=8450742", "title": "Fortificazione alimentare", "text": ""}
{"id": "8450746", "revid": "363629", "url": "https://it.wikipedia.org/wiki?curid=8450746", "title": "Ametopterina", "text": ""}
{"id": "8450751", "revid": "112787956", "url": "https://it.wikipedia.org/wiki?curid=8450751", "title": "Nissan Motor Company", "text": ""}
{"id": "8450776", "revid": "181699", "url": "https://it.wikipedia.org/wiki?curid=8450776", "title": "Isokaze", "text": "L' \u00e8 stato un cacciatorpediniere della Marina imperiale giapponese, nona unit\u00e0 della classe Kagero. Fu varato nel giugno 1939 dal cantiere navale di Sasebo.\nAppartenente alla 17\u00aa Divisione, fu presente alle operazioni anfibie nelle Filippine meridionali, nelle Indie orientali olandesi e al bombardamento di Darwin; scort\u00f2 le portaerei nipponiche durante la battaglia delle Midway (4-6 giugno 1942) e le battaglie aeronavali collegate alla campagna di Guadalcanal, durante la quale complet\u00f2 comunque missioni del \"Tokyo Express\"; ebbe anche parte attiva nello sgombero finale, durante il quale fu danneggiato. Ritorn\u00f2 in prima linea nelle Salomone nel luglio 1943, spesso coinvolto in missioni trasporto truppe, evacuazione o difesa di viaggi del \"Tokyo Express\"; combatt\u00e9 cos\u00ec nelle battaglie di Horaniu (17-18 agosto) e di Vella Lavella. Danneggiato piuttosto gravemente da una mina a novembre, torn\u00f2 in servizio nel gennaio 1944 prevalentemente con compiti di difesa del traffico marittimo e di scorta al naviglio pesante da una base all'altra. Fu presente alla battaglia del Mare delle Filippine (19-20 giugno) ed ebbe un ruolo pi\u00f9 attivo nella battaglia del Golfo di Leyte (23-25 ottobre); sopravvisse indenne e rientr\u00f2 in Giappone a fine anno. Nell'aprile 1945 fu coinvolto nell'operazione Ten-Go e, durante i pesanti attacchi aerei del 7 aprile contro la squadra nipponica di cui faceva parte, fu immobilizzato da una bomba quasi giunta a segno. Lo \"Yukikaze\" dovette accogliere a bordo l'equipaggio e affondare il cacciatorpediniere non recuperabile.\nCaratteristiche.\nL\"'Isokaze\" presentava una lunghezza fuori tutto di 118,41 metri, una larghezza massima di 10,82 metri e un pescaggio di 3,76 metri, per un dislocamento a pieno carico di tonnellate. L'apparato motore era formato da tre caldaie Kampon, due turbine a ingranaggi a vapore Kampon, due alberi motore con elica: erano erogati \u00a0shp, sufficienti per una velocit\u00e0 massima di 35 nodi (66,5\u00a0km/h); l'autonomia massima era di miglia nautiche alla velocit\u00e0 di crociera di 18 nodi (circa chilometri a 34,2\u00a0km/h). L'armamento era articolato su sei cannoni Type 3 da 127\u00a0mm da 50 calibri (L/50), distribuiti in tre torrette binate (una a prua, due sovrapposte a poppa); otto tubi lanciasiluri da 610\u00a0mm raggruppati in due impianti Type 92 (uno tra i fumaioli, uno a mezzanave) che usavano il siluro Type 93, presente in numero di sedici; due coppie di cannoni contraerei Type 96 da 25\u00a0mm L/60 e due lanciatori Type 94 per bombe di profondit\u00e0, conservate in numero di sedici. Infine erano stati forniti un sonar Type 93 e due paramine. All'entrata in servizio l'equipaggio era formato da 240 uomini.\nImpiego operativo.\nCostruzione.\nIl cacciatorpediniere \"Isokaze\" fu ordinato nell'anno fiscale edito dal governo giapponese nel 1937. La sua chiglia fu impostata nel cantiere navale dell'arsenale di Sasebo il 25 novembre 1938 e il varo avvenne il 19 giugno 1939; fu completato il 30 novembre 1940. La nave form\u00f2 con i gemelli \"Urakaze\", \"Tanikaze\" e \"Hamakaze\" la 17\u00aa Divisione cacciatorpediniere, posta alle dipendenze della 1\u00aa Squadriglia della 1\u00aa Flotta.\n1941-1942.\nPassato al comando del capitano di fregata Shunichi Toyoshima, lo \"Isokaze\" salp\u00f2 da Saeki con il resto della divisione d'appartenenza il 18 novembre 1941 e arriv\u00f2 il 22 alla baia di Hitokappu, sull'isola di Etorofu: qui si radun\u00f2 la 1\u00aa Flotta aerea del viceammiraglio Ch\u016bichi Nagumo per effettuare l'attacco di Pearl Harbor. Lo \"Isokaze\" e i gregari rimasero a protezione delle portaerei nel corso dell'andata, delle operazioni aeree e della traversata di ritorno, conclusasi il 24 dicembre a Kure. L'8 gennaio 1942 lo \"Isokaze\" salp\u00f2 con la divisione sempre per scortare le portaerei, questa volta dirette alla grande base di Truk in pieno oceano e raggiunta il 14; da qui la 1\u00aa Flotta aerea al completo part\u00ec il 20 e lanci\u00f2 un attacco aereo su Rabaul in Nuova Britannia. Tre giorni dopo vigil\u00f2 sulle sole e che lanciarono attacchi a Rabaul e Kavieng, prima di rientrare il 27 a Truk. Tra il 31 gennaio e il 1\u00ba febbraio notizie di raid aeronavali statunitensi contro le isole Marshall provocarono la rapida partenza verso est della 1\u00aa Flotta aerea per dare battaglia, ma senza esito. La squadra diresse dunque per le isole Palau, ove si ferm\u00f2 l'8 febbraio per riorganizzarsi, quindi ripart\u00ec per condurre il bombardamento di Darwin (Australia) il 19 febbraio; infine gett\u00f2 le ancore il 21 nella da poco conquistata baia Staring a Celebes. Le scort\u00f2 pochi giorni dopo nello spostamento a sud dell'isola di Giava per perfezionarne il blocco aeronavale e il 5 marzo, dopo un pesante attacco dei gruppi imbarcati, lo \"Isokaze\" fu assegnato alla difesa delle navi da battaglia veloci e : le grandi unit\u00e0 bombardarono il 7 l'Isola di Natale e e tornarono indietro con i due cacciatorpediniere, che si fermarono l'11 alla baia Staring. Da qui si prepar\u00f2 con il resto della squadriglia per l'incursione giapponese nell'Oceano Indiano. La flotta salp\u00f2 il 27 marzo e, nella prima met\u00e0 di aprile, i velivoli giapponesi colpirono duramente Ceylon, ma la Eastern Fleet britannica non si fece vedere in forze, pertanto Nagumo torn\u00f2 indietro. Il 10 aprile, proprio in chiusura alle operazioni, lo \"Isokaze\" e la 17\u00aa Divisione furono trasferiti all'appena attivata 10\u00aa Squadriglia che rimpiazzava nell'organico della 1\u00aa Flotta aerea la 1\u00aa Squadriglia. Il 27 aprile lo \"Isokaze\" torn\u00f2 finalmente a Kure, attracc\u00f2 e fu oggetto di approfondita manutenzione. Verso la fine di maggio segu\u00ec il resto della flotta d'appartenenza che combatt\u00e9 il grosso della battaglia delle Midway; il cacciatorpediniere contribu\u00ec agli sbarramenti contraerei ma pot\u00e9 fare poco quando una quarantina di bombardieri in picchiata crivell\u00f2 tre delle quattro portaerei presenti. Con lo \"Hamakaze\" port\u00f2 assistenza alla \"Soryu\" e recuper\u00f2 numerosi naufraghi ma, alla fine, esegu\u00ec l'ordine di mandarla a fondo con i siluri. Rientr\u00f2 in Giappone nei giorni successivi.\nIl 14 luglio fu notificato il trasferimento dello \"Isokaze\" e del resto della squadriglia alla 3\u00aa Flotta, erede della disarticolata 1\u00aa Flotta aerea e sempre al comando del viceammiraglio Nagumo. L'addestramento della nuova squadra fu interrotto dalla notizia degli sbarchi statunitensi a Guadalcanal; l'8 agosto lo \"Isokaze\" fu inviato alla piazzaforte di Rabaul e assunse il ruolo di nave da guardia dell'incrociatore pesante (ammiraglia dell'8\u00aa Flotta) dal 15 al 23 agosto, giorno nel quale lo lasci\u00f2 alle isole Shortland: salp\u00f2 il giorno dopo dallo stesso arcipelago con il \"Mutsuki\", lo e il \"Kawakaze\" per unirsi in mare al e condurre cos\u00ec un bombardamento notturno dell'aeroporto Henderson a Guadalcanal. Con gli altri cacciatorpediniere punt\u00f2 verso nord e si aggreg\u00f2 all'improvvisato convoglio per il controsbarco sull'isola, protetto da una sortita generale della flotta da battaglia. L'ultimo atto della battaglia delle Salomone Orientali, per\u00f2, vide il 25 agosto la distruzione di uno dei trasporti e il ripiegamento giapponese: lo \"Isokaze\" e altri cacciatorpediniere riguadagnarono dunque le isole Shortland, elette a base di partenza per i viaggi del \"Tokyo Express\"; tuttavia le missioni del 27 e 28 dovettero essere annullate. Scortato tra il 4 e il 6 settembre un convoglio dall'arcipelago a Rabaul, il 10 lo \"Isokaze\" fu inviato con lo \"Yayoi\" all'isola Goodenough per trarre in salvo le truppe rimastivi tagliate fuori ma, a causa di un deciso attacco aereo alleato, lo \"Yayoi\" col\u00f2 a picco e lo \"Isokaze\" accus\u00f2 danni leggeri per colpi ravvicinati. L'unit\u00e0 pot\u00e9 solo ritirarsi a Rabaul dove dette notizia di ci\u00f2 che era successo. Dopo aver trasportato truppe sull'isola di Gizo, tra il 25 e il 27 settembre lo \"Isokaze\" fu affiancato dal nella ricerca dei sopravvissuti dello \"Yayoi\", che furono trovati sull'isola Normanby: le due navi tornarono il 30 a Rabaul. Pass\u00f2 il mese di ottobre nei pattugliamenti in forze a nord delle isole Salomone; durante la battaglia delle isole Santa Cruz navig\u00f2 con la \"Forza avanzata\" del contrammiraglio Hiroaki Abe, ma non ebbe ruoli particolari. Torn\u00f2 a Truk e ne part\u00ec il 2 novembre di scorta alla danneggiata portaerei \"Zuiho\" e all'incrociatore pesante , arrivando il 7 in patria per raddobbo. Dal 22 novembre sotto la guida del capitano di corvetta Junnari Kamiura, salp\u00f2 il 30 con la 5\u00aa Divisione incrociatori (, ) impegnata a trasportare truppe a Rabaul, prima di fermarsi a Truk il 10. Tra il 16 e il 20 fu in mare con l'incrociatore leggero e lo \"Hamakaze\" per schermare la \"Junyo\", intenta a coprire con i propri velivoli la prima tratta dei convogli diretti a Wewak e Madang; riguadagn\u00f2 Truk e, fatto rifornimento, part\u00ec il 25 alla volta di Rabaul, arrivando il 28.\n1943.\nIl 5 gennaio 1943 la 17\u00aa Divisione al completo pi\u00f9 il \"Maikaze\" prese il mare da Rabaul per accompagnare un convoglio a Lae in Nuova Guinea e l'operazione riusc\u00ec, pur a prezzo di due trasporti affondati in attacchi aerei. Lo \"Isokaze\" e il \"Maikaze\" sventarono inoltre l'attacco del sommergibile e lo affondarono il 10 gennaio poco prima di rientrare a Rabaul. Si spostarono poi alle Shortland da dove lo \"Isokaze\" e le unit\u00e0 gregarie compirono missioni del \"Tokyo Express\" verso Guadalcanal (durante la quale lo \"Isokaze\" fu mancato di poco da alcune bombe e accus\u00f2 danni superficiali), Kolombangara e Rekata a Santa Isabel. Parteciparono quindi al primo e secondo sgombero della guarnigione da Guadalcanal (1\u00ba e 4 febbraio); il 7 febbraio, invece, lo \"Isokaze\" vigil\u00f2 sul ritiro del presidio giapponese delle isole Russell e questa volta gli aerei statunitensi piazzarono ordigni a cavallo della prua, pur senza colpirlo direttamente: il cacciatorpediniere lament\u00f2 danni di media entit\u00e0 e dieci morti. Fu capace di ripiegare alle Shortland e quindi a Rabaul, dove tra il 9 e il 27 febbraio fu sommariamente riparato; altri interventi furono eseguiti a Truk dall'inizio di marzo. Il 22 del mese fu aggregato a una nave trasporto per aerei che stava tornando in Giappone. Lo \"Isokaze\" arriv\u00f2 senza incidenti a Kure la settimana successiva e vi rimase sino all'8 luglio per un raddobbo completo. Gli interventi si estesero alla contraerea: il cacciatorpediniere rinunci\u00f2 agli impianti binati di cannoni Type 96 da 25\u00a0mm per due installazioni triple; una coppia di Type 96 fu invece aggiunta davanti alla torre di comando, su una piattaforma appositamente costruita.\nTornato il 15 luglio a Truk con una porzione della flotta da battaglia, lo \"Isokaze\" scort\u00f2 gli incrociatori , , e la nave appoggio idrovolanti a Rabaul, dove fecero scendere truppe il 21 luglio. Solo la \"Nisshin\" tenne a bordo i rinforzi e ripart\u00ec subito con lo \"Isokaze\" al seguito: il giorno successivo la portaidrovolanti fu oggetto di un massiccio attacco aereo che la fece colare a picco. Lo \"Isokaze\" trasse in salvo quanti pi\u00f9 uomini possibile e li depose a Rabaul. Salp\u00f2 poi il 24 con i tre incrociatori con destinazione Truk e, quindi, torn\u00f2 di nuovo a Rabaul l'8 agosto con la 5\u00aa Divisione incrociatori. Una decina di giorni dopo fu provvisoriamente aggregato alla 3\u00aa Squadriglia del contrammiraglio Matsuji Ij\u016bin, incaricata di difendere un gruppo di naviglio ausiliarie e chiatte che recava modesti rinforzi all'isola di Vella Lavella; i giapponesi furono intercettati nella notte del 17-18 agosto da alcuni cacciatorpediniere statunitensi e lo \"Isokaze\" incass\u00f2 un proietto da 127\u00a0mm che, comunque, caus\u00f2 pochi danni. Il 26 agosto contribu\u00ec a evacuare la guarnigione di Rekata, che rischiava di essere tagliata fuori dall'avanzata americana nelle Salomone, mentre a settembre comp\u00ec missioni di trasporto truppe in varie localit\u00e0 della Nuova Britannia e dell'isola di Bougainville. Il 28 settembre e il 2 ottobre, invece, costitu\u00ec parte del picchetto difensivo per le operazioni notturne di sgombero di Kolombangara, anch'essa isolata e lasciata indietro dalle forze statunitensi. La medesima missione diretta a Vella Lavella gener\u00f2 un'altra confusa battaglia nella notte del 6-7 ottobre, vinta dal contrammiraglio Ij\u016bin. Lo \"Isokaze\", rimasto indenne, scort\u00f2 l'8 ottobre l'incrociatore pesante \"Suzuya\" fuori da Rabaul e fino a Truk, dove si ferm\u00f2. Il 17 usc\u00ec con il grosso della Flotta Combinata con rotta nord-est, allo scopo di rispondere a preannunciati attacchi della Quinta Flotta statunitense che, per\u00f2, non si fece vedere; rientrato a Truk, il 1\u00ba novembre il capitano Kamiura cedette il comando al capitano di corvetta Saneho Maeda che, subito, salp\u00f2 con lo \"Isokaze\" nel quadro del trasferimento via convoglio della 17\u00aa Divisione fanteria a Kavieng. L'operazione fu funestata da un pesante attacco aereo e, arrivato il 4 novembre a destinazione con una parte del convoglio, lo \"Isokaze\" urt\u00f2 una mina: non affond\u00f2 e riusc\u00ec a trascinarsi di nuovo a Truk, dove la falla fu coperta. Pot\u00e9 cos\u00ec partire con l'altrettanto avariato \"Shiratsuyu\" alla volta di Kure, toccata il 18 novembre.\n1944.\nLo \"Isokaze\" rimase in riparazione sino agli inizi del gennaio 1944. Il personale dei cantieri di Kure ne approfitt\u00f2 per rimuovere la torretta sopraelevata di poppa e sostituirla con due installazioni trinate di Type 96 da 25\u00a0mm; i paramine furono tolti, la riserva di bombe di profondit\u00e0 fu accresciuta a trentasei e furono aggiunte attrezzature per meglio manovrare gli ordigni. Infine sull'albero tripode prodiero fu assicurata una piattaforma per ospitare un radar Type 22 per bersagli navali; l'albero stesso fu rinforzato e alla base fu costruita una piccola camera per gli operatori. Cos\u00ec rimodernato, lo \"Isokaze\" fu impegnato dal 6 al 26 gennaio nella difesa dell'incrociatore ausiliario \"Asaka Maru\" che, da Yokosuka, fece tappa a Eniwetok, Kwajalein e Truk. Per quasi tutto febbraio, invece, vigil\u00f2 sul trasferimento di unit\u00e0 della flotta da battaglia alle isole Palau (Truk non era pi\u00f9 sicura) e, in un'occasione, anche dalle Palau alle isole Lingga. L'11 marzo lasci\u00f2 questo arcipelago per scortare un convoglio sino a Davao, raggiunta il 1\u00ba aprile. Per i due mesi successivi sembra che lo \"Isokaze\" esplet\u00f2 il servizio di difesa del traffico marittimo nel Sud-est asiatico senza particolari avvenimenti. A met\u00e0 giugno, riunitosi alla 10\u00aa Squadriglia, navig\u00f2 sino a ovest delle isole Marianne sotto attacco statunitense e partecip\u00f2 alla disastrosa battaglia del Mare delle Filippine (19-20 giugno), avendo modo di prestare assistenza alla silurata. Con a bordo parte dei naufraghi, lo \"Isokaze\" ripieg\u00f2 in Giappone con le altre navi fino a Kure. \u00c8 molto probabile che, in porto, fu rapidamente dotato di ulteriori Type 96 da 25\u00a0mm direttamente sul ponte di coperta, in affusti singoli: quattro secondo una fonte, almeno sette per un'altra. L'implementazione di un radar Type 13 per i bersagli aerei (vincolato all'albero di maestra) \u00e8 certa, ma le fonti indicano genericamente che fu effettuata dopo il giugno 1944.\nL'8 luglio part\u00ec dalla citt\u00e0 assieme ad altri cacciatorpediniere, schermo difensivo per le navi da battaglia \"Kongo\", e per l'incrociatore \"Mogami\" che fecero scendere truppe a Okinawa per poi spostarsi a Manila e, infine, alle Lingga. Lo \"Isokaze\" e il resto della 17\u00aa Divisione furono rimandati indietro il 12 settembre, presero in carico la 2\u00aa Divisione corazzate (, ) e l'accompagnarono sino all'arcipelago, raggiunto il 4 ottobre. Qui si concentr\u00f2 l'intera 2\u00aa Flotta, cui era passata la 10\u00aa Squadriglia, in attesa della prossima offensiva statunitense, allo scopo di controbattere con un piano gi\u00e0 predisposto e distruggere cos\u00ec l'apparato anfibio avversario; il 18 ottobre, in base a notizie di incursioni preparatorie a Leyte nelle Filippine, la squadra si spost\u00f2 a Brunei per gli ultimi preparativi e ne salp\u00f2 il 22, dando inizio alla battaglia del Golfo di Leyte. Lo \"Isokaze\" sopravvisse al pericoloso passaggio dello Stretto di Palawan e all'attraversamento del Mare di Sibuyan sotto l'imperversare degli attacchi delle portaerei statunitensi. La mattina del 25 ottobre combatt\u00e9 quindi a est dell'isola di Samar contro una parte della Settima Flotta statunitense, in particolare collaborando con lo \"Yukikaze\" alla distruzione del cacciatorpediniere . I giapponesi in ultimo ripiegarono dalla zona dello scontro e, durante il viaggio per riguadagnare Brunei, lo \"Isokaze\" e lo \"Yukikaze\" furono gli unici cacciatorpediniere a rimanere con le superstiti grandi unit\u00e0 della 2\u00aa Flotta (gli altri o erano andati perduti o erano stati distaccati ai comandi nelle Filippine). Fatto rifornimento in navigazione dalla \"Nagato\", lo \"Isokaze\" incroci\u00f2 nel Mare di Sulu con i gregari e le corazzate tra il 9 e il 12 novembre, per dare supporto a distanza all'operazione TA, il concitato invio di convogli alla guarnigione di Leyte. Il 15 novembre la 17\u00aa Divisione fu trasferita agli ordini della 2\u00aa Squadriglia (sempre sottoposta alla 2\u00aa Flotta) e il giorno successivo salp\u00f2 assieme alle navi da battaglia \"Yamato\", \"Nagato\" e \"Kongo\" per tornare a Kure; a met\u00e0 del viaggio la \"Kongo\" e lo \"Urakaze\" furono per\u00f2 silurati da un sommergibile: lo \"Isokaze\" si precipit\u00f2 a fianco della corazzata in affondamento e ripesc\u00f2 novantuno naufraghi. Kure fu toccata il 24 e, il giorno dopo, la 17\u00aa Divisione segu\u00ec la \"Nagato\" a Yokosuka. Il 28 lo \"Isokaze\" e i gregari salparono per vigilare sulla nuova portaerei che doveva raggiungere il Mare interno di Seto; nuovamente un battello subacqueo statunitense col\u00f2 a picco la grande unit\u00e0 e i cacciatorpediniere poterono solo trarre in salvo i naufraghi. Il 31 dicembre la 17\u00aa Divisione tutta part\u00ec da Moji per scortare un convoglio diretto a Formosa.\n1945 e l'affondamento.\nIl convoglio arriv\u00f2 senza particolari problemi a destinazione ma, l'8 gennaio, lo \"Isokaze\" fu distaccato per accompagnare lo \"Hamakaze\", danneggiato da una collisione, all'ancoraggio di Mako. Rimase quindi a difesa della portaerei \"Ryuho\" da Kirun fino a Kure, raggiunta il 18 gennaio. Da allora rimase nel Mare interno di Seto dapprima per un raddobbo generale, poi in addestramento con il resto della divisione, divenendone anche ammiraglia. Solo una fonte parla, per questo periodo, dell'aggiunta di dieci cannoni Type 96 da 25\u00a0mm e di quattro mitragliatrici pesanti Type 93 da 13,2\u00a0mm, tutte armi su affusto individuale.\nQuesta routine si interruppe all'inizio di aprile, subito dopo il grande sbarco statunitense a Okinawa; la Marina imperiale organizz\u00f2 infatti una disperata sortita generale della molto indebolita 2\u00aa Flotta capeggiata dalla \"Yamato\": lo scopo dell'attacco era far arenare la corazzata e le navi che l'accompagnavano a Okinawa (l'incrociatore leggero e otto cacciatorpediniere, compreso l\"'Isokaze\" e il resto della 17\u00aa Divisione), in modo tale da appoggiare la guarnigione con i cannoni di bordo. Sembra anche che ulteriore obiettivo fosse attirare quanto pi\u00f9 possibile delle forze aeree imbarcate americane per sgombrare il campo a un pianificato, massiccio attacco kamikaze. La missione cominci\u00f2 il 6 aprile ma gi\u00e0 il 7 la squadra giapponese fu oggetto di reiterati attacchi dei velivoli imbarcati statunitensi. Lo \"Isokaze\" riusc\u00ec a superare le prime ondate di apparecchi nemici e tent\u00f2 di aiutare il conduttore di flottiglia, l'incrociatore \"Yahagi\" gi\u00e0 crivellato da bombe e siluri. Tuttavia, alla fine, fu quasi centrato da una grossa bomba verso prua; l'esplosione in acqua fu comunque sufficiente a mettere fuori uso il timone e schegge e mitragliamenti successivi uccisero venti membri dell'equipaggio. Il capitano Maeda, il capitano di vascello Kiichi Shintani comandante della 17\u00aa Divisione e altri 284 uomini (compresa una sessantina di feriti) furono raccolti dal pressoch\u00e9 indenne \"Yukikaze\" che, non potendo salvare lo \"Isokaze\", lo bersagli\u00f2 con le artiglierie di bordo. Il cacciatorpediniere sprofond\u00f2 150 miglia a sud-ovest di Nagasaki ().\nIl 25 maggio 1945 lo \"Isokaze\" fu depennato dalla lista del naviglio in servizio."}
{"id": "8450784", "revid": "1745361", "url": "https://it.wikipedia.org/wiki?curid=8450784", "title": "Championnat National 2013-2014", "text": "L'edizione 2013-2014 del Championnat National \u00e8 stato il 16\u00ba campionato di calcio francese di terza divisione nel formato attuale.\nStagione.\nIl DNCG ha stabilito che il Le Mans FC, retrocesso nella Ligue 2 2012-2013, \u00e8 stato retrocesso nella divisione Honneur per motivi finanziari. L'FC Rouen, che si \u00e8 classificato 5 \u00b0 nel Championnat National 2012-2013, \u00e8 stato retrocesso nella divisione Honneur a causa della contabilit\u00e0 del club e dei suoi debiti. Inoltre, CS Sedan Ardennes, retrocessa nella Ligue 2 2012-2013, \u00e8 stata retrocessa nel dilettante 2 Championnat de France a causa della sua liquidazione giudiziaria.\nLe squadre sono state sostituite dall'FC Bourg-P\u00e9ronnas che ha chiuso in 15\u00aa posizione, l'ES Uz\u00e8s Pont du Gard (16\u00b0) e il Paris FC (17\u00b0). Le tre squadre dovevano essere retrocesse nella Championnat National 2012-2013, poich\u00e9 il DNCG aveva in programma di cambiare il numero di squadre in questa divisione, ovvero da 20 a 18 squadre\nClassifica.\nVerdetti.\nNote:"}
{"id": "8450788", "revid": "1310927", "url": "https://it.wikipedia.org/wiki?curid=8450788", "title": "Ali Alipour", "text": "Carriera.\nClub.\nHa giocato nella massima serie iraniana.\nNazionale.\nNel 2018 ha esordito in nazionale."}
{"id": "8450792", "revid": "963244", "url": "https://it.wikipedia.org/wiki?curid=8450792", "title": "Cavalieri Ospitalieri", "text": ""}
{"id": "8450797", "revid": "599013", "url": "https://it.wikipedia.org/wiki?curid=8450797", "title": "Lambros Papakostas", "text": ""}
{"id": "8450799", "revid": "123908423", "url": "https://it.wikipedia.org/wiki?curid=8450799", "title": "Amatsukaze", "text": "L' \u00e8 stato un cacciatorpediniere della Marina imperiale giapponese, decima unit\u00e0 della classe Kagero. Fu varato nell'ottobre 1939 dal cantiere navale di Maizuru.\nAppartenente alla 16\u00aa Divisione, conobbe un'intensa vita operativa nella prima met\u00e0 della guerra nel Pacifico: appoggi\u00f2 gli sbarchi nelle Filippine meridionali e nelle Indie orientali olandesi, partecip\u00f2 alla battaglia del Mare di Giava (27 febbraio 1942), alla battaglia delle Midway (4-6 giugno) e a quasi tutta la campagna di Guadalcanal; in particolare, durante quest'ultima, fu a fianco della portaerei nel momento della sua perdita e combatt\u00e9 con notevoli risultati nella battaglia notturna del 12-13 novembre, pur rimanendo danneggiato. Rimesso a nuovo, dal 1943 fu incaricato quasi sempre di scortare convogli per l'Impero giapponese, specie dalle isole Palau alle piazzeforti nipponiche in Nuova Guinea, o di difendere gli spostamenti della flotta da battaglia. Nel gennaio 1944 fu spezzato in due da un siluro del sommergibile e la met\u00e0 posteriore fu fortunosamente recuperata, dotata di una prua posticcia e assegnata a Singapore, da dove il cacciatorpediniere amputato riprese a operare a fine anno nella difesa del traffico marittimo. Fu gravemente danneggiato il 6 aprile 1945 mentre navigava da Hong Kong verso il Giappone e si incagli\u00f2 alle porte di Amoy: gli sforzi per salvarlo furono vani e il 10 aprile fu fatto esplodere dove si era arenato.\nCaratteristiche.\nL\"'Amatsukaze\" presentava una lunghezza fuori tutto di 118,41 metri, una larghezza massima di 10,82 metri e un pescaggio di 3,76 metri, per un dislocamento a pieno carico di tonnellate. L'apparato motore era formato da tre caldaie Kampon, due turbine a ingranaggi a vapore Kampon, due alberi motore con elica: erano erogati \u00a0shp, sufficienti per una velocit\u00e0 massima di 35 nodi (66,5\u00a0km/h); l'autonomia massima era di miglia nautiche alla velocit\u00e0 di crociera di 18 nodi (circa chilometri a 34,2\u00a0km/h). L'armamento era articolato su sei cannoni Type 3 da 127\u00a0mm da 50 calibri (L/50), distribuiti in tre torrette binate (una a prua, due sovrapposte a poppa); otto tubi lanciasiluri da 610\u00a0mm raggruppati in due impianti Type 92 (uno tra i fumaioli, uno a mezzanave) che usavano il siluro Type 93, presente in numero di sedici; due coppie di cannoni contraerei Type 96 da 25\u00a0mm L/60 e due lanciatori Type 94 per bombe di profondit\u00e0, conservate in numero di sedici. Infine erano stati forniti un sonar Type 93 e due paramine. All'entrata in servizio l'equipaggio era formato da 240 uomini.\nImpiego operativo.\nCostruzione.\nIl cacciatorpediniere \"Amatsukaze\" fu ordinato nell'anno fiscale edito dal governo giapponese nel 1937. La sua chiglia fu impostata nel cantiere navale dell'arsenale di Maizuru il 14 febbraio 1939 e il varo avvenne il 19 ottobre dello stesso anno; fu completato il 26 ottobre 1940. La nave form\u00f2 con i gemelli \"Yukikaze\", \"Tokitsukaze\" e \"Hatsukaze\" la 16\u00aa Divisione cacciatorpediniere, posta alle dipendenze della 2\u00aa Squadriglia della 2\u00aa Flotta.\n1941-1942.\nPassato al comando del capitano di fregata Tameichi Hara, l\"Amatsukaze\" part\u00ec con la divisione d'appartenenza e il resto della squadriglia dallo Stretto di Terashima per arrivare, il 1\u00ba dicembre, alle isole Palau, uno dei punti di partenza per le imminenti operazioni militari contro gli occidentali. Il 6, infatti, segu\u00ec la divisione verso le Filippine meridionali, obiettivo della squadra nella quale erano inseriti, e fino al 15 rimase a fianco della portaerei , i cui velivoli bombardarono varie localit\u00e0. Il 20 dicembre fu quindi presente alla facile occupazione di Davao, pur subendo un morto tra l'equipaggio, e rimase nella rada in pattugliamento per alcuni giorni. La squadra giapponese si riorganizz\u00f2 per appoggiare le operazioni nel settore a est dell'isola del Borneo, nelle Indie orientali olandesi: l\"Amatsukaze\" support\u00f2 pertanto, con i gregari, i successivi attacchi anfibi a Manado (11 gennaio 1942), a Kendari (14 gennaio), ad Ambon (31 gennaio) e infine a Timor (20 febbraio), i cui principali centri furono occupati in pochi giorni. Da qui l\"Amatsukaze\" e il resto della divisione si unirono al convoglio orientale per l'occupazione di Giava e, il 27 febbraio, prese parte alla battaglia del Mare di Giava, pur senza cogliere particolari successi. Al contrario, il 1\u00ba marzo si rese protagonista della cattura della nave ospedale \"Op ten Noort\": il comandante della 2\u00aa Squadriglia, contrammiraglio Raiz\u014d Tanaka, ordin\u00f2 all\"Amatsukaze\" di condurla a Bandjermasin; fu in seguito incorporata nella Marina imperiale. Conclusa vittoriosamente la campagna, l\"'Amatsukaze\" per quasi tutto il resto del mese stazion\u00f2 nelle acque del Mare di Giava, impegnato in pattugliamenti antisommergibile. Affond\u00f2 sicuramente un battello avversario, sebbene sussistano dubbi se fosse lo statunitense o un'unit\u00e0 olandese. Il 31 marzo si un\u00ec alla formazione creata per occupare l'Isola di Natale, missione coronata da un facile successo eccetto che per il siluramento dell'incrociatore leggero ; l\"Amatsukaze\" lo scort\u00f2 sino alla baia di Bantam (Giava), quindi prosegu\u00ec per Makassar, dove rimase per manutenzione. Ripart\u00ec il 25 aprile e arriv\u00f2 il 3 maggio a Kure, ove si ormeggi\u00f2 per un raddobbo completo. Il 21 maggio l\"Amatsukaze\" e tutte le altre navi della 2\u00aa Squadriglia salparono alla volta di Saipan, dove assunsero la difesa del convoglio d'invasione per l'atollo di Midway; la grande operazione, comunque, si concluse con una decisa sconfitta giapponese e il cacciatorpediniere rientr\u00f2 in Giappone con i gregari. Il 14 luglio la 16\u00aa Divisione pass\u00f2 alle dipendenze della 10\u00aa Squadriglia, a sua volta sotto il controllo della 3\u00aa Flotta \u2013 la nuova squadra di portaerei da battaglia, sempre al comando del viceammiraglio Ch\u016bichi Nagumo.\nIl 16 agosto l\"'Amatsukaze\" salp\u00f2 con il resto della 3\u00aa Flotta verso la base atollina di Truk, nel quadro dei pi\u00f9 vasti movimenti della Flotta Combinata per rispondere allo sbarco statunitense a Guadalcanal. Fu assegnato con il \"Tokitsukaze\" e l'incrociatore pesante alla difesa ravvicinata della portaerei \"Ryujo\" distaccata dal viceammiraglio Nagumo in funzione di picchetto avanzato. Nel corso della battaglia delle Salomone Orientali (23-25 agosto) questa disposizione si rivel\u00f2 fatale per la portaerei, oggetto di un ben coordinato attacco dell'aeronautica imbarcata statunitense. I due cacciatorpediniere non riuscirono a proteggerla e poterono solo trarre in salvo i naufraghi; l\"Amatsukaze\" recuper\u00f2 inoltre due piloti di un bombardiere appartenente alla \"Zuikaku\". Per tutto il mese di settembre oper\u00f2 da Truk, partecipando alle regolari uscite in forze della flotta da battaglia nelle acque a nord delle isole Salomone; il 12 e 13 ottobre esplor\u00f2 con lo \"Yukikaze\" anche l'isola Ndeni, appurando che gli statunitensi non vi avevano stabilito alcuna stazione per idrovolanti (come sospettato). Rientrati a Truk, l\"Amatsukaze\" e il gregario si riunirono alla 15\u00aa Divisione e seguirono la sortita della Flotta Combinata per la battaglia delle isole Santa Cruz, durante la quale fecero parte dello schermo difensivo delle portaerei del viceammiraglio Nagumo. A inizio novembre fu assegnato alla formazione del viceammiraglio Hiroaki Abe, distaccata dalla 2\u00aa Flotta per bombardare nella notte del 12-13 novembre con due navi da battaglia veloci (, ) l'aeroporto Henderson. In realt\u00e0 Abe s'imbatt\u00e9 nel Task Group 67 nell'ultimo tratto di mare prima di arrivare al suo obiettivo e le due squadre persero ogni coordinazione della notte illune; nella confusione del combattimento il capitano Hara guid\u00f2 con abilit\u00e0 l\"Amatsukaze\" e col\u00f2 a picco con i siluri il cacciatorpediniere ma, poco dopo, ordin\u00f2 di accendere il proiettore per orientarsi e/o trovare un altro bersaglio: il cacciatorpediniere fu immediatamente localizzato dall'incrociatore leggero che, con i suoi pezzi a tiro rapido, fracass\u00f2 i sistemi idraulici, ridusse al silenzio le torrette e blocc\u00f2 i comandi del timone. Hara riusc\u00ec a disimpegnarsi e, usando i comandi manuali, ripieg\u00f2 in direzione di Truk pur con quarantatr\u00e9 morti tra l'equipaggio. Alla base l\"Amatsukaze\" fu riparato il necessario per poter proseguire fino a Kure, raggiunta il 1\u00ba dicembre: rimase in riparazione per diverse settimane. I tecnici dell'arsenale, inoltre, sostituirono gli impianti binati di cannoni Type 96 da 25\u00a0mm con due installazioni triple; una coppia di Type 96 fu invece aggiunta davanti alla torre di comando, su una piattaforma appositamente costruita.\n1943.\nIl 10 gennaio 1943 il capitano Hara cedette il comando al capitano di fregata Masao Tanaka che, il 5 febbraio, salp\u00f2 di scorta all'incrociatore pesante \"Suzuya\" fino a Truk, toccata il 10. Tra il 15 e il 17, assieme all\"Urakaze\", trasfer\u00ec personale dell'aeronautica di Marina a Wewak e poi aiut\u00f2 l'unit\u00e0 sorella a trainare lo \"Harusame\", gravemente colpito da un sommergibile statunitense ma che riuscirono a riportare il 23 a Truk. A cavallo tra marzo e aprile accompagn\u00f2 un convoglio dalla base alle Palau, ripartendo il 6 assieme a un cacciasommergibili per scortare tre navi trasporto truppe (con a bordo parte della 20\u00aa Divisione fanteria) sino alla baia Hansa, tra Wewak e Madang. Un trasporto fu affondato nella baia da un attacco aereo, ma la missione riusc\u00ec e l\"Amatsukaze\" segu\u00ec i superstiti trasporti alle Palau: dal 26 aprile al 17 maggio l\"Amatsukaze\", l\"Urakaze\" e poche altre unit\u00e0 leggere vigilarono su due altri convogli che diressero a Wewak, vi scaricarono truppe e rifornimenti e rientrarono alle Palau. I due cacciatorpediniere espletarono altre missioni di difesa al trasferimento via mare di truppe nei periodi 23 maggio-3 giugno (baia Hansa), 5-15 giugno (Wewak), 21 giugno-2 luglio (baia Hansa) e 5-17 luglio (Wewak), solitamente affiancati da un paio di unit\u00e0 leggere. Il 19 salparono dalle Palau e accompagnarono un convoglio a Truk, dove passarono alla difesa di un altro gruppo di mercantili diretto a Kure, dove tutte le navi si fermarono il 1\u00ba agosto; l\"Amatsukaze\" fu sottoposto a revisione. In questa occasione, all'albero tripode dietro la torre di comando, fu assicurata una piattaforma per ospitare un radar Type 22 per bersagli navali; l'albero stesso fu rinforzato e alla base fu costruita una piccola camera per gli operatori.\nL\"Amatsukaze\" rimesso a nuovo si un\u00ec allo \"Hatsukaze\" per scortare la nave da battaglia sino a Truk, che fu raggiunta il 23 agosto, nel quadro di un vasto ridispiegamento della Flotta Combinata deciso dall'ammiraglio Mineichi K\u014dga. Il 18 settembre l\"Amatsukaze\" segu\u00ec il resto della flotta verso l'atollo di Eniwetok in risposta a diverse incursioni aeronavali della Quinta Flotta statunitense; tuttavia i giapponesi non arrivarono in tempo e il 25 erano di nuovo a Truk. Una seconda sortita in forze della Flotta Combinata a Eniwetok vide invece l\"Amatsukaze\" nello schermo difensivo del gruppo di rifornimento, che rimase in mare dal 21 al 27 ottobre: di nuovo non fu alcun combattimento. Il 2 novembre salp\u00f2 con rotta Rabaul, per recarvi nuovi equipaggi per le unit\u00e0 aeree, ma la missione fu ritardata dal soccorso prestato a una petroliera silurata fuori dall'atollo. Per il resto del mese continu\u00f2 un'attivit\u00e0 di scorta a convogli da e per Truk, operando dalla base, e il 12 il comandante Tanaka ebbe la promozione a capitano di vascello. Il 7 dicembre lasci\u00f2 l'atollo per proteggere la portaerei e una petroliera nel viaggio fino a Yokosuka, completato senza incidenti il 14. In porto l\"Amatsukaze\" pot\u00e9 essere revisionato. Non \u00e8 chiaro quando il cacciatorpediniere divenne la nuova ammiraglia della 16\u00aa Divisione, sebbene sia confermato che gi\u00e0 ricoprisse questo ruolo sullo scorcio del 1943-inizio del 1944.\n1944.\nL'11 gennaio 1944 l\"Amatsukaze\", lo \"Yukikaze\" e la portaerei \"Chitose\" salparono da Moji di scorta a un importante convoglio diretto a Singapore. La prima parte del viaggio fu tranquilla, fu fatta una breve tappa all'isola di Formosa e poi le navi puntarono verso sud-ovest. Al crepuscolo del 16 gennaio le vedette dell\"Amatsukaze\" scorsero di prua una sagoma sull'acqua mentre il convoglio si trovava a nord delle isole Spratly: si trattava del sommergibile che da ore stava pedinando il convoglio, navigando in superficie, e che non aveva notato il cacciatorpediniere. Il capitano Tanaka ordin\u00f2 di caricare il battello alla massima velocit\u00e0 e, arrivato a tiro, fece aprire il fuoco alle 19:49. Il \"Redfin\" fu colto alla sprovvista ma rilasci\u00f2 con prontezza quattro siluri dai tubi poppieri; uno centr\u00f2 l\"Amatsukaze\" a mezzanave e lo scoppio innesc\u00f2 i siluri dell'unit\u00e0 pronti nella bancata di lanciatori anteriore: un'esplosione fragorosa spezz\u00f2 in due l\"Amatsukaze\", ottanta uomini morirono sul colpo (incluso il capitano di vascello Bunji Furuwaka, comandante della 16\u00aa Divisione cacciatorpediniere) e tutta la parte davanti al secondo fumaiolo and\u00f2 a fondo. Il \"Redfin\" ritenne di aver fatto centro con tutti gli ordigni e di aver distrutto la nave; anche gli equipaggi del convoglio pensarono che l\"Amatsukaze\" fosse andato perduto e non si attardarono oltre. Incredibilmente quel che rimaneva del vascello rimase a galla e il capitano Tanaka, salvatosi in qualche modo, cerc\u00f2 di riorganizzare l'equipaggio superstite e di mantenere in superficie il cacciatorpediniere mozzo che and\u00f2 alla deriva. L\"Amatsukaze\" fu ritrovato per caso il 22 gennaio da un aereo di pattuglia e, infine, fu soccorso dal vecchio cacciatorpediniere \"Asagao\" che lo train\u00f2 sino a Capo Saint Jacques in Indocina (30 gennaio). Rimase qui per mesi, sottoposto a interventi provvisori con le scarse risorse locali: un lungo periodo durante il quale gli uomini ebbero anche notizia che, il 31 marzo, la 16\u00aa Divisione era stata sciolta e che l\"'Amatsukaze\" era stato trasferito alle dirette dipendenze della 1\u00aa Flotta di spedizione del sud, una delle componenti della Flotta dell'Area sud-occidentale. Affidato al comando del capitano di vascello Yoshizo Hanebe, il 15 settembre riusc\u00ec ad arrivare a Singapore, nei cui cantieri fu finalmente ricostruito compiutamente. Sullo scafo, pareggiato all'altezza del fumaiolo secondario, fu applicata una solida prua posticcia e schiacciata; nel poco spazio cos\u00ec delimitato fu costruito un piccolo ponte di comando provvisorio. Coerentemente la torretta sopraelevata con pezzi da 127\u00a0mm non fu rimossa per incrementare la contraerea, unico caso nell'intera classe Kagero.\n1945 e l'affondamento.\nCos\u00ec ricostruito, l\"'Amatsukaze\" oper\u00f2 da Singapore nelle settimane successive nei servizi di protezione dei convogli; pass\u00f2 al comando del tenente di vascello Tomoyuki Morita il 15 febbraio 1945. Pure nello stato particolare in cui si trovava, le fonti menzionano per il cacciatorpediniere tutti gli interventi tipici per la classe a questo punto della guerra \u2013 rimozione dei paramine, aggiunta di due lanciatori per bombe di profondit\u00e0, aumento di tali ordigni a trentasei. Circa la contraerea, una sola fonte indica l'aggiunta di quattordici Type 96 da 25\u00a0mm e di quattro mitragliatrici pesanti Type 93 da 13,2\u00a0mm (tutte armi su affusto singolo), sebbene sembri improbabile.\nIl 19 marzo salp\u00f2 da Singapore il convoglio HI-88J, l'ultimo che avrebbe percorso la rotta verso il Giappone; lo schermo difensivo fu costituito dall\"Amatsukaze\" e da sette \"kaibokan\". La prima tappa era Yulin nel Guangdong, ma le perdite furono tanto gravi nella traversata che, nella citt\u00e0 cinese, il convoglio fu sciolto il 30 marzo: durante un'incursione statunitense l\"Amatsukaze\" riusc\u00ec ad abbattere un bimotore North American B-25 Mitchell. Ebbe quindi ordine di raggiungere le acque metropolitane giapponesi con i kaibokan superstiti. Il 2 aprile le unit\u00e0 arrivarono a Hong Kong che, il giorno dopo, fu bombardata da cinquanta velivoli americani e la rimase danneggiata. Il 4 aprile fu perci\u00f2 lasciata in porto mentre l\"Amatsukaze\" e le altre unit\u00e0 salpavano aggregati a due mercantili. La piccola formazione fu presto avvistata e gi\u00e0 il giorno successivo fu attaccata da bombardieri; i mercantili furono colati a picco e un cacciasommergibili ne riport\u00f2 a Hong Kong i naufragi, ma il resto delle navi prosegu\u00ec il viaggio. Nella tarda mattinata del 6 aprile ventiquattro B-25 piombarono sulla squadra a sud di Amoy; numerosi ordigni giunsero a segno, due kaibokan saltarono in aria e tre bombe centrarono l\"Amatsukaze\" demolendone la sala macchine ausiliaria, la sala radio e il quadrato ufficiali e provocando quarantacinque morti. Diversi razzi danneggiarono inoltre i cannoni da 127\u00a0mm e il ponte di coperta collass\u00f2 in gran parte. Il cacciatorpediniere si difese accanitamente e abbatt\u00e9 tre B-25 ma presto le macchine si fermarono e and\u00f2 alla deriva, divorato dalle fiamme; le correnti lo trascinarono dinanzi la frastagliata costa di Amoy e alle 21:00 circa l\"Amatsukaze\" s'incagli\u00f2 sulle secche all'ingresso meridionale del porto. Il tenente di vascello Morita riusc\u00ec a richiedere aiuti dalla locale base giapponese e poi, dinanzi al peggiorare delle condizioni climatiche, fece alleggerire la nave per controbattere l'allagamento incipiente: la sera dell'8 aprile una forte tempesta disincagli\u00f2 l\"Amatsukaze\" che, anche grazie all'aiuto di navi appartenenti all'Esercito imperiale, riusc\u00ec ad arenarsi pi\u00f9 vicino ad Amoy (); la tempesta imped\u00ec tuttavia di salvare il cacciatorpediniere e le sale macchine furono in ultimo inondate. Il 10 aprile l\"Amatsukaze\", peraltro in uno stato deplorevole, fu ritenuto irrecuperabile e fu fatto saltare in aria dove si trovava. Quel che rimaneva del relitto fu utilizzato per far impratichire gli equipaggi novizi dei bombardieri.\nIl 10 agosto 1945 l\"'Amatsukaze\" fu depennato dai ruoli della Marina imperiale."}
{"id": "8450802", "revid": "1334308", "url": "https://it.wikipedia.org/wiki?curid=8450802", "title": "Arturo Galansino", "text": " \u00c8 curatore di mostre di livello internazionale e autore di saggi e articoli. Da marzo 2015 \u00e8 il Direttore Generale della Fondazione Palazzo Strozzi di Firenze.\nFormazione.\nNel 2002 consegue la Laurea in Lettere Moderne presso l'Universit\u00e0 degli Studi di Milano. La tesi, sotto la direzione di Giovanni Agosti, approfondisce la fortuna critica di Caravaggio nel XX secolo, in modo particolare la retrospettiva curata da Roberto Longhi \"Caravaggio e i caravaggeschi\" del 1951 e il \"Dossier Caravage\" di Andr\u00e9 Berne-Joffroy. A seguito di questa ricerca, pubblica un saggio sulla rivista \"Prospettiva\" e la traduzione italiana del \"Dossier Caravage\" di Berne-Joffroy.\nTra il 2003 e il 2007 ottiene il dottorato di ricerca in Storia dell'Arte e della Critica presso l'Universit\u00e0 degli Studi di Torino, sotto la guida di Giovanni Romano. La sua ricerca dottorale \u00e8 incentrata sulla figura di Giovanni Previtali e sulla storia della critica d'arte italiana della seconda met\u00e0 del XX secolo. Gli esiti delle sue ricerche vengono pubblicati su un'uscita monografica della rivista \"Prospettiva\".\nTra il 2006 e il 2007 \u00e8 ricercatore presso l'INHA (Institut national d'histoire de l'art) di Parigi sotto la direzione di Fr\u00e9d\u00e9ric Cousini\u00e9 e la guida di Michel Laclotte, studiando la riscoperta dei \"Peintres de la r\u00e9alit\u00e9\" (pittori della realt\u00e0), analizzando le mostre curate da Paul Jamot e Charles Sterling (\"Peintres de la R\u00e9alit\u00e9\", Orangerie, Parigi, 1934) e da Roberto Longhi (\"Pittori della realt\u00e0\", Palazzo Reale, Milano, 1953). \nEsperienze internazionali.\nNel 2008 Arturo Galansino entra nel team curatoriale del Museo del Louvre. Partecipa alla realizzazione della mostra \"Mantegna\" (2008, curata da Dominique Thi\u00e9baut e Giovanni Agosti) e \"Titien, Tintoret, V\u00e9ron\u00e8se... Rivalit\u00e9s \u00e0 Venise\" (2009, curata da Jean Habert e Vincent Delieuvin).\nNel 2010 diventa assistente curatore alla National Gallery di Londra e lavora ad alcune importanti mostre:\nTra il 2013 e il 2015 \u00e8 curatore presso la Royal Academy of Arts di Londra. Cura le mostre: \nArturo Galansino ha successivamente curato altre mostre in ambito internazionale:\nDal 2018 \u00e8 membro del comitato scientifico della Fondazione Ferrero di Alba.\nFondazione Palazzo Strozzi.\nNel 2014 la Fondazione Palazzo Strozzi inizia una ricerca internazionale per trovare un nuovo Direttore Generale. Il 26 novembre 2014 la Fondazione annuncia il cambio di direzione con Arturo Galansino, che avviene il 15 marzo 2015. La sua direzione \u00e8 marcata da una programmazione fortemente contemporanea, con importanti progetti monografici proposti con un linguaggio accessibile e incentrati su temi attuali. Parallelamente, sono organizzate grandi mostre dedicate all'arte moderna e del Rinascimento, prodotte e organizzate in collaborazione con prestigiose istituzioni italiane e internazionali tra le quali i Musei del Bargello di Firenze, la Tate Modern di Londra e la Fondazione Solomon R. Guggenheim di New York.\nSegno distintivo della sua direzione \u00e8 un nuovo dialogo tra le opere di artisti contemporanei e l'architettura rinascimentale del palazzo, di cui sono un esempio le installazioni site specific \"Reframe\" di Ai Weiwei (2016), \"The Florence Experiment\" di Carsten H\u00f6ller (2018), \"Thermodynamic Constellation\" di Tom\u00e1s Saraceno (2020), \"La ferita\" di JR (2021)."}
{"id": "8450809", "revid": "1402222", "url": "https://it.wikipedia.org/wiki?curid=8450809", "title": "Ministeri della Romania", "text": "Questo elenco comprende i ministeri della Romania, suddivisi per ambito d'attivit\u00e0, istituiti dal Governo della Romania a partire dal 1989.\nMinisteri della Romania dal 1989.\nL'elenco comprende esclusivamente le strutture ministeriali e non sono inclusi incarichi conferiti in qualit\u00e0 di ministro di stato o di ministro delegato.\nIn grassetto i ministeri attualmente attivi."}
{"id": "8450814", "revid": "1402222", "url": "https://it.wikipedia.org/wiki?curid=8450814", "title": "Ministero (Romania)", "text": "Un ministero, in Romania, \u00e8 un organo della pubblica amministrazione, subordinato al Governo, incaricato della realizzazione della politica governativa in specifiche aree di competenza.\nA capo dei ministeri vi sono i ministri che, secondo l'art. 102 della Costituzione della Romania, compongono il Governo insieme al primo ministro.\nDescrizione.\nStruttura.\nI ministeri sono organizzati in subordine al Governo. La legge 90/2001 li definisce \u00abOrgani specializzati della pubblica amministrazione centrale che realizzano la politica governativa nei loro domini d'attivit\u00e0\u00bb. Ruolo, funzioni, attribuzioni e struttura organizzativa possono variare e vengono stabiliti tramite decisione del Governo. La creazione o la soppressione dei ministeri pu\u00f2 essere richiesta dal primo ministro tramite ristrutturazione del Governo. Questo pu\u00f2 anche disporre modifiche all'organizzazione e al funzionamento dei ministeri, deliberando il trasferimento di determinate competenze ad altri ministeri o ad agenzie in suo diretto subordine.\nEnti e agenzie specializzati dipendenti dai ministeri possono essere istituiti sentito il parere della Corte dei conti. I loro compiti vengono stabiliti da un regolamento interno approvato dal ministro. I ministeri possono costituire anche servizi pubblici operanti in specifiche unit\u00e0 amministrative territoriali o, in base a determinate attribuzioni che per loro natura li rendano necessari, dipartimenti con sede all'estero. Nomina e revoca dei direttori degli organi subordinati ai ministeri sono disposte dai singoli ministri. Nel caso di servizi pubblici decentrati che rispondono ai ministeri, per la nomina e la revoca dei quadri dirigenziali \u00e8 necessario anche il parere del prefetto del distretto interessato.\nOgni ministero \u00e8 guidato da un ministro, che dispone di un gabinetto proprio, e che rappresenta il proprio ministero nei rapporti con le altre istituzioni pubbliche, i cittadini e le autorit\u00e0 giudiziarie. I ministri fanno parte del Governo e sono coordinati dal primo ministro.\nOgni ministro pu\u00f2 essere coadiuvato da uno o pi\u00f9 segretari di Stato, che esercitano le attribuzioni loro delegate. Nel caso di impossibilit\u00e0 di esercitare alcune attribuzioni, i singoli ministri possono delegare uno dei loro segretari di Stato, informando il primo ministro. Nel quadro di ministeri, istituzioni pubbliche e organi specializzati, se ritenuto necessario, \u00e8 possibile ricorrere anche alla carica del sottosegretario di Stato.\nTra gli altri uffici ministeriali vi \u00e8 anche il segretario generale, che \u00e8 un funzionario pubblico in carriera nominato tramite concorso o esame, che assicura la stabilit\u00e0 e la continuit\u00e0 del funzionamento del ministero, nonch\u00e9 la realizzazione dei legami funzionali tra le strutture ministeriali. Ogni ministero dispone di un collegio consultivo che si riunisce su richiesta del ministro per discutere di problemi riguardanti l'attivit\u00e0 interna.\nFunzioni.\nNel quadro dei dicasteri che presiedono, i ministri hanno i seguenti compiti:\nI ministri partecipano alle sedute di Governo e rappresentano l'esecutivo nei rapporti con il Parlamento. Le camere, infatti, possono ricorrere ad interrogazioni e interpellanze rivolte ai membri del Governo per ottenere precisazioni o spiegazioni. Deputati e senatori hanno il diritto di chiedere informazioni o documenti ai ministri e questi hanno l'obbligo di fornirle tramite l'intermediazione dei presidenti delle due camere. I ministri hanno accesso ai lavori del Parlamento e, se espressamente richiesto dalle camere, la loro presenza in aula \u00e8 obbligatoria. Il primo ministro in sua sostituzione pu\u00f2 indicare un altro ministro per rispondere a interrogazioni e interpellanze parlamentari.\nGli atti emanati dal Governo vengono firmati dal primo ministro e dai ministri che per campo di competenza hanno l'obbligo di applicarli.\nNomina e revoca dei ministri.\nI ministri vengono proposti dal primo ministro, che riceve l'incarico di formare il Governo da parte del Presidente della Romania. Il candidato a primo ministro, quindi, chiede al Parlamento riunito in seduta congiunta l'approvazione del programma e della lista dei ministri da lui scelti. Ottenuto il voto d'investitura parlamentare, la nomina dei ministri proposti dal premier viene realizzata dal Presidente della Romania. Possono essere nominati ministri cittadini rumeni che godono del diritto di voto, che non hanno subito condanne per reati costituenti fatto penale e che non si trovino in una situazione di incompatibilit\u00e0.\nIn seno al Governo il primo ministro pu\u00f2 indicare alcuni ministri con il titolo di \"ministro di Stato\". Il loro ruolo, sotto la diretta supervisione del primo ministro, \u00e8 quello di coordinare le azioni necessarie per la realizzazione degli obiettivi di un determinato campo d'attivit\u00e0 del programma di Governo. Per tale motivo collaborano con altri ministeri, che rispondono dell'attuazione del programma nei rispettivi campi. Un ulteriore tipologia \u00e8 quella del ministro delegato che, pur senza essere a capo di una struttura con rango ministeriale, \u00e8 responsabile di speciali compiti affidati direttamente dal primo ministro. Il primo ministro ha anche la possibilit\u00e0 di designare ministri senza portafoglio.\nIl mandato ministeriale si esaurisce alla convalida del risultato delle successive elezioni parlamentari, nonch\u00e9 in caso di dimissioni o sfiducia del Governo. Il ruolo decade anche nei casi in cui l'intero gabinetto sia obbligato alle dimissioni per perdita del diritto di voto, stato di incompatibilit\u00e0 o morte del primo ministro. Individualmente la funzione di ministro si interrompe in seguito a dimissioni, revoca, perdita del diritto di voto, situazioni di incompatibilit\u00e0 o morte. Il primo ministro pu\u00f2 proporre al Presidente della Romania nomina e revoca individuale dei suoi ministri. Nel caso in cui le proposte di rimpasto formulate dal premier modifichino la struttura del Governo o la sua composizione politica, questi ha l'obbligo di presentarsi in Parlamento per la fiducia.\nQualora una posizione di ministro dovesse essere vacante o il titolare temporaneamente impossibilitato ad esercitarla, questa pu\u00f2 essere rivestita ad interim da un altro ministro per un periodo massimo di 45 giorni, fino all'indicazione di un nuovo membro. La proposta viene fatta dal primo ministro e la nomina finalizzata dal Presidente della Romania.\nIl Presidente della Romania e il Parlamento, inoltre, sono gli unici organi autorizzati a chiedere l'avvio di procedure penali contro i membri del Governo per fatti commessi nell'esercizio dell'ufficio ministeriale. In tal caso il Presidente della Romania pu\u00f2 anche disporre la sospensione dei ministri indagati. Il tribunale competente \u00e8 quello dell'Alta corte di cassazione e giustizia.\nMinisteri della Romania.\nI ministeri istituiti dall'attuale Governo al 25 novembre 2021 sono:\nPer l'elenco storico dei ministeri e delle precedenti denominazioni vedi Ministeri della Romania."}
{"id": "8450817", "revid": "1873126", "url": "https://it.wikipedia.org/wiki?curid=8450817", "title": "Filippo Franchi", "text": "Biografia.\nNacque tra il 1420 e il 1430 da Andrea di ser Nuto a Perugia, dove probabilmente studi\u00f2 presso la locale universit\u00e0 sotto la guida di Baldo Bartolini.\nNel 1435 si laure\u00f2 in giurisprudenza \"in utroque iure\". Si spos\u00f2 con Antonia Crispolti, esponente di una nota famiglia cittadina, e inizi\u00f2 a insegnare presso l'Universit\u00e0 di Perugia diritto canonico, diventando poi lettore delle \"Decretali\".\nNel 1460-1461 si trasfer\u00ec all'Universit\u00e0 di Pavia divenendo professore ordinario, chiamato da Francesco Sforza che intendeva aumentare il prestigio dell'universit\u00e0 pavese. Si trasfer\u00ec entro il 1466-1467 all'Universit\u00e0 di Ferrara. Malgrado avesse sub\u00ecto varie pressioni per farlo ritornare in patria, rimase a Ferrara fino al 1469-70.\nPubblic\u00f2 le sue prime opera nel 1471 a Perugia, dove mor\u00ec nello stesso anno. Il suo prestigio come giurista \u00e8 testimoniato dal fatto che i suoi scritti furono pubblicati per tutta al fine del secolo e anche nel successivo."}
{"id": "8450826", "revid": "73843", "url": "https://it.wikipedia.org/wiki?curid=8450826", "title": "Labros Papakostas", "text": ""}
{"id": "8450831", "revid": "1185701", "url": "https://it.wikipedia.org/wiki?curid=8450831", "title": "Vuelta a Espa\u00f1a 1948", "text": "La Vuelta a Espa\u00f1a 1948, ottava edizione della corsa, si \u00e8 svolta in venti tappe, dal 13 giugno al 4 luglio 1948, per un percorso totale di 4090\u00a0km. La vittoria fu appannaggio dello spagnolo Bernardo Ruiz, che complet\u00f2 il percorso in 155h06'30\", precedendo i connazionali Emilio Rodr\u00edguez e Bernardo Cap\u00f3."}
{"id": "8450834", "revid": "1345932", "url": "https://it.wikipedia.org/wiki?curid=8450834", "title": "Ghiacciaio Wales", "text": "Il ghiacciaio Wales \u00e8 un piccolo ghiacciaio alpino situato nella zona orientale dei colli Kukri, nella regione centro-occidentale della Dipendenza di Ross, in Antartide. Il ghiacciaio, il cui punto pi\u00f9 alto si trova a circa , si trova poco a ovest del monte Barnes, sulla costa di Scott, dove fluisce verso nord, in direzione della valle di Taylor, formando una sella con il ghiacciaio Double Curtain e scorrendo lungo parte del versante occidentale del suddetto monte.\nStoria.\nIl ghiacciaio Wales \u00e8 stato cos\u00ec battezzato dai membri della spedizione Terra Nova, condotta dal 1910 al 1913 e comandata dal capitano Robert Falcon Scott, in omaggio al Galles."}
{"id": "8450835", "revid": "1345932", "url": "https://it.wikipedia.org/wiki?curid=8450835", "title": "Ghiacciaio Double Curtain", "text": "Il ghiacciaio Double Curtain \u00e8 un piccolo ghiacciaio alpino situato nella zona orientale dei colli Kukri, nella regione centro-occidentale della Dipendenza di Ross, in Antartide. Il ghiacciaio, il cui punto pi\u00f9 alto si trova a circa , si trova poco a ovest del monte Barnes, sulla costa di Scott, dove fluisce verso sud formando una sella con il ghiacciaio Wales e scorrendo lungo il versante occidentale del suddetto monte fino a discendere nella baia New Harbor, molto vicino al termina del ghiacciaio Ferrar.\nStoria.\nIl ghiacciaio Von Wales \u00e8 stato cos\u00ec battezzato dai membri della spedizione Terra Nova, condotta dal 1910 al 1913 e comandata dal capitano Robert Falcon Scott, in virt\u00f9 della sua forma (\"double curtain\" in inglese significa letteralmente \"tenda doppia\")."}
{"id": "8450837", "revid": "643662", "url": "https://it.wikipedia.org/wiki?curid=8450837", "title": "Poldl Hofmann", "text": ""}
{"id": "8450842", "revid": "363629", "url": "https://it.wikipedia.org/wiki?curid=8450842", "title": "Restrizione della crescita intrauterina", "text": ""}
{"id": "8450849", "revid": "88740", "url": "https://it.wikipedia.org/wiki?curid=8450849", "title": "Sinagoga El Ghriba", "text": "La sinagoga El Ghriba () \u00e8 una sinagoga nell'isola di Gerba, in Tunisia, nel villaggio ebraico di Hara Seghira (oggi conosciuto come \"er-Riadh\"), situato ad alcuni chilometri da Houmt Souk.\nLa sinagoga \u00e8 la pi\u00f9 antica della Tunisia e oltre ad essere il centro della vita ebraica nell'isola \u00e8 anche importante luogo di pellegrinaggio.\nStoria.\nL'isola di Gerba ospita una comunit\u00e0 ebraica composta da circa un migliaio di anime e la sinagoga funge da centro della vita religiosa della comunit\u00e0. \nSecondo la leggenda, la costruzione della sinagoga risale alla fuga dei sacerdoti in seguito della distruzione del tempio di Salomone da parte dei babilonesi sotto Nabucodonosor II nell'anno 586 a.C. (o, in alternativa, in seguito alla distruzione del secondo tempio nel 70 d.C.). I sacerdoti portavano con loro una porta e una pietra del tempio distrutto. \nIn epoca moderna, l'abbigliamento della locale comunit\u00e0 ebraica comprende una fascia nera attorno ai pantaloni, che ricorda la distruzione del tempio.\nUn'altra tradizione afferma che la sinagoga fu costruita in un luogo in cui viveva una ragazza (\"ghriba\", ossia \"isolata\"). In seguito alla sua morte, il suo corpo non corrotto fu trovato dagli ebrei del villaggio vicino, e fu poi sepolto in una grotta che divenne il luogo di un pellegrinaggio annuale per il Lag Ba'omer.\nNel 1985, durante i festeggiamenti per la Simchat Torah, un poliziotto locale, responsabile della sicurezza della sinagoga, ha aperto fuoco sulla folla, uccidendo tre persone, tra cui un bambino, e ferendone 15.\nL'11 aprile 2002, un camion pieno di esplosivi fu fatto esplodere vicino alla sinagoga, uccidendo 21 persone, tra cui 14 turisti tedeschi, cinque cittadino tunisini e due cittadini francesi. Al-Qaeda rivendic\u00f2 la responsabilit\u00e0 dell'attentato, che fu scoperto essere stato ideato da Khalid Sheikh Mohammed e finanziato da un residente pakistano in Spagna.\nLa sinagoga \u00e8 gestita da un comitato di amministrazione indipendente istituito alla fine del XIX secolo, quando Gerba era sotto protettorato francese. Il comitato di amministrazione organizza il pellegrinaggio annuale e distribuisce le entrate agli anziani del villaggio.\nArchitettura.\nLa sinagoga fu ricostruita alla fine del XIX secolo sul sito del precedente edificio del VI secolo.\nAll'esterno, l'attuale sinagoga si presenta come un edificio modesto, mentre l'interno \u00e8 riccamente decorato. Contrariamente alle altre sinagoghe di Gerba, El Ghriba \u00e8 composta da due sale coperte. A seguito di numerosi ampliamenti strutturali, la prima delle due sale \u00e8 stata realizzata mediante la copertura di un cortile precedentemente aperto, al fine di aumentare la capacit\u00e0 del numero di visitatori. All'ingresso, si ergono due colonne che dividono la stanza in tre aree. Questa sala \u00e8 collegata alla sala principale da tre volte. Vi sono due colonne, che sostengono un alto lucernario composto da numerose finestre. Inizialmente vi erano dodici finestre nella sala, che rappresentavano le dodici trib\u00f9 di Israele.\nDurante i successivi lavori di ristrutturazione furono aggiunte ulteriori finestre. Anche il lato nord \u00e8 stato modificato. La Teva si trova sotto il lucernario (sul lato occidentale della sala di preghiera). Si nota la mancanza di una terza colonna a est, probabilmente mai costruita; la tradizione locale vede questa mancanza come memoria della distruzione del tempio di Gerusalemme. La tradizione afferma inoltre che l'edificio rimane incompiuto, perch\u00e9 \"nulla, tranne la divinit\u00e0, \u00e8 perfetto\". Le panche di legno sono situate intorno alla Teva. Le pareti interne sono decorate con piastrelle di ceramica con ornamenti blu, bianchi e marroni dipinti a mano. Una rientranza sotto l'arco sacro segna il punto in cui si suppone vi si trovasse il corpo della ragazza (\"ghriba\").\nIl cortile interno \u00e8 circondato da logge sostenute da colonne. I pellegrini possono alloggiare negli edifici adiacenti, di cui i pi\u00f9 antichi furono costruiti alla fine del XIX secolo, mentre i pi\u00f9 recenti risalgono ai primi anni '50.\nPellegrinaggio.\nIl pellegrinaggio si tiene annualmente in occasione del Lag Ba'omer. Il quattordicesimo giorno di Iyar, iniziano le celebrazioni, in ricordo del rabbino Meir Baal HaNess, e procedono fino al Lag Ba'omer nel diciottesimo giorno di Iyar, in ricordo del rabbino Simeon bar Yochai (localmente conosciuto come il rabbino Shimon)."}
{"id": "8450852", "revid": "124029921", "url": "https://it.wikipedia.org/wiki?curid=8450852", "title": "David Schultz", "text": "Anche se durante la fine degli anni settanta e l'inizio degli ottanta lott\u00f2 in federazioni importanti come Stampede Wrestling, National Wrestling Alliance e American Wrestling Association, \u00e8 soprattutto conosciuto per il breve periodo trascorso nella World Wrestling Federation nel 1984, dove si rese protagonista di un controverso fatto di cronaca quando aggred\u00ec fisicamente in diretta televisiva il giornalista John Stosselm, che gli aveva chiesto se il wrestling fosse reale o meno. Una volta ritiratosi dall'attivit\u00e0 di wrestler, ha intrapreso la professione di cacciatore di taglie a livello internazionale, collaborando anche con FBI e DEA.\nCarriera.\nInizi.\nAllenato dal veterano Herb Welch, Schultz inizi\u00f2 l'attivit\u00e0 di wrestler nella NWA Mid-America nella seconda met\u00e0 degli anni settanta. Nel maggio 1976, in coppia con Roger Kirby sconfisse Bill Dundee e Big Bad John per il titolo NWA Mid-America Tag Team Championship. Avrebbe poi lottato in coppia anche con Bill Ash vincendo l'NWA Mid-America Tag Team Championship prima di perderlo contro George Gulas &amp; Gorgeous George Jr. pi\u00f9 avanti quello stesso anno.\nMentre si trovava nell'area delle province marittime, sconfisse Terry Sawyer conquistando il Canadian Heavyweight Championship il 9 agosto 1977. Ebbe un feud per il titolo con Sawyer, perdendolo contro di lui e poi riconquistandolo il 13 agosto, per poi rimanere campione fino al ritiro della cintura.\nAnche se nel 1978 perdette con Bob Armstrong in un match per l'NWA Southeastern Heavyweight Championship, in seguito vinse il titolo sconfiggendo Ron Slinker nel 1979. In coppia con Dennis Condrey, vinse l'NWA Southeast Tag Team Championship battendo Dick Slater &amp; Paul Orndorff nel novembre 1979. Il duo difese le cinture per svariati mesi prima di cederle a Mike Stallings &amp; The Matador nel febbraio 1980.\nProvince marittime e Canada.\nRitornando nelle province marittime, lott\u00f2 con il ring name David von Schultz nella Atlantic Grand Prix Wrestling e il 26 giugno 1980 divenne il primo AGPW US Heavyweight Champion. Difese il titolo contro avversari come Leo Burke, Stephen Petitpas e The Great Malumba nel corso dell'estate, per poi perderlo mentre lui e Cuban Assassin erano nel mezzo di una rivalit\u00e0 con i campioni AGPW North American Tag Team Leo Burke e Stephen Petitpas.\nDurante gli anni successivi, David cominci\u00f2 a lottare in Canada nella Stampede Wrestling di Stu Hart come membro della fazione Foley's Army scontrandosi con Leo Burke e Mr. Hito nel 1981 e sfidando l'AWA World Champion Nick Bockwinkel in un match interpromozionale senza titolo in palio. Fece anche coppia con Wayne Ferris per breve tempo nel tag team \"Memphis Mafia\" prima che Ferris lo tradisse nella storyline dove era stato \"comprato\" dal manager J.R. Foley. I due avrebbero continuato a scontrarsi nel Canada occidentale fino a quando Schultz sconfisse Ferris in uno steel cage match a Vancouver, British Columbia, nel 1983.\nWorld Wrestling Federation.\nNel 1984, mentre Schultz lottava a Memphis, il promoter Vince McMahon lo not\u00f2 con interesse dopo avere visto una sua intervista dove insultava con commenti denigratori Hulk Hogan durante la sua breve permanenza nell'area. Schultz, insieme a \"Macho Man\" Randy Savage e al fratello Lanny Poffo, sarebbe stato uno dei primi nomi importanti del wrestling regionale a firmare un contratto con la World Wrestling Federation di McMahon. In breve tempo, egli si rivel\u00f2 essere uno dei maggiori \"heel\" della compagnia, insieme a Roddy Piper, Bob Orton Jr. e Paul Orndorff nel loro feud con \"Superfly\" Jimmy Snuka e successivamente, con Piper e Orndorff avrebbe sconfitto S.D. Jones, Rocky Johnson e Bobo Brazil in un 6-man tag team match al Capital Centre di Landover (Maryland). Il 17 giugno, Schultz affront\u00f2 il WWF World Heavyweight Champion Hulk Hogan a Minneapolis, Minnesota.\nPestaggio di John Stossel.\nIl 28 dicembre 1984, Schultz ebbe un celebre confronto nel backstage del Madison Square Garden con il giornalista John Stossel della trasmissione \"20/20\", che stava conducendo un'inchiesta sui segreti del mondo del wrestling. Durante un'intervista Stossel chiese a Schultz se il wrestling fosse solo una farsa e in risposta Schultz lo colp\u00ec violentemente alla testa per due volte, facendolo cadere a terra. L'aggressione, che ebbe ampia copertura mediatica, fu in seguito trasmessa dalla televisione nazionale, incluso il notiziario ABC News che disse di aver ricevuto oltre 1,000 telefonate dopo la messa in onda del filmato, da parte di telespettatori preoccupati per la salute di Stossel.\nMarvin Kohn, vice commissario della New York State Athletic Commission assistette al pestaggio essendo presente nell'arena durante l'incidente e sospese immediatamente Schultz per le sue azioni. In seguito Kohn riport\u00f2 la notizia che Schultz aveva scritto una lettera di scuse alla commissione, ammettendo di avere agito in maniera impropria: \"Ammetto le accuse ... Voglio che la commissione sappia che non intendevo ferire il signor Stossel. Mi scuso con la commissione e con John Stossel\".\nDopo l'incidente, Stossel disse di aver sofferto di dolori e ronzio alle orecchie per otto settimane. Il giornalista fece causa alla World Wrestling Federation, e ricevette un risarcimento di 425,000 dollari per i danni subiti. In seguito nel suo libro \"Myths, Lies, and Downright Stupidity\", Stossel scrisse di essersi pentito di aver intentato causa alla WWF perch\u00e9 convinto che la vicenda giudiziaria abbia arrecato danni a centinaia di persone innocenti.\nAnche se Schultz disse sempre che erano stati gli stessi dirigenti della World Wrestling Federation a dirgli di picchiare Stossel (nello specifico, egli insiste nell'affermare che fu Vince McMahon in persona a dirgli: \u00abColpiscilo, rompigli il culo, resta nel personaggio -- \"Doctor D\"...\u00bb), egli fu alla fine licenziato. Molti addetti ai lavori pensano che il licenziamento non avvenne per le sue azioni contro Stossel, ma piuttosto perch\u00e9 poco tempo dopo aveva sfidato a una rissa Mr. T nel backstage di uno show WWF al Madison Square Garden.\nCarriera successiva e ritiro.\nSchultz continu\u00f2 a lottare ancora per qualche tempo dopo l'incidente con il reporter di \"20/20\", tornando a Memphis e combattendo in Giappone e Canada; ma ormai il \"momento d'oro\" della sua carriera era passato e poco tempo dopo, David decise di ritirarsi dal ring. Si trasfer\u00ec in Connecticut, dove inizi\u00f2 una nuova carriera come cacciatore di taglie. Cattur\u00f2 criminali persino in localit\u00e0 remote come Egitto e Porto Rico, arrivando a totalizzare circa 1,700 arresti di fuggitivi e collaborando con Federal Bureau of Investigation (FBI), Drug Enforcement Administration (DEA) e vari dipartimenti di polizia, nei successivi quindici anni.\nNel mondo del wrestling, il nome di Schultz torn\u00f2 brevemente a far notizia agli inizi degli anni novanta durante l'inchiesta sullo scandalo steroidi nel quale Vince McMahon venne accusato di distribuzione illegale di steroidi anabolizzanti. Sebbene Hulk Hogan venga considerato il principale testimone dell'accusa, Schultz fu uno degli ex wrestler WWF chiamato a deporre al processo a McMahon. Nel gennaio 2018 ha pubblicato la sua autobiografia intitolata \"Don't Call Me Fake\". Un episodio della seconda stagione di \"Dark Side of the Ring\" \u00e8 stato dedicato alla storia di David Schultz."}
{"id": "8450853", "revid": "486946", "url": "https://it.wikipedia.org/wiki?curid=8450853", "title": "Ministro della Romania", "text": ""}
{"id": "8450855", "revid": "486946", "url": "https://it.wikipedia.org/wiki?curid=8450855", "title": "Ministri della Romania", "text": ""}
{"id": "8450857", "revid": "1442080", "url": "https://it.wikipedia.org/wiki?curid=8450857", "title": "Ghigo Tommasi", "text": " \nBiografia.\nFiglio di Maria Borghini e di Eugenio Tommasi, dirigente delle ferrovie di stato, cugino di Adolfo Adolfo Tommasi Tommasi e nipote di Angiolo Tommasi Angiolo Tommasi e Ludovico Tommasi, cresce a contatto con un ambiente artistico molto vivace. Giovanissimo mostra gi\u00e0 grande interesse per la pittura e segue i primi severi insegnamenti dello zio Ludovico Tommasi, che vigila sul nipote con burbera tenerezza e lo prepara a sottomettersi alle leggi della composizione, ai processi del colore, suggerendogli gli angoli preferiti per certi suoi principi di estetica come lo scorcio di un casolare o le ombre di un tramonto che preparano alla nostalgia. \nNel 1925 col pensionamento del padre, la famiglia si trasferisce a Livorno sia per curare alcuni beni sia per l\u2019ambiente culturale molto attivo nella citt\u00e0. A Livorno Ghigo Tommasi frequenta lo studio del cugino paterno Adolfo Tommasi, di carattere piuttosto scontroso, ma molto attento nei confronti dell\u2019allievo. Da lui apprende l\u2019abilit\u00e0 nel disegno, mentre dal rapporto col Gennari acquista quelle caratteristiche fondamentali nella sua arte quale l\u2019importanza indispensabile di una dimensione umoristica e la spontanea semplicit\u00e0 di gustose scene d\u2019ambiente, che si sposano perfettamente col suo spirito arguto e scherzoso.\nCollegiale di talento nel 1931 entra, a Firenze, alla Scuola Libera di Felice CarenaFelice Carena, dove completa la sua maturazione artistica, frequentando con successo i corsi, tanto da meritarsi l\u2019elogio dello stesso Carena per \u00abla disinvolta linea di verismo e la rapida unit\u00e0 di sintesi\u00bb.\nNel 1932 inaugura il suo studio di via Della Torre a Livorno e riceve in dono la tavolozza con le dediche di Renato Natali Renato Natali, Eugenio Carraresi, Giulio Guiggi, Giuseppe Guzzi e Giovanni Zannacchini Giovanni Zannacchini.\nDal 1925 al 1941 partecipa a tutte le mostre provinciali, regionali, interregionali e quadriennali romane ottenendo premi e riconoscimenti, cos\u00ec come nelle esposizioni a Vienna, Monaco, Budapest e Berlino.\nDurante la seconda guerra mondiale viene inviato in Albania dallo Stato Maggiore dell\u2019Esercito come pittore di guerra. Resta colpito da questa terra piena di luce e di colori e ritrae con visioni caratterizzate da vitalit\u00e0 e da sensibile verit\u00e0: i mercati, gli interni lussuosi della tenda del capo dei gitani, le foci del Drin. Sfortunatamente parte di questa produzione viene perduta nel bombardamento della nave che la trasportava in Italia. Per due anni \u00e8 prigioniero dei tedeschi nel campo di concentramento di Ziegenhain e documenta con un\u2019ampia serie di acquarelli, tuttora inediti, la vita quotidiana del campo: la riunione serale nelle baracche, la messa celebrata dai detenuti, il cancelletto circondato dal filo spinato da dove portavano via i corpi. Della guerra restano alcuni drammatici disegni in sanguigna, che riportano la vita apparentemente calma delle trincee nei momenti di tregua.\nDal 1945 riprende l\u2019attivit\u00e0 artistica e partecipa a mostre personali e collettive nelle pi\u00f9 importanti citt\u00e0 italiane e estere.\nApprezzato da Renato Natali \u2013 \u201cla pittura di Ghigo Tommasi, prima di tutto \u00e8 interpretazione intelligente della natura attraverso una serenit\u00e0 costante che nel colore, nella semplificazione dei piani, nell\u2019illuminazione che nasce dall\u2019interno, raggiunge quella semplicit\u00e0 espressiva che solo un sentimento cosciente e una sicurezza stilistica possono tradurre in risultati costanti\u201d \u2013 entra a far parte del Gruppo Labronico Gruppo Labronico e successivamente sar\u00e0 eletto vicepresidente.\nPittore lirico sceglie di far commentare le sue opere dallo scrittore Piero Caprile che sottolinea l\u2019aspetto poetico e mistico con cui dipinge la natura.\nNei suoi quadri la Maremma appare silenziosa e monumentale, squarciata dalla voce del mare, dagli uragani, dal battere vetusto del tempo sui sentieri aspri di Santa Fiora, Roccalbegna, Paganico, Castiglion della Pescaia, abitata da cacciatori che, con i loro segugi, passano la siesta alla bettola, dalle pareti affumicate, da butteri dai cappellacci a cupola che rientrano con le mandrie che annusano il vento, da ranocchiai, ma anche da cavalli bradi o da pioppi curvati dal vento.\nI colori sono i grigi del cielo nuvoloso che si riflette negli acquitrini opalini e quelli perlacei dell\u2019aria brumosa che ispira malinconia. La Maremma \u00e8 quella leggendaria, romantica e selvaggia, eroica e narrativa.\nNegli anni settanta acquista una casa a Santa Fiora Santa Fiora, dove va ogni primavera e ogni autunno per dipingere, andare a caccia e rincontrare i vecchi amici. Numerosi i quadri che ritraggono i vicoli di Santa Fiora, le vecchie comari all\u2019uscio, i gatti sornioni acciambellati sui gradini, la Porta Carolina.\nIn questo stesso periodo con la moglie Lina Pintucci, a seguito del trasferimento a La Maddalena della figlia Paola, sposata a un ufficiale di marina, va spesso in Sardegna. I colori di questa terra sono profondamente diversi: il bianco delle case in armonia con la luce dei raggi solari, le alture ocra spezzate a scheggioni, rigate di nero dalla pioggia. La terra \u00e8 presente in macigni gonfi e arrotondati, a volte in controluce, e il paesaggio \u00e8 tutt\u2019uno con i pini, le agavi, gli alberelli torti e curvati sotto il vento marino, il mare \u00e8 indaco. I personaggi sono pescatori dagli abiti blu o pastori ammantati di celeste con leggere tonalit\u00e0 di onice. Forte \u00e8 il sentimento di un\u2019eroica miseria.\nNegli anni ottanta, sempre seguendo la figlia, va a Napoli. Ama girare per i vicoli dei vecchi Quartieri Spagnoli affollati e brulicanti di vita. Ritrae con sottile umorismo i personaggi delle bancarelle dei vecchi mestieri e i vicoli colorati dei mercati. I colori sono il rosso pompeiano degli antichi palazzi signorili che sovrastano i vicoli e i bianchi diafani delle nebbie mattutine nel golfo.\nA parte le eccezioni de periodo sardo e di quello napoletano, Ghigo Tommasi opera a Livorno e a Santa Fiora fino alla sua morte.\nBiografia scritta da Alessandra Rey \nCollezionista\nUltimo artista della famiglia dei pittori postmacchiaioli Tommasi, Ghigo Tommasi ha creato nel corso della sua vita una collezione che annovera opere e oggetti appartenuti a Ludovico Tommasi, Angiolo Tommasi, Adolfo Tommasi e al loro maestro Silvestro Lega. \nSilvestro Lega fu accolto come maestro dalla famiglia Tommasi nella loro dimora fiorentina la Casaccia, cenacolo di Bellariva, per due anni."}
{"id": "8450877", "revid": "767487", "url": "https://it.wikipedia.org/wiki?curid=8450877", "title": "Les V\u00e9lins du Roi", "text": "Les V\u00e9lins du Roi (\"Le pergamene del Re\") sono un compendio di 6.984 dipinti e disegni di piante e animali, iniziatio nel 1631 per documentare gli esemplari presenti nel Jardin du roi e nella sua m\u00e9nagerie. Primi illustratori come Nicolas Robert, Pancrace Bessa, G\u00e9rard van Spaendonck, Claude Aubriet e Madeleine Fran\u00e7oise Basseporte contribuirono a illustrare il codice durante i regni di Luigi XIII, Luigi XIV e Luigi XV, e l'opera fu infine affidata nel 1793 al Museo nazionale di storia naturale di Francia, dove \u00e8 oggi conservato.\nNel 1645 Nicolas Robert fu invitato al castello di Blois dal fratello del re Luigi XIII Gastone, duca di Orl\u00e9ans, che aveva creato un giardino botanico coltivando una moltitudine di piante rare. Si ritiene che sia stato il botanico scozzese Robert Morison, il direttore dei giardini, a ispirare Robert a illustrare le piante coltivate. Dopo la morte di Gaston nel 1660, la collezione di pergamene fu lasciata a suo nipote Luigi XIV, che le deposit\u00f2 al Jardin des Plantes di Parigi. Robert prosegu\u00ec al servizio del re e continu\u00f2 le sue illustrazioni di piante. La collezione fu ulteriormente ampliata nel corso dei secoli XVIII e XIX con opere di altri celebri artisti, tra cui il famoso Pierre-Joseph Redout\u00e9. Dopo la Rivoluzione francese del 1789, le aggiunte alla collezione si concentrarono principalmente sulla fauna selvatica.\nClaude Aubriet segu\u00ec Jean Joubert, successore di Nicolas Robert, come pittore di piante nel giardino botanico reale. I disegni di Aubriet sono eseguiti meticolosamente, rispettando gli standard stabiliti da Robert. Aubriet fu patrocinato da Joseph Pitton de Tournefort (1656-1708), un importante botanico francese che gli commission\u00f2 l'illustrazione del suo celebre \"Elements de botanique\", pubblicato a Parigi nel 1694. Due colleghi di de Tournefort, S\u00e9bastien Vaillant (1669-1722) e Antoine de Jussieu (1686-1758), fecero anche uso dei talenti di Aubriet per illustrare le loro opere.\nNel 2016 la ditta Citadelles &amp; Mazenod ha pubblicato un volume di 624 pagine che raffigura 800 delle lastre della collezione."}
{"id": "8450879", "revid": "228587", "url": "https://it.wikipedia.org/wiki?curid=8450879", "title": "Arturs Irbe", "text": ""}
{"id": "8450880", "revid": "767487", "url": "https://it.wikipedia.org/wiki?curid=8450880", "title": "Mollami (film)", "text": "Mollami \u00e8 un film del 2019 diretto da Matteo Gentiloni.\nIl film \u00e8 stato presentato in anteprima alla Festa del Cinema di Roma 2019, nella sezione Alice nella citt\u00e0.\nTrama.\nValentina ha una dipendenza dal pcp, un allucinogeno che consuma regolarmente, e un trauma nel passato, legato alla morte del fratello. \nDopo essere finita ancora una volta fuori controllo, diffondendo un suo video hard, a 17 anni viene mandata dal padre in una clinica riabilitativa. \nMa la ragazza non ha alcuna intenzione di finire in rehab, nonostante sappia perfettamente di avere qualcosa che non va: non ha amici, odia tutti ed \u00e8 convinta di essere seguita da Renato, un mostro cornuto dalla pelliccia blu."}
{"id": "8450881", "revid": "790642", "url": "https://it.wikipedia.org/wiki?curid=8450881", "title": "Kasmala", "text": "Il Kasmal\u00e0 () \u00e8 un fiume della Russia, nella Siberia occidentale, affluente di sinistra dell'Ob'. Scorre nel Rebrichinskij e nel Pavlovskij rajon del Territorio dell'Altaj.\nDescrizione.\nIl Kasmala ha origine dal lago Seleznevo-Borovskoe in uno spartiacque paludoso a sud del villaggio di Podstepnoe (Rebrichinskij rajon). La sua lunghezza \u00e8 di 119\u00a0km, l'area del bacino \u00e8 di 2\u00a0550\u00a0km\u00b2. Il bacino del fiume \u00e8 piatto e si trova sull'altopiano Priobskoe (\u041f\u0440\u0438\u043e\u0431\u0441\u043a\u043e\u0435 \u043f\u043b\u0430\u0442\u043e). Scorre con una costante direzione nord-est e sfocia nell'Ob' a valle di Barnaul.\nIl fiume \u00e8 regolato da due bacini idrici: nel villaggio di Rebricha (con un volume di circa 1 milione di m\u00b3) e nel villaggio di Pavlovsk (2 milioni di m\u00b3). I bacini vengono utilizzati per l'allevamento ittico, l'irrigazione e lo svago.\nD'estate, nella parte alta (fino al villaggio di Rebricha), il Kasmala si asciuga, d'inverno congela nella parte alta e media.\nA sud della sorgente, vicino al villaggio di Kadnikovo (Mamontovskij rajon) ha origine un altro fiume che porta lo stesso nome ma che scorre verso sud-ovest, nella direzione opposta rispetto al primo, attraversando il lago Bol'\u0161oe Ostrovnoe e sfociando nel lago Gor'koe. La sua lunghezza totale \u00e8 di 49\u00a0km (senza contare i laghi, di 32\u00a0km)."}
{"id": "8450884", "revid": "228587", "url": "https://it.wikipedia.org/wiki?curid=8450884", "title": "Attila Balazs", "text": ""}
{"id": "8450885", "revid": "1573940", "url": "https://it.wikipedia.org/wiki?curid=8450885", "title": "Acrophytidae", "text": "Acrophytidae \u00e8 una famiglia di octocoralli dell'ordine Alcyonacea.\nTassonomia.\nSulla base di uno studio pubblicato nel 2017 \u00e8 stata parzialmente rivista la tassonomia del Sottordine Alcyoniina. Questo ha portato fra l'altro a riassegnare i generi endemici delle coste sudafricane intorno al Capo Agulhas, \"Acrophytum\", \"Pieterfaurea\" e \"Lampophyton\" ad una nuova famiglia chiamata Acrophytidae.\nLo studio \u00e8 stato recepito dal World Register of Marine Species (WORMS) e pertanto la famiglia risulta composta dai seguenti generi:"}
{"id": "8450887", "revid": "838137", "url": "https://it.wikipedia.org/wiki?curid=8450887", "title": "Juan Fernando L\u00f3pez Aguilar", "text": "Iscritto al PSOE \u00e8 stato Ministro della giustizia dal 2004 al 2007 nel Governo Zapatero I. Attualmente \u00e8 parlamentare europeo dal 2009 e presidente della Commissione per le libert\u00e0 civili, la giustizia e gli affari interni del Parlamento europeo dal 2019 (carica che aveva gi\u00e0 ricoperto dal 2009 al 2014).\nCarriera.\nNato a Las Palmas de Gran Canaria nel 1961, \u00e8 laureato in legge all'Universit\u00e0 di Granada, ha conseguito un dottorato all'Universit\u00e0 di Bologna ed \u00e8 stato professore di diritto costituzionale all'Universit\u00e0 di Las Palmas de Gran Canaria.\nSi \u00e8 iscritto al PSOE nel 1983 e nel 2000 \u00e8 stato eletto per la prima volta al Congresso dei Deputati, al quale \u00e8 stato rieletto nel 2004 e nel 2008. Dal 2004 al 2007 \u00e8 stato ministro della giustizia nel Governo Zapatero I. Durante il suo ministero, fu approvata la legge che consentiva il matrimonio tra persone dello stesso sesso oltre a una modifica del codice civile in materia di separazione e divorzio ed una legge per la protezione dalla violenza di genere.\nNel 2007 fu il candidato del PSOE alla presidenza della comunit\u00e0 autonoma delle Isole Canarie ma, nonostante il PSOE fosse risultato il primo partito alle elezioni del 27 maggio 2007, un accordo di Governo tra Coalizione Canaria e Partito Popolare imped\u00ec la sua nomina a presidente regionale.\nAlle elezioni europee del 2009 \u00e8 eletto al Parlamento europeo, divenendo capodelegazione del PSOE al Parlamento europeo e presidente della Commissione per le libert\u00e0 civili, la giustizia e gli affari interni del Parlamento europeo per la VII legislatura. Rieletto nel 2014 e 2019 ha sempre fatto parte di quella commissione e ne \u00e8 stato rieletto Presidente nel 2019 per la IX legislatura."}
{"id": "8450891", "revid": "121609995", "url": "https://it.wikipedia.org/wiki?curid=8450891", "title": "Cliffjumper", "text": "Cliffjumper (cos\u00ec chiamato negli Stati Uniti, semplicemente Cliff in Giappone, Grillo in Italia) \u00e8 un personaggio dei Transformers, membro della fazione degli Autobots di Cybertron, apparso fin dalla prima serie animata degli anni '80, conosciuta poi come Transformers (G1).\nAnimazione.\nGeneration 1.\nTransformers (G1) (1984-1987).\nNella serie animata Transformers (G1) degli anni \u201980 faceva parte del primo gruppo di Autobots precipitati sulla Terra e risvegliatisi nel 1984 a seguito dell\u2019eruzione di un vulcano e si trasformava in una Porsche 924 Turbo rossa con paraurti e parti minori in grigio.\nIl suo nome nella versione americana deriva dalla parola composta \u201c\"cliff\"\u201d, che vuol dire \u201c\"scogliera\"\u201d o \u201c\"dirupo\"\u201d, e \u201c\"jumper\"\u201d, che significa \u201c\"saltatore\"\u201d, quindi letteralmente \u201c\"colui che salta il dirupo\"\u201d, meglio ancora \u201c\"salta fosso\"\u201d! Forse proprio per questo motivo nel doppiaggio italiano gli fu dato il nome di \u201c\"Grillo\"\u201d, un piccolo insetto in grado di compiere grandi balzi! Di dimensioni limitate e di aspetto tondeggiante, appena spigoloso, con testa arrotondata munita di piccole corna o antenne, infatti, poteva quasi essere considerato il robot \u201cgemello\u201d di Bumblebee e, proprio come esso, poteva altres\u00ec ricordare un piccolo insetto.\nEra un paranoico, molto suscettibile, con seri problemi di autocontrollo e attaccava impulsivamente a dispetto degli ordini, dimostrandosi, insomma, un \"cretino dal grilletto facile\"! Egli odiava profondamente i Decepticons ed ancora di pi\u00f9 non tollerava i traditori! Era incredibilmente sospettoso, di tutto e di tutti, arrivando sovente a mettere in discussione la lealt\u00e0 dei suoi compagni.\nImpugnava ridicolmente delle enormi pistole risultanti fuori scala rispetto ad egli stesso, cosa non rara nei cartoni animati di quel periodo! L\u2019arma speciale di Cliffjumper, per\u00f2, era una pistola a \u201c\"gas vetroso\"\u201d, la quale erogava un particolare gas o liquido in grado di vetrificare qualsiasi tipo di metallo con il quale entrava in contatto. Egli stesso ovviamente non era immune a tali effetti e perci\u00f2 doveva stare attento a maneggiarla, specialmente se controvento!\nNel corso della serie animata egli partecipava alla maggior parte delle battaglie e delle missioni chiave che gli Autobots erano tenuti di volta in volta ad affrontare, non senza astenersi dall\u2019accusare di tradimento qualche suo compagno, come per esempio Mirage.\nLungometraggio \"The Transformers: The Movie\" (1986).\nNel lungometraggio \u201cThe Transformers - The Movie\u201d, tempo dopo, a partire dal 2005, Cliffjumper era di istanza assieme a Jazz sulla base Autobots su una delle due lune di Cybertron, la \u201c\"Base Lunare Uno\"\u201d o \u201c\"Luna Alpha\"\u201d, sotto il comando di Optimus Prime. Durante l\u2019attacco dello spaventoso e gigantesco demone robot Unicron, che divorava le due lune, nell'inutile tentativo di fuggire assieme al compagno con una navicella, finiva lo stesso risucchiato al suo interno; quando poi il nuovo comandante degli Autobots Rodimus Prime convogliava l\u2019energia della matrice contro Unicron facendolo esplodere, Cliffjumper assieme ad altri suoi compagni riusciva a sfuggire da attraverso l\u2019occhio del gigantesco robot. Sopravvissuto a tali eventi per\u00f2, scompariva immediatamente dopo per ragioni sconosciute per non essere mai pi\u00f9 visto nelle immediate serie successive.\nTransformers Animated (2007-2009).\nCliffjumper \u00e8 presente nella serie \u201cTransformers Animated\u201d trasmessa dal 2007 al 2009. Costruito con lo stesso chassis di Bumblebee, si trasforma in una mini auto cybertroniana di colore rosso ed ha un copricapo pi\u00f9 corazzato con corna pi\u00f9 lunghe rispetto a quest\u2019ultimo. Lavora al centro di addestramento Autobot dove, da dietro alla sua scrivania, eccelle nel raccogliere e computare dati e informazioni da passare ai suoi superiori, spesso di vitale importanza per fermare potenziali attacchi dei Decepticons. Quando si trova in azione sul campo usa dei particolari pistoni a iniezione rapida con i quali \u00e8 in grado di compiere grandi balzi. In seguito diviene membro dell\u2019Agenzia Investigativa Cybertroniana e gli viene conferito un posto a sedere nell\u2019Alto Consiglio.\nTransformers: Prime (2010-2013).\nNella serie in CGI \u201c\u201d, prodotta dal 2010 al 2013, Cliffjumper \u00e8 un membro secondario della sottosquadra Autobots dei \u201cWreckers\u201d, i \u201cDemolitori\u201d in italiano. Nel doppiaggio americano la sua voce originale \u00e8 di Dwayne \"\"The Rock\" Johnson, mentre in quello italiano \u00e8 di Andrea Bolognini. Si trasforma in una vecchia Dodge Challenger rossa con delle corna di toro sul cofano. Dal carattere focoso e molto impaziente di agire, la sua frase preferita \u00e8: \"Chi sfida Cliffjumper, si becca le sue corna!\"\". Possiede due cannoni blaster sugli avambracci che, quando estratti, rimpiazzano le sue mani. Stringe un forte legame di amicizia con Arcee, la quale diverr\u00e0 molto triste a seguito della sua prematura dipartita, infatti viene purtroppo catturato e subito ucciso da Starscream. In seguito il suo corpo viene utilizzato dai Decepticons per degli esperimenti con l'Energon Oscuro e riportato in vita come zombie Terrorcon al loro servizio.\nCinema.\nCompare brevemente nel film prequel/spin-off Bumblebee (2018), doppiato da Andrew Morgado in lingua originale e da Daniele Di Matteo in lingua italiana. Ricopre il ruolo di primo luogotenente di Optimus Prime e partecipa alla battaglia iniziale su Cybertron contro le preponderanti forze nemiche Decepticons guidate da Shockwave e Soundwave, salvo poi ritirarsi su ordine del suo stesso comandante, abbandonando il pianeta come i suoi compagni tramite capsule di salvataggio.\nIn seguito riappare nel 1987, su Titano, luna di Saturno, dove viene intercettato e brutalmente torturato da due spie Decepticons, Shatter e Dropkick, che cercano di estorcergli dove si nascondono Optimus Prime e gli altri suoi compagni Autobots. Nel mentre Charlie, la ragazza adolescente protagonista del film, nel tentativo di rimettere in moto un Maggiolino, che ancora non sa essere Bumblebee, attiva accidentalmente un segnale radio che raggiunge Cliffjumper, venendo cos\u00ec captato anche dai due nemici, i quali comprendono di doversi recare sulla Terra. Non avendo pi\u00f9 bisogno di lui, Dropkick, su suggerimento della sua sadica superiore Shatter, per dargli una \u201c\"morte onorevole\"\u201d, lo finisce, tagliandolo longitudinalmente a met\u00e0.\nGiocattoli.\nDel personaggio di Cliffjumper vennero realizzati parecchi giocattoli, anche se di essi, sovente venne detto che erano versioni ricolorate in rosso di Bumblebee! Non sono mancate comunque nel tempo riproduzioni pi\u00f9 accurate per il mercato collezionistico."}
{"id": "8450892", "revid": "767487", "url": "https://it.wikipedia.org/wiki?curid=8450892", "title": "Abdulfattah Asiri", "text": ""}
{"id": "8450894", "revid": "124298398", "url": "https://it.wikipedia.org/wiki?curid=8450894", "title": "Istituto giuliano di storia, cultura e documentazione", "text": "L'Istituto giuliano di storia, cultura e documentazione di Trieste e Gorizia, \u00e8 un\u2019associazione impegnata nello studio e nella diffusione della cultura letteraria, artistica e musicale della Venezia Giulia, con apertura verso tutte le culture e le lingue presenti nell'estremo nord-est italiano, romanze e non, in \"nobile emulazione con la friulanit\u00e0\" . \n\u00c8 stato fondato nel 1988 su iniziativa di Manlio Cecovini (1914-2010), politico e intellettuale triestino, sindaco di Trieste dal 1978 al 1983, e al quale si deve un particolare impulso all'attivit\u00e0 editoriale dell'Istituto. Dal 1988 al 2008 l\u2019Istituto Giuliano ha pubblicato una rivista di varia umanit\u00e0, Il banco di lettura, diretta da Tino Sangiglio, grecista, e Mariuccia Coretti, poetessa. Si sono avvicendati alla presidenza dell\u2019Istituto: Antonio Scarano, Manlio Cecovini, Tino Sangiglio, Dario Padovani, Fulvio Senardi."}
{"id": "8450895", "revid": "260676", "url": "https://it.wikipedia.org/wiki?curid=8450895", "title": "Leda Antinori", "text": "Biografia.\nNata e cresciuta in una famiglia antifascista (il padre Emiliano diceva di essere comunista e non prese mai la tessera del PNF) che produceva e commercializzava tessuti in lana, oltre a vendere legna da ardere e carbone dell\u2019entroterra, Leda frequent\u00f2 la scuola fino alla quarta elementare, lasciando gli studi per apprendere il mestiere di sarta ed aiutare in questo modo la famiglia; ancora sedicenne, si iscrisse al partito comunista ed entr\u00f2 a far parte del GAP di Pesaro e della SAP di Fano (5\u00aa Brigata Garibaldi \"Pesaro\").\nAssieme alla madre, alla sorella Iva e ad altre donne, inizi\u00f2 a produrre indumenti per i partigiani che operavano sugli Appennini; nello stesso tempo, inizi\u00f2 la sua attivit\u00e0 di staffetta, capo servizio collegamento del gruppo di comando che trasportava ordini, messaggi, viveri, armi e stampa clandestina, lungo la vallata del Metauro fino alla Gola del Furlo, divenendo anche responsabile dei Gruppi di difesa della donna (GDD).\nVenne arrestata ancora diciassettenne dai tedeschi il 20 luglio 1944, tra Sant'Andrea in Villis (dov\u2019era sfollata con la famiglia) e Fenile, localit\u00e0 alla periferia di Fano, mentre sta effettuando un trasporto d'armi; si lasci\u00f2 catturare per salvare i compagni che erano con lei, permettendo loro di fuggire. Condotta dapprima a Carignano, poi a Novilara e da qui, sempre lo stesso giorno, presso il comando delle SS a Mondolfo - dove nonostante gli estenuanti interrogatori e messa a confronto anche con la sorella Iva che collaborava anch\u2019essa coi partigiani - venne rilasciata qualche giorno pi\u00f9 tardi, senza aver rivelato alcun nome. Riportata nuovamente a Novilara assieme a Magda Minciotti, di appena 15 anni, con la quale condivide la carcerazione, durante un colloquio col padre che le fa visita, fu avvisata che i partigiani preparavano un colpo di mano per liberarla, ma lei si oppose per timore di rappresaglie e ritorsioni nei confronti dei civili del luogo e dei familiari; i primi di agosto fu quindi trasferita nelle carceri di Forl\u00ec e dopo qualche giorno in quelle di Bologna dove venne condannata a morte per fucilazione.\nIn seguito al bombardamento che il 12 ottobre 1944 colp\u00ec le carceri bolognesi delle Caserme Rosse, riusc\u00ec a scappare, iniziando una travagliata fuga attraverso l'Emilia-Romagna, senza riparo e vestiti che la protegessero dal freddo. Trov\u00f2 ospitalit\u00e0 presso una famiglia di contadini delle campagne di Faenza e riprese a fare la staffetta. Nell\u2019avanzare del fronte, un altro bombardamento uccise tutti i componenti della famiglia che la ospitava; si rifugi\u00f2 quindi a Castel Raniero, presso l\u2019ospedale, dove cur\u00f2 alcuni partigiani feriti. Riprese dunque la via del ritorno e arrivata nel forlivese, zona gi\u00e0 liberata, venne arrestata dalle truppe polacche, che la liberano una quindicina di giorni pi\u00f9 tardi, solo quando fu riconosciuta da un partigiano slavo.\nIl 20 dicembre 1944 fece finalmente ritorno a Fano (la citt\u00e0 era stata liberata dalla 3\u00aa Divisione \"Carpazi\" pochi mesi prima, il 27 agosto) nella sua casa di via Fanella, fortemente provata, con addosso ancora i vestiti estivi di quando era stata arrestata cinque mesi prima e una giacca donatale dai contadini. Sofferente, con capelli e denti mancanti, febbre alta e tosse, prov\u00f2 a scrivere un diario di memorie, dettandolo alla sorella Iva, ma non riusc\u00ec a portarlo a termine.\nMor\u00ec di meningite tubercolare, appena diciottenne, presso l\u2019ospedale \u201cSanta Croce\u201d dov\u2019era ricoverata da un mese. Era il 3 aprile 1945, due giorni dopo Pasqua e al funerale partecip\u00f2 una nutrita e commossa folla.\nIl ricordo.\nLa Commissione regionale marchigiana per il riconoscimento della qualifica di partigiano (Ricompart) la riconobbe come partigiana combattente con il grado di sottotenente, per aver \u201cpartecipato alle operazioni di guerra svoltesi in territorio metropolitano\u201d. Nel centro storico della citt\u00e0 di Fano il suo nome \u00e8 ricordato, assieme a quello di altri 11 partigiani, sulla lapide affissa nel 1947 alla facciata del municipio.\nNel dopoguerra il Partito Comunista Italiano intitol\u00f2 una delle proprie cellule, composta di militanti donne, alla memoria di Leda Antinori.\nNel 2011 l'ANPI di Fano le ha intitolato la nuova sezione ricostituita, precedentemente intitolata a Giannetto Dini e chiusa da diversi anni; il comune di Fano ha inoltre intitolato alla giovane partigiana una via cittadina."}
{"id": "8450897", "revid": "228587", "url": "https://it.wikipedia.org/wiki?curid=8450897", "title": "Aurica Barascu", "text": ""}
{"id": "8450898", "revid": "47767", "url": "https://it.wikipedia.org/wiki?curid=8450898", "title": "Clarenzio", "text": "Origine e diffusione.\nDeriva dal nome latino di et\u00e0 imperiale \"Clarentius\", un nome augurale e tratto da \"clarus\", ossia \"chiaro\", \"risplendente\", \"illustre\" (la stessa radice di Chiara).\nIn Italia \u00e8 sostenuto dal culto di san Clarenzio, ma \u00e8 raro, accentrato perlopi\u00f9 in Emilia-Romagna. Va notato che la forma francese \"Clarence\" coincide con il nome inglese \"Clarence\", che ha origine del tutto diversa.\nOnomastico.\nL'onomastico si pu\u00f2 festeggiare il 25 aprile (o il 26) in memoria di san Clarenzio, vescovo di Vienne verso gli inizi del VII secolo."}
{"id": "8450899", "revid": "446353", "url": "https://it.wikipedia.org/wiki?curid=8450899", "title": "Tokitsukaze", "text": "Il \u00e8 stato un cacciatorpediniere della Marina imperiale giapponese, undicesima unit\u00e0 della classe Kagero. Fu varato nel novembre 1939 dal cantiere navale di Uraga.\nAppartenente alla 16\u00aa Divisione, appoggi\u00f2 sbarchi in diverse localit\u00e0 delle Filippine e delle Indie orientali olandesi, sfuggendo a pi\u00f9 di un attacco aereo e affondando forse un sommergibile avversario. Aggregato alla scorta del convoglio per l'occupazione dell'atollo di Midway, fu presente all'omonima battaglia e poi transit\u00f2 nella flotta di portaerei della Marina imperiale; partecip\u00f2 cos\u00ec alla battaglia delle Salomone Orientali del 23-25 agosto, durante la quale salv\u00f2 i naufraghi della bombardata, e poi a quella delle isole Santa Cruz (25-26 ottobre). Fu poi coinvolto nelle rischiose missioni del \"Tokyo Express\" alla volta di Guadalcanal, dapprima per scaricare rifornimenti e truppe, poi per contribuire all'evacuazione finale del febbraio 1943. Rimasto a operare da Rabaul, a fine mese fu tra i cacciatorpediniere scelti per scortare un importante convoglio a Lae che, tuttavia, fu annientato nel corso della battaglia del Mare di Bismarck: abbandonata dall'equipaggio dopo essere stata immobilizzata, l'unit\u00e0 fu infine affondata il 4 marzo 1943 da bombardieri statunitensi.\nCaratteristiche.\nIl \"Tokitsukaze\" presentava una lunghezza fuori tutto di 118,41 metri, una larghezza massima di 10,82 metri e un pescaggio di 3,76 metri, per un dislocamento a pieno carico di tonnellate. L'apparato motore era formato da tre caldaie Kampon, due turbine a ingranaggi a vapore Kampon, due alberi motore con elica: erano erogati \u00a0shp, sufficienti per una velocit\u00e0 massima di 35 nodi (66,5\u00a0km/h); l'autonomia massima era di miglia nautiche alla velocit\u00e0 di crociera di 18 nodi (circa chilometri a 34,2\u00a0km/h). L'armamento era articolato su sei cannoni Type 3 da 127\u00a0mm da 50 calibri (L/50), distribuiti in tre torrette binate (una a prua, due sovrapposte a poppa); otto tubi lanciasiluri da 610\u00a0mm raggruppati in due impianti Type 92 (uno tra i fumaioli, uno a mezzanave) che usavano il siluro Type 93, presente in numero di sedici; due coppie di cannoni contraerei Type 96 da 25\u00a0mm L/60 e due lanciatori Type 94 per bombe di profondit\u00e0, conservate in numero di sedici. Infine erano stati forniti un sonar Type 93 e due paramine. All'entrata in servizio l'equipaggio era formato da 240 uomini.\nImpiego operativo.\nCostruzione.\nIl cacciatorpediniere \"Tokitsukaze\" fu ordinato nell'anno fiscale edito dal governo giapponese nel 1937. La sua chiglia fu impostata nel cantiere navale della ditta Uraga, a Tokyo, il 20 febbraio 1939 e il varo avvenne il 10 novembre dello stesso anno; fu completato il 15 dicembre 1940. La nave form\u00f2 con i gemelli \"Yukikaze\", \"Amatsukaze\" e \"Hatsukaze\" la 16\u00aa Divisione cacciatorpediniere, posta alle dipendenze della 2\u00aa Squadriglia della 2\u00aa Flotta.\n1941-1942.\nPassato al comando del capitano di fregata Giichir\u014d Nakahara, il 26 novembre 1941 il \"Tokitsukaze\" part\u00ec con la divisione d'appartenenza e il resto della squadriglia dallo Stretto di Terashima per arrivare, il 1\u00ba dicembre, alle isole Palau, uno dei punti di partenza per le imminenti operazioni militari contro gli occidentali. Il 6, infatti, fu in mare per vigilare sulla portaerei i cui aerei bombardarono Davao e altre localit\u00e0; quello stesso giorno torn\u00f2 alle Palau per contribuire alla difesa del convoglio incaricato di occupare la citt\u00e0 di Legazpi: lo sbarco avvenne senza difficolt\u00e0 il 12 e due giorni dopo il \"Tokitsukaze\" sfugg\u00ec senza danni all'attacco di alcuni aerei americani. Da Legazpi i trasporti truppe partirono alla volta della baia di Lamon, nella Luzon meridionale; l'operazione anfibia fu protetta tra le altre navi anche dal \"Tokitsukaze\" che, nuovamente, fu mancato da velivoli statunitensi accorsi vanamente. Rimase nella zona due giorni prima di rientrare alle Palau, ove rimase dal 20 dicembre al 1\u00ba gennaio 1942, data della partenza per Davao (occupata dal 20 dicembre). Nei primi giorni di gennaio pattugli\u00f2 la rada e il mare circostante senza risultati, quindi fu aggregato alla squadra d'invasione per Menado, dove i giapponesi sbarcarono l'11. Dal 15 al 20 gennaio fu impegnato in ricognizioni e pattugliamenti antisommergibile nel Mare delle Molucche, ma il 21 salp\u00f2 per unirsi in mare a una formazione che, tre giorni dopo, sbarc\u00f2 truppe a Kendari, rapidamente occupata. Torn\u00f2 indietro all'isola di Bangka da cui oper\u00f2 brevemente dal 27 al 30, seguendo poi il gruppo navale che il 31 inizi\u00f2 l'occupazione di Ambon. Il \"Tokitsukaze\" fu di nuovo assegnato a vigilare sulla conquista effettuata e a venire incontro ad altri trasporti diretti a rafforzare l'isola; il 5 febbraio fu attaccato da un singolo aereo avversario senza subire danni. Lasci\u00f2 l'isola il 17 febbraio e si un\u00ec alla squadra navale diretta all'isola di Timor, dove support\u00f2 i riusciti sbarchi a Kupang; si attard\u00f2 un paio di giorni nelle acque dell'isola prima di spostarsi a Makassar, raggiunta il 25. Qui pot\u00e9 riunirsi alla 16\u00aa Divisione e al resto della 2\u00aa Squadriglia, incaricati di proteggere il numeroso convoglio orientale per lo sbarco finale a Giava. Nel corso della traversata il \"Tokitsukaze\" respinse bombardieri statunitensi in due occasioni e, il 27 febbraio, partecip\u00f2 alla battaglia del Mare di Giava, pur senza cogliere particolari successi. Nel tardo pomeriggio del 28, assieme allo \"Yukikaze\", attacc\u00f2 con le bombe di profondit\u00e0 un sommergibile e ne rivendic\u00f2 l'affondamento; copr\u00ec quindi gli sbarchi notturni sull'isola ed estese i pattugliamenti oltre l'isola di Bawean, al largo della quale collabor\u00f2 con lo \"Yukikaze\" e l'ammiraglia di squadriglia \"Jintsu\" per affondare un sommergibile navigante in superficie. I pattugliamenti antisommergibile continuarono sino a met\u00e0 marzo, poi tra il 22 e il 24 segu\u00ec la nave appoggio idrovolanti nella baia di Ambon, dove si radun\u00f2 un'eterogenea formazione per occupare la Nuova Guinea olandese. Il \"Tokitsukaze\" partecip\u00f2 alla facile operazione, conclusasi il 21 aprile, rimanendo quasi sempre a fianco della \"Chitose\" anche quando l'unit\u00e0 navig\u00f2 sino a Davao: si un\u00ec loro l\"'Hatsukaze\" e le tre unit\u00e0 diressero per il Giappone. I due cacciatorpediniere arrivarono il 2 maggio a Kure e qui furono revisionati e riparati. Il 21 maggio il \"Tokitsukaze\" e tutte le altre navi della 2\u00aa Squadriglia salparono alla volta di Saipan, dove assunsero la difesa del convoglio d'invasione per l'atollo di Midway; la grande operazione, comunque, si concluse con una decisa sconfitta giapponese e il \"Tokitsukaze\" rientr\u00f2 in Giappone con i gregari. Nelle tranquille settimane successive fu coinvolto in alcune missioni di scorta a qualche mercantile nelle acque metropolitane o all'isola di Formosa; il 14 luglio la 16\u00aa Divisione pass\u00f2 alle dipendenze della 10\u00aa Squadriglia, a sua volta sotto il controllo della 3\u00aa Flotta \u2013 la nuova squadra di portaerei da battaglia, sempre al comando del viceammiraglio Ch\u016bichi Nagumo.\nNella seconda met\u00e0 di luglio il \"Tokitsukaze\", lo \"Yukikaze\" e lo \"Hatsukaze\" navigarono in difesa di una nave da carico fino alla base di Truk e poi, con il solo \"Hatsukaze\", s'incontr\u00f2 in mare con l'incrociatore pesante per accompagnarlo fino alla piazzaforte di Rabaul, dove la grande unit\u00e0 fece scendere truppe il 30 luglio. Il \"Tokitsukaze\" ripart\u00ec con destinazione il Giappone, unendosi allo \"Yukikaze\" strada facendo, e arriv\u00f2 ad Hashirajima il 16 agosto; poco dopo salp\u00f2 con la 16\u00aa Divisione e il resto della 3\u00aa Flotta che, il 21 fece rifornimento in mare in vista dell'imminente battaglia delle Salomone Orientali contro la United States Pacific Fleet. Fu assegnato con l\"'Amatsukaze\" e l'incrociatore pesante alla difesa ravvicinata della portaerei \"Ryujo\", distaccata dal viceammiraglio Nagumo in funzione di picchetto avanzato per proteggere alcuni trasporti che dovevano eseguire un controsbarco sull'isola di Guadalcanal. Nel corso della battaglia delle Salomone Orientali (23-25 agosto) questa disposizione si rivel\u00f2 fatale per la portaerei, oggetto di un ben coordinato attacco dell'aeronautica imbarcata statunitense. I due cacciatorpediniere non riuscirono a proteggerla e, mentre lo \"Amatsukaze\" recuperava l'equipaggio, il \"Tokitsukaze\" affianc\u00f2 il \"Tone\" negli sbarramenti contraerei per coprire l'evacuazione. Per tutto il mese di settembre oper\u00f2 da Truk, partecipando alle regolari uscite in forze della flotta da battaglia nelle acque a nord delle isole Salomone; il 3 settembre, intanto, il comando era passato al capitano di fregata Masayoshi Motokura. Nella prima met\u00e0 di ottobre, invece, il \"Tokitsukaze\" fu distaccato per difendere la piccola portaerei \"Taiyo\" che, gravemente colpita da un sommergibile, si trascin\u00f2 lentamente fino a Kure, raggiunta il 13 ottobre. Rientr\u00f2 a Truk il 19, fece rifornimento e salp\u00f2 a gran velocit\u00e0 per riunirsi alla 3\u00aa Flotta, che si trovava a nord-est delle isole Salomone in assetto da battaglia: con il resto della divisione rimase a difesa delle portaerei per la battaglia delle isole Santa Cruz, una sofferta vittoria dopo la quale accompagn\u00f2 la \"Zuikaku\" (con lo \"Hatsukaze\") da Truk a Kure. Il 12 novembre il \"Tokitsukaze\" si ormeggi\u00f2 in porto e fu poi tratto in bacino di carenaggio, riparato e rimesso in acqua il 20: non torn\u00f2 tuttavia al fronte, ma oper\u00f2 tra Yokosuka, la baia di Saeki e Hashirajima prima di seguire una settimana circa di intensive esercitazioni nel Mare interno di Seto. Soltanto l'11 dicembre salp\u00f2 alla volta di Truk, assumendo la difesa della nuova portaerei leggera \"Ryuho\" (diretta anch'essa all'atollo con un carico di velivoli); tuttavia, il giorno successivo un sommergibile eluse la sorveglianza del \"Tokitsukaze\" e danneggi\u00f2 la portaerei, che il cacciatorpediniere dovette riaccompagnare a Yokosuka e, poi, alla baia di Tokyo. Il \"Tokitsukaze\" si spost\u00f2 a Kure il 16 e complet\u00f2 un altro periodo di addestramento, quindi si spost\u00f2 a Yokosuka e infine alla baia di Tokyo. Ne part\u00ec il 31 dicembre con il cacciatorpediniere \"Akizuki\" e la \"Zuikaku\".\n1943 e l'affondamento.\nIl piccolo convoglio arriv\u00f2 senza incidenti a Truk il 4 gennaio 1943 e il \"Tokitsukaze\" si port\u00f2 il 9 alle isole Shortland, base avanzata per le operazioni di rifornimento a Guadalcanal. Due missioni avvennero il 10-11 gennaio e il 14-15, durante le quali il \"Tokitsukaze\" e altri cacciatorpediniere coprirono un gruppo di navi similari materialmente incaricate del trasporto di truppe e rifornimenti; in entrambi i casi ci fu opposizione statunitense: lo \"Hatsukaze\" e lo rimasero danneggiati e due motosiluranti americane furono affondate. Il 24 gennaio trasfer\u00ec un nucleo di fanteria con il alla baia di Rekata a Santa Isabel; rientrarono senza problemi alle Shortland, ma il 25 e il 26 si verificarono incursioni aeree, cui il \"Tokitsukaze\" sfugg\u00ec senza danni. Il cacciatorpediniere era intanto stato selezionato dal capitano di vascello Kiichir\u014d Sh\u014dji quale ammiraglia della 16\u00aa Divisione e, con questo nuovo ruolo, capitan\u00f2 una missione di trasporto di Kaigun Tokubetsu Rikusentai alle isole Russell (scelte dai comandi per piazzarvi una base temporanea di chiatte motorizzate in vista dell'evacuazione di Guadalcanal). Con il \"Kuroshio\" e lo \"Shirayuki\" costitu\u00ec la forza di copertura e respinse due attacchi aerei durante il 28 gennaio; la missione in ogni caso riusc\u00ec e il \"Tokitsukaze\" guid\u00f2 le altre unit\u00e0 alle Shortland, dove si prepar\u00f2 alla missione di sgombero. Esso avvenne in tre vasti movimenti navali il 1\u00ba, 4 e 7 febbraio, durante i quali il \"Tokitsukaze\" train\u00f2 una chiatta motorizzata e prelev\u00f2 sempre soldati da Kamimbo, sfuggendo agli attacchi aerei e agli interventi delle motosiluranti statunitensi. Attardatosi alle Shortland, le lasci\u00f2 a met\u00e0 mese per Rabaul, dove in via provvisoria fu posto agli ordini della 3\u00aa Squadriglia. Tra il 18 e il 21 febbraio, con lo \"Shikinami\", protesse l'andata e il ritorno da Gasmata di un trasporto.\nIl 28 febbraio segu\u00ec fuori da Rabaul il gemello \"Yukikaze\" e i cacciatorpediniere \"Arashio\", \"Asashio\", \"Asagumo\", \"Shikinami\" e \"Uranami\" di scorta a un gruppo di otto trasporti, incaricati di recare a Lae in Nuova Guinea una parte della 51\u00aa Divisione fanteria e sostanziosi materiali per l'aviazione. In particolare, il \"Tokitsukaze\" accolse a bordo 150 soldati, lo stato maggiore della 18\u00aa Armata e il suo comandante, il tenente generale Hataz\u014d Adachi. Il gruppo fu individuato il 1\u00ba marzo e il giorno successivo un attacco di sette Boeing B-17 Flying Fortress affond\u00f2 un trasporto, le cui truppe furono prese a bordo dallo \"Yukikaze\" e dall\"'Asagumo\" che precedettero il convoglio a Lae; il 3 marzo fu per\u00f2 il giorno decisivo della battaglia del Mare di Bismarck. I due cacciatorpediniere si erano da poco ricongiunti al resto del convoglio, a sud dello Stretto di Dampier e, verso le 08:00, oltre un centinaio di velivoli australiano-statunitensi si lanciarono all'attacco con la rischiosa tecnica dello \"skip bombing\", ottenendo un alto numero di centri e danni gravissimi alle navi. Il \"Tokitsukaze\" incass\u00f2 una o pi\u00f9 bombe alle 08:09 sul lato di dritta, la sala macchine di quel lato si allag\u00f2 e la paratia longitudinale fu fessurata e piegata, tanto che l'acqua invase anche l'altra met\u00e0 dello scafo; il \"Tokitsukaze\" rimase alla deriva senza energia motrice, un poco sbandato sulla destra. Alle 10:40, una volta che gli aerei furono spariti, lo \"Yukikaze\" si avvicin\u00f2 al gemello e prelev\u00f2 quasi tutto l'equipaggio (che aveva avuto solo diciannove morti), i capitani Motokura e Sh\u014dji, il generale Adachi e i soldati, quindi punt\u00f2 a Lae: il \"Tokitsukaze\" fu lasciato indietro con l'idea di rimorchiarlo al sicuro pi\u00f9 tardi. Tre cacciatorpediniere tornarono in effetti nelle prime ore del 4 marzo e una ventina di superstiti emersero dall'unit\u00e0 devastata che, tuttavia, non fu presa al traino e lasciata definitivamente al suo destino. Al mattino una bomba sganciata da un solitario North American B-25 Mitchell scoppi\u00f2 nella zona della torre di comando, senza affondarlo, e un attacco di nove bombardieri in picchiata nipponici (i comandi avevano ordinato di impedirne la cattura) non ebbe successo. Il colpo di grazia fu vibrato da sette B-25 che piazzarono diverse bombe sul cacciatorpediniere, che sprofond\u00f2 55 miglia a sud-est di Finschhafen ().\nIl 1\u00ba aprile 1943 il \"Tokitsukaze\" fu ufficialmente depennato dalla lista del naviglio in servizio."}
{"id": "8450904", "revid": "278406", "url": "https://it.wikipedia.org/wiki?curid=8450904", "title": "Linea M1 (metropolitana di Palma di Maiorca)", "text": ""}
{"id": "8450905", "revid": "228587", "url": "https://it.wikipedia.org/wiki?curid=8450905", "title": "Bair Badenov", "text": ""}
{"id": "8450906", "revid": "1315817", "url": "https://it.wikipedia.org/wiki?curid=8450906", "title": "Franz Georg von Kees", "text": ""}
{"id": "8450908", "revid": "287204", "url": "https://it.wikipedia.org/wiki?curid=8450908", "title": "Mastaba di Mereruka", "text": "La Mastaba di Mereruka \u00e8 il monumento funerario di Mereruka (o Mereruka Meri), visir al servizio del faraone Teti della VI dinastia egizia.\nMereruka.\nTeti sal\u00ec al trono in giovane et\u00e0 e cerc\u00f2 di agevolare la classe dei nobili con politiche di alleanze; favorendo con concessioni gli uomini a lui pi\u00f9 fedeli, fece s\u00ec che il potere del suo regno si sminuisse e si avvantaggiasse notevolmente la classe agiata. Seguendo questa politica egli diede la figlia primogenita Sesheshet Waatetkhethor in sposa a uno dei suoi funzionari pi\u00f9 in vista, Mereruka; questi, gi\u00e0 nominato visir, divenne il personaggio pi\u00f9 potente dopo il faraone e ottenne in seguito anche il titolo di Capo dei sacerdoti della piramide di Teti, Governatore del Palazzo e Sovrintendente degli scribi del Registro reale. Mereruka, grazie alla benevolenza del sovrano e ai suoi favori, riusc\u00ec a diventare ricco e potente accumulando ricchezze tali da consentirgli di costruire una grande tomba per s\u00e9 e la propria famiglia, degna di un personaggio cos\u00ec influente alla corte del faraone.\nLa mastaba.\nScoperta nel 1893 dall'archeologo francese Jacques de Morgan, la mastaba si trova nella parte settentrionale del sito di Saqqara, vicino alla piramide del faraone Teti. Questa grande e complessa mastaba \u00e8, insieme a quella di Ti, una delle pi\u00f9 belle e meglio conservate di tutto il sito.\nLa tomba \u00e8 costituita in totale da 32 stanze, di cui 16 decorate; di grandi dimensioni, misura 23 metri per 41 e fanno parte della stessa altre due sezioni, una per la moglie Sesheshet Waatetkhethor e una per il figlio Meriteti. Data la complessit\u00e0 della costruzione si pu\u00f2 ipotizzare che la mastaba fosse una riproduzione dell'abitazione di Mereruka, con il quartiere destinato al capofamiglia, quello alla moglie e altri ai figli.\nAlla mastaba si accede da un vestibolo dove Mereruka \u00e8 rappresentato, con la moglie, in atto di pescare e cacciare uccelli con un giavellotto; altri uomini catturano degli ippopotami con degli arpioni. L'atrio prosegue con una serie di corridoi, sempre decorati con scene di caccia e con raffigurazioni del lavoro degli artigiani: orefici, scalpellini, falegnami. Singolare \u00e8 la rappresentazione di una stanza, forse l'ufficio del visir, dove alcuni contadini sono sottoposti a punizione per non aver pagato le tasse.\nSi passa quindi alla zona centrale della tomba dove, in un cortile, \u00e8 presente una falsa porta. Segue la grande sala delle offerte con sei pilastri dipinti con colorazioni simili al granito e decorati con diverse immagini del defunto. Un'altra falsa porta ospita una statua di Mereruka che procede verso il mondo dei vivi nell'atto di ricevere le offerte che venivano deposte su di un piano davanti a lui. Tra i pilastri \u00e8 presente un anello in pietra a cui venivano legati gli animali destinati a essere offerti al Ka del defunto. Sulle pareti della sala sono rappresentate scene della processione funebre di Mereruka, con il sarcofago che viene portato verso la barca, il passaggio sull'imbarcazione e quindi i portatori che si avviano verso la tomba cantando versi che sono riportati sulla parete sopra di loro.\nDalla sala delle offerte si passa da un lato ai diversi magazzini, mentre dal fondo, vicino alla falsa porta, si apre la tomba del figlio Meriteti; qui le decorazioni, seppur notevoli, sono di fattura inferiore, per realismo e creativit\u00e0, rispetto al resto della mastaba. Alla tomba della moglie Sesheshet Waatetkhethor si accede da un lato del vestibolo; nella prima stanza si notano raffigurazioni di scene in una fattoria, con bestiame al pascolo e la mungitura; nel locale attiguo \u00e8 presente un serdab; accanto, in un'altra stanza, vi sono scene di offerte e di danzatori che si susseguono fino alla cappella."}
{"id": "8450909", "revid": "958063", "url": "https://it.wikipedia.org/wiki?curid=8450909", "title": "David Schultz (wrestler)", "text": ""}
{"id": "8450915", "revid": "767487", "url": "https://it.wikipedia.org/wiki?curid=8450915", "title": "Thiago Fernandes", "text": ""}
{"id": "8450916", "revid": "228587", "url": "https://it.wikipedia.org/wiki?curid=8450916", "title": "Barnabas Peak", "text": ""}
{"id": "8450917", "revid": "736476", "url": "https://it.wikipedia.org/wiki?curid=8450917", "title": "Lyudmila Andonova", "text": ""}
{"id": "8450920", "revid": "1543377", "url": "https://it.wikipedia.org/wiki?curid=8450920", "title": "Ana Camila Pirelli", "text": "Biografia.\nCresciuta ad Ayolas da due sportivi, Pirelli trascorre l'infanzia provando differenti sport, dal pattinaggio di figura al nuoto, dalla pallacanestro al tennis, seguendo poi la strada dell'atletica leggera. Inizialmente ha preso parte alle competizioni continentali di categoria provando sia i lanci sia la velocit\u00e0, per poi decidere di performare nelle prove multiple (cos\u00ec come la madre che aveva praticato il pentathlon all'universit\u00e0). Nel 2008 debutta internazionalmente tra i seniores partecipando ai Campionati panamericani di eventi combinati Ha studiato scienze sportive ad Asunci\u00f3n e successivamente ha vinto una borsa di studio all'Oral Roberts University di Tulsa, in Oklahoma, gareggiando anche per la squadra universitaria ai NCAA. Gareggiando per il Paraguay ha ottenuto numerosi riconoscimenti continentali tra cui la vittoria nel 2014 del primo oro ai Giochi sudamericani di un'atleta paraguaiana in questa manifestazione, occasione in cui stabil\u00ec anche il record della competizione nell'eptathlon femminile.\nPirelli detiene oltre ai record nazionali di prove multiple femminili, anche numerosi altri record paraguaiani nella velocit\u00e0, salto in alto, getto del peso, corsa ad ostacoli."}
{"id": "8450925", "revid": "2034231", "url": "https://it.wikipedia.org/wiki?curid=8450925", "title": "Dorothy Hughes", "text": "Avviso importante. Il divieto di riportare le iniziali puntate nel titolo della voce non esiste pi\u00f9. Il redirect senza iniziali puntate \u00e8 corretto, ma la voce deve riportare l'iniziale puntata: ."}
{"id": "8450929", "revid": "1505830", "url": "https://it.wikipedia.org/wiki?curid=8450929", "title": "Nadia Gamal", "text": "\u00c8 spesso riconosciuta come la creatrice del moderno stile di danza del ventre.\nBiografia.\nNata nel 1937 ad Alessandria d'Egitto da padre greco e madre italo-egiziana, Nadia Gamal inizia ad approciarsi alla danza nel cabaret della madre. Educata al piano e in diversi tipi di danza come il balletto e il tip-tap, inizialmente Nadia Gamal si esibiva in danze popolari europee. A 14 anni ha l'opportunit\u00e0 di esibirsi in danza del ventre in Libano. In seguito a questo debutto, \u00e8 diventata una danzatrice popolare e ha cominciato a recitare nel cinema egiziano.\nNel 1953, frequenta Shammi Kapoor, noto attore indiano conosciuto in Sri Lanka. Si \u00e8 esibita anche in numerosi film indiani.\nNel 1968, Gamal divenne la prima ballerina di danza del ventre a partecipare al Festival internazionale di Baalbeck. Si \u00e8 esibita anche al Teatro dell'Opera del Cairo e ha danzato in presenza di Husayn di Giordania e di Mohammad Reza Pahlavi. Durante la sua carriera, Gamal si \u00e8 esibita in tourn\u00e9e in Asia, Medio Oriente, Europa, America Latina e Nord America. Nel 1978 e nel 1981 ha insegnato danza a New York. Pi\u00f9 tardi, Nadia Gamal ha creato una scuola di danza.\nNel 1990, le \u00e8 stato diagnosticato un carcinoma mammario e durante la permanenza a Beirut ha contratto una polmonite, per la quale \u00e8 deceduta.\nStile e influenze.\nGamal era nota per il suo ampio ricorso al floorwork. Ha anche spesso incluso danze beduine, Zaar e il raqs baladi nelle sue esibizioni."}
{"id": "8450948", "revid": "767487", "url": "https://it.wikipedia.org/wiki?curid=8450948", "title": "Beyond Justice", "text": "Beyond Justice \u00e8 un film italiano del 1992 diretto da Duccio Tessari, girato in Marocco, e tratto dalla miniserie televisiva \"Il principe del deserto\".\nTrama.\nL'ex agente CIA Tom Burton specializzato nel salvataggio di ostaggi dai terroristisi, si reca in Marocco con la donna d'affari Christine Sanders per salvare suo figlio, l'erede rapito nel deserto."}
{"id": "8450949", "revid": "986213", "url": "https://it.wikipedia.org/wiki?curid=8450949", "title": "Anne Lennard, contessa di Sussex", "text": "\u00c8 diventata la moglie di Thomas Lennard, I\u00b0 conte di Sussex\nNata Lady Anne Palmer a Westminster,fu la prima figlia di Barbara Villiers, unica figlia di William Villiers, II\u00b0 visconte Grandison, e la moglie di Roger Palmer, I conte di Castlemaine, fu anche una delle amanti di Re Carlo II.\nSecondo la leggenda, Anne \u00e8 stata concepita nella notte dell'incoronazione di Carlo. \nSia Villiers che il re riconobbero Anne come sua figlia, e quindi era conosciuta con lo pseudonimo di Fitzroy, che significa \"figlio del re\", ma \u00e8 stato anche supposto che fosse figlia di Philip Stanhope, II\u00ba conte di Chesterfield \"che \", afferma Lord Dartmouth,\" assomigliava moltissimo sia al viso che alla persona \".\nVita.\nL'11 agosto 1674, all'et\u00e0 di tredici anni, Lady Anne si spos\u00f2 a Hampton Court con il XV barone Dacre, Gentleman of the King's Bedchamber del re. \nLo stesso giorno sua sorella di dieci anni, Lady Charlotte Fitzroy, era stata contratta in matriminio con Sir Edward Lee (cresciuto da una precoce baronzia alla Contea di Lichfield due mesi prima, e anche Gentleman of the King's Bedchamber). Sia il matrimonio che la sua dote furono pagati da Carlo II. Dacre \u00e8 stato successivamente creato Conte del Sussex.\nAd un certo punto Anne ebbe quasi certamente una relazione con Ortensia Mancini, un'amante di suo padre, Carlo II, e quindi una rivale di sua madre, la sua padrona in titolo. \nPer porre fine alla relazione, il marito di Anne, Lord Sussex, trasfer\u00ec sua moglie in campagna. Nell'estate del 1678, Lady Sussex fu rapita da un convento di Parigi e sedotta da Ralph Montagu (in seguito primo duca di Montagu). Aveva 17 anni. Quest'ultimo fu successivamente l'amante sia della madre (la duchessa di Cleveland),che della figlia (Lady Sussex). \nIn una lettera a re Carlo, datata \"Parigi, marted\u00ec 28 maggio 1678\", sua madre scrisse:\nNon sono mai stata cos\u00ec sorpresa in tutta la mia vita come lo sono stata al mio arrivo qui, a trovare la mia Lady Sussex andatasene da casa mia e il monastero dove l'ho lasciata, questa sua lettera, di cui qui ti mando la copia. \nIn tutta la mia vita non ho mai sentito parlare di quel governo di se stessa da quando sono andata in Inghilterra. \nNon \u00e8 mai stata nel monastero due giorni insieme, ma ogni giorno \u00e8 uscita con l'ambasciatore (Ralph Montagu), e spesso \u00e8 rimasta quattro giorni insieme a casa mia, e ha inviato la sua carne all'ambasciatore; lui era sempre con lei fino alle cinque del mattino, stavano zitti, insieme, da soli e non lasciavano che il mio maitre d'h\u00f4tel, n\u00e9 nessuno dei miei servi, aspettasser\u00f3, solo l'ambasciatore. \nQuesto ha creato un vociferare cos\u00ec grande a Parigi, che ora ne \u00e8 il discorso principale. \nSono cos\u00ec afflitta che riesco a malapena a scriverlo per piangere, vedere una bambina, che ho insistito come facevo su di lei, dovrebbe farmi tornare cos\u00ec male e unirsi al peggior degli uomini per rovinarmi.\nIl marito di Anne era un \"uomo popolare ma stravagante\" che, per stravaganza e perdite a causa del gioco d'azzardo, dovette vendere la tenuta di Herstmonceaux e altri. Lord e Lady Sussex si separarono nel 1688 e rimase vedova nel 1715. La contessa del Sussex mor\u00ec il 16 maggio 1721 o 1722, e fu sepolta a Linsted, nella contea del Kent.\nDiscendenza.\nI figli della sua unione con Sussex erano due figli, che morirono nella prima infanzia; e due figlie, vissute fino all'et\u00e0 adulta, co-eredi del Barone Dacre:\nGertrude Brand, XIX\u00b0 baronessa Dacre (1750\u20133 ottobre 1819), che succedette a suo fratello, John, come baronessa Dacre. L'On. Gertrude Roper si \u00e8 sposata con Thomas Brand, nella contea di Herts, da questi ebbe dei figli:\n(III\u00b0) Il terzo matrimonio fu con l'on. Robert Moore (morto nel 1728), quinto figlio di Henry Hamilton-Moore, conte di Drogheda, a Londra, da cui ebbe un figlio, Henry."}
{"id": "8450950", "revid": "124692300", "url": "https://it.wikipedia.org/wiki?curid=8450950", "title": "Third Division 1949-1950", "text": "La Third Division 1949-1950 \u00e8 stato il 23\u00ba campionato inglese di calcio di terza divisione, il 22\u00ba con la suddivisione in 2 gironi (North e South). Ad aggiudicarsi il titolo ed a salire in Second Division furono: Doncaster Rovers (Third Division North) e (Third Division South).\nThird Division North.\nClassifica finale.\nLegenda:\nRegolamento:\nNote:\nThird Division South.\nClassifica finale.\nLegenda:\nRegolamento:\nNote:"}
{"id": "8450951", "revid": "767487", "url": "https://it.wikipedia.org/wiki?curid=8450951", "title": "Huo Tingxiao", "text": ""}
{"id": "8450952", "revid": "287204", "url": "https://it.wikipedia.org/wiki?curid=8450952", "title": "Dagmar (disambigua)", "text": ""}
{"id": "8450954", "revid": "228587", "url": "https://it.wikipedia.org/wiki?curid=8450954", "title": "Christopher Munch", "text": ""}
{"id": "8450955", "revid": "228587", "url": "https://it.wikipedia.org/wiki?curid=8450955", "title": "Dolores Hernandez", "text": ""}
{"id": "8450957", "revid": "228587", "url": "https://it.wikipedia.org/wiki?curid=8450957", "title": "Elie Gesbert", "text": ""}
{"id": "8450958", "revid": "767487", "url": "https://it.wikipedia.org/wiki?curid=8450958", "title": "Jessy non perdona... uccide", "text": "Jessy non perdona... uccide (\"Tierra de Fuego\") \u00e8 un film del 1965 diretto da Jaime Jes\u00fas Balc\u00e1zar.\nTrama.\nLo sceriffo Jeff Kinley dall'oscuro passato tiene la sua cittadina e quelle vicine sotto un controllo ferreo per paura che possa tornare il suo oscuro passato."}
{"id": "8450968", "revid": "6923", "url": "https://it.wikipedia.org/wiki?curid=8450968", "title": "Regolatori", "text": "I Regolatori della contea di Lincoln o semplicemente Regolatori, fu un gruppo che combatt\u00e9 nella guerra della contea di Lincoln nel Nuovo Messico.\nMembri storici e amicizie.\nI Regolatori furono formati da un piccolo numero di proprietari di ranch e cowboy a Lincoln, Nuovo Messico. Molti di quelli che verranno conosciuti come \"Regolatori\" hanno una lunga storia tra loro. William Bonney, a.k.a Billy the Kid o Henry McCarty, divenne il pi\u00f9 conosciuto, soprattutto perch\u00e9 i racconti dei giornali misero il suo nome su tutto ci\u00f2 che facevano i regolatori. La guerra della contea di Lincoln lo port\u00f2 in primo piano, ma molti degli altri Regolatori furono, in realt\u00e0, le vere forze dietro agli eventi, i quali avevano una storia di uccisioni, una dietro l'altra, prima della guerra.\nAb Saunders, Charlie Bowdre, Doc Scurlock e George Coe avevano gi\u00e0 ucciso dei ladri insieme. Il 18 Luglio 1876, il gruppo attacc\u00f2 la prigione di Lincoln, prelev\u00f2 il ladro di cavalli Jesus Largo e lo impicc\u00f2. Ab Saunders e Frank Coe rintracciarono il ladro di bestiame Nicos Meras, gli spararono e lo uccisero, nello stesso mese, al Baca Canyon. La loro associazione con McCarty inizi\u00f2 quando, nella primavera del 1876, Henry (al tempo conosciuto sia come Henry Antrim o William Bonney) si spost\u00f2 nella contea di Lincoln ed inizi\u00f2 a lavorare per Dock Scurlock e Charlie Bowdre al loro caseificio. In seguito lavor\u00f2, per qualche tempo, per l'allevatore Henry Hooker e dopo per Ab Saunders e i Coe nel loro ranch. Quando inizi\u00f2 la guerra della contea di Lincoln, i membri principali, denominati \"Corazza di ferro\", erano tutti pi\u00f9 esperti e vicini ad essere dei veri e propri \"pistoleri\" di quanto lo fosse McCarty.\nFormazione e notoriet\u00e0.\nLa guerra della contea di Lincoln inizi\u00f2 quando un gruppo di uomini, capeggiati dallo sceriffo William J. Brady, uccise il giovane inglese John Henry Tunstall il 18 Febbraio 1878. Il gruppo aveva apparentemente inseguito Tunstall per attaccare, cio\u00e8, sequestrare dall'autorit\u00e0 legale, alcuni capi di bestiame che Tunstall e i suoi uomini stavano portando dal ranch di Tunstall sul fiume Feliz a Lincoln, ma le vere intenzioni del gruppo erano chiare, eliminare John Tunstall come minaccia economica per gli uomini d'affari James Dolan e L.J. Murphy, che avevano lo sceriffo Brady sotto il loro controllo. I ranch sotto il controllo di Tunstall ed altri cittadini locali formarono un gruppo noto come i Regolatori per vendicare la sua morte e contrastare quello che si credeva fosse un sistema giudiziario corrotto, controllato dagli alleati di Murphy, Dolan e compagnia. I Regolatori ricevettero il loro manto di legalit\u00e0 dal giudice di pace della citt\u00e0 di Lincoln, John B. Wilson. Il giudice di pace Wilson emise dei mandati per l'arresto degli assassini di John Tunstall e ha nominato il Regolatore Dick Brewer agente speciale per l'esecuzione di Warrants. Inoltre, al Regolatore Robert Widenmann, che in precedenza si era assicurato un appuntamento come vice maresciallo degli stati uniti, diede il permesso di organizzare una posse ed arrestare l'imputato.\nLa guerra della contea di Lincoln e i Regolatori lanciarono Billy the Kid alla gloria eterna. Per\u00f2, in realt\u00e0, altri Regolatori, per certo Doc Scurlock, erano pi\u00f9 vicini ad essere \"pistoleri\" di Billy. In alcuni casi, a Billy the Kid sono stati attribuiti omicidi che di fatto sono stati effettuati da altri regolatori. Alla fine dei Regolatori, a qualsiasi omicidio da loro commesso fu aggiunto il suo nome, che fosse o meno il vero tiratore. Ci\u00f2, alla fine, sarebbe stato dannoso per i suoi tentativi all'amnistia. I Regolatori ebbero tre differenti capi, tutti uccisi tranne uno. Sebbene Billy the Kid ha raggiunto la fama come membro dei Regolatori, non li ha mai guidati. Il loro primo capi fu Richard \"Dick\" Brewer, ucciso da Buckshot Roberts e sostituito da Frank McNab ucciso da un membro dei Seven Rivers Warriors. McNab fu sostituito dall'ultimo capo dei Regolatori, Doc Scurlock. William Bonney, a.k.a Billy the Kid, non ha mai fatto alcuno sforzo per diventare famoso, o per essere il soggetto principale delle notizie sugli eventi che si svolsero durante la guerra. Frank Coe qualche anno dopo comment\u00f2:\"Non ha mai insistito in consigli od opinioni ma aveva una meravigliosa presenza di spirito\".\nCronologia.\nTunstall venne ucciso dai pistoleri di Murphy-Dolan William Morton, Frank Baker, Jesse Evans e Tom Hill mentre lui e i suoi aiutanti Dick Brewer, Billy the Kid, John Middleton, Henry Newton Brown, Bob Widdenmann e Fred Waite trasportavano nove cavalli dal suo ranch sul Rio Feliz a Lincoln. Il giorno dopo, Bonney e Brewer, prestarono giuramento e furono emessi dei mandati dal giudice di pace John Wilson. Mentre cercano di servire i mandati, Waite, Bonney e Constable Martinez sono detenuti dallo sceriffo Brady. Waite e Bonney mancano al funerale di Tunstall, Martinez \u00e8 libero. Il 23, Bonney e Waite vengono fatti uscire di prigione.\n\"Dick\" Brewer \u00e8 nominato agente cittadino dal giudice di pace John Wilson, Billy \u00e8 il suo vice. Devono arrestare gli assassini di Tunstall. Gli altri sono vice e si definiscono \"I regolatori\".\nI Regolatori arrestano Bill Morton e Frank Baker. Tre giorni dopo Morton, Baker e il Regolatore William McCloskey vengono uccisi ad Agua Negra, si ritiene che McCloskey abbia tradito i Regolatori.\nIl governatore territoriale Samuel B. Axtell decret\u00f2 che John Wilson, il giudice di pace, era stato nominato illegalmente dai commissari della contea di Lincoln. Wilson aveva nominato i Regolatori e rilasciato i mandati per gli assassini di Tunstall. Il decreto di Axtell significava che le azioni dei Regolatori, precedentemente considerate legali, erano ora al di l\u00e0 della legge. Axtell fu anche in grado di revocare lo status di Widenmann come vice maresciallo degli Stati Uniti, facendo dello sceriffo Brady e dei suoi uomini gli unici ufficiali di legge della Contea di Lincoln.\nJim French, Frank McNab, John Middleton, Fred Waite, Henry Brown, Billy the Kid e probabilmente Bob Widenmann, spararono allo sceriffo e ai suoi vice attraverso dei buchi improvvisati nel muro di mattoni dove erano nascosti. Bonney venne ferito da Matthews mentre cercava di recuperare il fucile sequestrato in precedenza da Brady. Lo sceriffo Brady e il vice Hindman morirono.\nC'\u00e8 una sparatoria a Blazer's Mill con Buckshot Roberts. Buckshot e Brewer morirono, Middleton viene gravemente ferito, Bonney viene sfiorato da un proiettile e George Coe viene colpito al dito sul grilletto.\nThe Kid, Middleton, Waite e Brown sono sospettati dell'omicidio dello sceriffo Brady. Dolan, Evans, Matthews e altri sono sospettati dell'omicidio di Tunstall.\nFrank McNab viene ucciso da un membro dei Seven Rivers Warriors. Ab Saunder \u00e8 gravemente ferito e Frank Coe viene catturato.\nGeorge Coe colpisce e ferisce un membro dei Seven Rivers Warriors, \"Dutch Charlie\" Kruling a Lincoln. I membri dei Seven Rivers, Tom Green, Charles Marshall, Jim Patterson e John Galvin vengono uccisi lo stesso giorno e sebbene i Regolatori siano accusati, il loro coinvolgimento non \u00e8 mai stato provato. I membri dei Seven Rivers, in quel periodo, stavano iniziando a mettersi gli uni contro gli altri.\nI Regolatori ottennero qualche vendetta assaltando la zona intorno a Seven Rivers, catturando e uccidendo Manuel Segovia, il cowboy che uccise Frank McNab.\nI Regolatori vengono circondati a Lincoln nella casa di McSween. Di fronte a loro c'erano i cowboy di Dolan/Murphy/Seven Rivers.\nLa casa fu incendiata. Mentre le fiamme si propagavano e la notte scendeva, a Susan McSween venne concesso un passaggio sicuro fuori casa mentre gli uomini, all'interno, continuavano a combattere le fiamme. Alle 9, gli uomini rimasti all'interno erano pronti ad uscire dal restro. Jim French usc\u00ec per primo, seguito da Billy the Kid, Tom O'Folliard e Jose Chavez y Chavez. Gli uomini di Dolan videro gli uomini in fuga e aprirono il fuoco, uccidendo Harvey Morris, il socio legale di Alexander Mcsween. Alcuni soldati si spostarono nel cortile sul retro per prendere quelli rimasti in custodia quando scoppi\u00f2 uno scontro a fuoco ravvicinato.\nAlex McSween fu ucciso da un cowboy dei Seven Rivers, Bob Beckwith. Con la morte di McSween la guerra fin\u00ec.\nConseguenze.\nAlla fine, la guerra della contea di Lincoln non fece altro che fomentare sfiducia e l'animosit\u00e0 nella zona e di rendere dei fuggitivi i Regolatori sopravvissuti, in particolare Billy the Kid. The Kid, Scurlock, Bowdre, Chavez y Chavez, Waite, Saunders, Brewer, Brown, McNab e i cugini Coe ricevettero pi\u00f9 notoriet\u00e0 come \"Regolatori\". A poco a poco, i suoi compagni si separarono, seguendo i loro destini e Billy the Kid fu lasciato con Charlie Bowdre, Tom O'Folliard, Dirty Dave Rudabaugh e qualche altro amico con i quali rub\u00f2 del bestiame e commise altri piccoli crimini mentre negoziava per un'amnistia che non sarebbe mai arrivata ed evitando la cattura.\nCarriere post-belliche.\nLa maggior parte delle identit\u00e0 dei circa 40 Regolatori sono relativamente sconosciute e la loro sorte, dopo la fine della guerra, \u00e8 perduta nella storia."}
{"id": "8450969", "revid": "112791116", "url": "https://it.wikipedia.org/wiki?curid=8450969", "title": "San Carlo d'Ossola", "text": ""}
{"id": "8450971", "revid": "767487", "url": "https://it.wikipedia.org/wiki?curid=8450971", "title": "Hiromichi Katano", "text": " \nCarriera.\nClub.\nHa giocato nella massima serie dei campionati thailandese ed hongkonghese."}
{"id": "8450972", "revid": "726373", "url": "https://it.wikipedia.org/wiki?curid=8450972", "title": "Kero Blaster", "text": " \nKero Blaster \u00e8 un videogioco del 2014 sviluppato da Studio Pixel e pubblicato da Playism per Microsoft Windows e iOS.\nModalit\u00e0 di gioco.\nAmbientato nello stesso universo di \"Pink Hour\" e \"Pink Heaven\", \"Kero Blaster\" \u00e8 un ibrido tra uno sparatutto e un \"platform\" 2D. Il titolo \u00e8 stato paragonato a \"Contra\" e \"Mega Man\"."}
{"id": "8450983", "revid": "580197", "url": "https://it.wikipedia.org/wiki?curid=8450983", "title": "Liga ASOBAL 2019-2020", "text": "La Liga ASOBAL 2019-2020 \u00e8 stata la 67\u00aa edizione del torneo di primo livello del campionato spagnolo di pallamano maschile, organizzato dalla RFEMB.\nLa competizione \u00e8 iniziata il 7 settembre 2019 e si \u00e8 conclusa anticipatamente a maggio 2020 a causa della pandemia di COVID-19 che ha colpito l'Europa.\nIl titolo \u00e8 stato assegnato per la ventisettesima volta al Barcellona; non ci sono state retrocessioni.\nFormula del torneo.\nIl campionato si svolse tra 16 squadre che si affrontarono con la formula del girone unico all'italiana con partite di andata e ritorno.\nPer ogni incontro i punti assegnati in classifica sono cos\u00ec determinati:\nLa squadra 1\u00aa classificata al termine del campionato viene proclamata campione di Spagna."}
{"id": "8450985", "revid": "287204", "url": "https://it.wikipedia.org/wiki?curid=8450985", "title": "Moti di Wadi Salib", "text": "I moti di Wadi Salib furono una serie di dimostrazioni e di manifestazioni avvenute nel 1959 a Haifa, in Israele, nel quartiere di Wadi Salib.\nLe manifestazioni furono scatenate dalle locali comunit\u00e0 di origini ebraiche marocchine per dimostrare contro le politiche di discriminazione nei loro confronti e verso gli altri ebrei mizrahi.\nStoria.\nContesto sociale.\nIn seguito all'indipendenza dello Stato di Israele nel 1948, gli agenti sionisti cominciarono ad organizzare l'emigrazione della comunit\u00e0 ebraica marocchina. L'esodo acceler\u00f2 in seguito all'indipendenza del Marocco nel 1956, portando tra gli anni 1950 e 1960 centinaia di migliaia di immigrati in Israele.\nGli immigrati marocchini, e Mizrah\u00ec in generale, furono soggetti alla discriminazione da parte delle istituzioni laburiste, che venivano ritenute favorire maggiormente gli immigrati aschenaziti provenienti dalla Polonia e dalla Romania. I mizrahi tendevano infatti ad essere molto pi\u00f9 religiosi, e per questo ritenuti retrogradi, in disaccordo con lo spirito del sionismo socialista dei pionieri dei kibbutzim, e la loro identit\u00e0 arabofona (considerata \"la lingua del nemico\") veniva vista con sospetto. Le umiliazioni nei confronti dei marocchini includevano il trattamento con il DDT al loro arrivo. La comunit\u00e0 marocchina mancava di una leadership, dal momento che l'\u00e9lite francofona del paese d'origine aveva scelto di rimanere in Marocco o di emigrare perlopi\u00f9 verso la Francia o verso il Canada.\nI nuovi arrivati furono stabiliti nelle regioni pi\u00f9 periferiche del paese, nelle ma'abarot, oppure furono sollecitati a fondare i moshavim. Numerose famiglie marocchine si stabilirono in massa nel quartiere di Wadi Salib, a Haifa, occupandone le case appartenute precedentemente ai residenti palestinesi, fuggiti in Libano in occasione della guerra arabo-israeliana del 1948. I nuovi arrivati nel quartiere vissero per anni situazioni di forte disagio sociale tra la disoccupazione, la povert\u00e0 e la discriminazione. \nQuesti disagi contribuirono a fomentare il rancore dei mizrahi nei confronti dello stato e delle istituzioni.\nI fatti.\nIl 9 luglio 1959, la polizia affront\u00f2 un residente di Wadi Salib, Yaakov Elkarif, che al momento era ubriaco e disturbava la quiete pubblica. Quando inizi\u00f2 a ribellarsi e a lanciare bottiglie alla polizia inviata per arrestarlo, l'uomo fu colpito e ferito gravemente. I residenti del quartiere circondarono quindi il veicolo della polizia e ne trascinarono fuori un ufficiale. Fu rilasciato solo dopo che dei colpi furono sparati in aria.\nTestimonianze contrastanti sono nate in seguito all'evento. Un testimone afferm\u00f2 che Elkarif avesse provocato l'ufficiale minacciandolo. Un altro testimone afferm\u00f2 che Elkarif, percepito come uno stereotipato immigrato marocchino, violento e irascibile, fu preso di mira per le sue origini. Infine, un altro testimone afferm\u00f2 che l'ufficiale spar\u00f2 con l'intenzione di calmare la situazione, il che lo port\u00f2 a colpire accidentalmente Elkarif.\nDopo che circolarono false voci sulla sua morte, diverse centinaia di residenti di Wadi Salib marciarono verso Hadar HaCarmel, quartiere prevalentemente aschenazita, rompendo vetrine dei negozi e dando fuoco ad automobili. Di ritorno a Wadi Salib, i dimostranti presero di mira la sede del Mapai e dell'Histadrut. Numerosi manifestanti esposero foto di Muhammad V del Marocco, invitando esplicitamente il sovrano a riportare in Marocco i suoi sudditi ebrei. La polizia cerc\u00f2 di disperdere i manifestanti con la forza. Ne risultarono tredici feriti tra i poliziotti e due tra i manifestanti. Trentaquattro manifestanti furono arrestati.\nL'11 luglio, scoppiarono rivolte in altre localit\u00e0 israeliane, in particolare in quelle abitate in prevalenza da comunit\u00e0 di immigrati maghrebini, come Tiberiade, Be'er Sheva e Migdal HaEmek. In totale, i moti portarono in strada oltre 15.000 manifestanti mizrahi, la maggior parte dei quali marocchini. Fu affermato che le rivolte non fossero completamente spontanee e che un movimento locale, il Likud Yotsei Tsfon Africa (\"Unione degli immigrati nordafricani\") era coinvolto nell'organizzazione di alcune di esse. David Ben-Haroush, uno dei fondatori del movimento, fu arrestato. Ben-Haroush si candid\u00f2 per le seguenti elezioni per la Knesset mentre era in carcere, sebbene non riusc\u00ec a superare la soglia elettorale.\nSi ritiene che la discriminazione percepita contro i Mizrah\u00ec sia stata una delle principali cause della rivolta.\nL'evento rappresent\u00f2 l'occasione per un primo riconoscimento di una discriminazione etnica esistente tra gli ebrei israeliani. Gli eventi contribuirono a formare una coscienza politica tra i Mizrah\u00ec, concretizzatasi con la creazione delle Pantere Nere israeliane nel 1971.\nLe rivolte di Wadi Salib risuonano ancora nella societ\u00e0 israeliana come sintomo del malessere sociale che ha portato a scontri tra i Mizrah\u00ec e gli aschenaziti."}
{"id": "8450986", "revid": "1310927", "url": "https://it.wikipedia.org/wiki?curid=8450986", "title": "Aleksandar Kapisoda", "text": "Carriera.\nIn carriera ha giocato 7 partite di qualificazione alle coppe europee, di cui 3 per la Champions League e 4 per l'Europa League, tutte con il ."}
{"id": "8450988", "revid": "838137", "url": "https://it.wikipedia.org/wiki?curid=8450988", "title": "Dolors Montserrat", "text": "Iscritta al Partito Popolare \u00e8 stata Ministra della sanit\u00e0, dei servizi sociali e delle pari opportunit\u00e0 dal 2016 al 2018 nel Governo Rajoy II. Attualmente \u00e8 parlamentare europea e presidente della Commissione per le petizioni del Parlamento europeo dal 2019.\nCarriera.\nNata a Barcellona nel 1973, \u00e8 laureata in legge all'Universidad Abad Oliva CEU.\n\u00c8 entrata in politica nel Partito Popolare nel 2007 quando \u00e8 stata eletta consigliera comunale di San Sadurn\u00ed de Noya. Alle elezioni generali del 2008 \u00e8 stata eletta per la prima volta al Congresso dei Deputati. Rieletta nel 2011 \u00e8 stata vicepresidente del Congresso dei Deputati per la X legislatura (fino al gennaio 2016). Dopo le elezioni del 2016 viene nominata Ministra della sanit\u00e0, dei servizi sociali e delle pari opportunit\u00e0 nel Governo Rajoy II. Il 29 maggio 2018 per\u00f2, il Congresso dei Deputati approva una mozione di sfiducia nei suoi confronti motivata con le \"carenze e negligenze\" della sua gestione con 167 voti favorevoli, 133 contrari e 37 astenuti. \u00c8 quindi costretta a dimettersi. Dopo le dimissioni da ministro, \u00e8 nominata capogruppo del Partito Popolare al Congresso dei Deputati per lo scorcio rimanente della XII legislatura fino al 2019.\nAlle elezioni europee del 2019 viene candidata come capolista del Partito Popolare e viene eletta al Parlamento europeo, divenendo capodelegazione del PP al Parlamento europeo e presidente della commissione per le petizioni per la IX legislatura."}
{"id": "8451004", "revid": "599013", "url": "https://it.wikipedia.org/wiki?curid=8451004", "title": "Aldo Bentini", "text": "Biografia.\nCarriera dilettante.\nSi forma nella polisportiva A.S. Audace di Roma. Nel 1968, a Cecina, \u00e8 campione d'Italia dilettanti nei pesi superwelter e bissa il successo l'anno successivo, a Castelfranco Veneto.\nSelezionato a rappresentare l'Italia nei superwelter alle Olimpiadi di Citt\u00e0 del Messico del 1968, Bentini compie la straordinaria impresa di eliminare al primo turno V\u00edctor Gal\u00edndez, futuro campione del mondo dei pesi mediomassimi e membro della International Boxing Hall of Fame. Purtroppo, al secondo turno \u00e8 eliminato con verdetto unanime dal rumeno Ion Covaci.\nCarriera da professionista.\nProfessionista dal 1970, dopo 16 incontri tutti vinti con un pari e una sola sconfitta, \u00e8 designato per contendere ad Alberto Torri il titolo italiano vacante dei superwelter. L'8 luglio 1973, sul ring di Tarquinia, sconfigge il suo avversario per squalifica alla nona ripresa e si aggiudica la cintura.\nMantiene il titolo grazie a un no contest con Mario Belsole e battendo nuovamente Torri, a Roma, il 30 novembre 1973 con verdetto ai punti. Perde il titolo ai punti di fronte ai pugni di Nino Castellini il 28 aprile 1974 a Palermo. Subisce una punizione pi\u00f9 dura nella rivincita disputata il 20 dicembre dello stesso anno a Milano, scendendo sconfitto dal ring per knock-out tecnico al terzo round.\nBentini tenta poi nuovamente la scalata al titolo italiano dei superwelter, in due tentativi combattuti con esito negativo a Pesaro contro Damiano Lassandro. \u00c8 sconfitto una prima volta il 3 novembre 1976 per squalifica alla seconda ripresa. Nella rivincita, disputata il 28 maggio 1977, cede per knock-out tecnico all'undicesima ripresa. \u00c8 il suo ultimo combattimento."}
{"id": "8451015", "revid": "729019", "url": "https://it.wikipedia.org/wiki?curid=8451015", "title": "Leica Geosystems", "text": "Leica Geosystems AG \u00e8 una societ\u00e0 svizzera del gruppo svedese Hexagon AB. Produce strumenti di misura per la geodesia e le costruzioni edili, per la fotogrammetria. La sede \u00e8 a Heerbrugg sul confine verso l'Austria.\nStoria.\nLa societ\u00e0 ha radici sino al 1921 dalla svizzera Wild Heerbrugg, che nel 1987/88 si fonde con la Leitz Wetzlar e la parte di geodesia della Kern &amp; Co. AG, dando vita alla Wild Leitz AG.\nDal 1990 la societ\u00e0 utilizzava il marchio simbolo della Leica. Dal 2005 la Leica Geosystems appartiene al gruppo svedese Hexagon AB.\nL'azienda produce sistemi ottici per la geodesia, meccanica fine, elettronica e optoelettronica, software."}
{"id": "8451020", "revid": "767487", "url": "https://it.wikipedia.org/wiki?curid=8451020", "title": "Artur Jesus Vieira", "text": "Carriera.\nClub.\nHa giocato nella massima serie dei campionati brasiliano ed indonesiano."}
{"id": "8451022", "revid": "287204", "url": "https://it.wikipedia.org/wiki?curid=8451022", "title": "Grampu", "text": "Grampu \u00e8 un personaggio immaginario del programma televisivo \"Oobi\". \u00c8 un parlante mano burattino con gli occhi. \u00c8 il nonno del personaggio principale, Oobi. \u00c8 stato creato da Josh Selig e per la prima volta \u00e8 apparso in TV nel 2000. Tyler Bunch, un attore che lavora con i burattini, lo ha interpretato.\nRuolo.\nGrampu vive con i suoi due nipotini, Oobi e Uma. I loro genitori e nonni non sono mai visti o chiacchierati, quindi Grampu \u00e8 l'unico che si prende cura di loro. Gli piace insegnare loro il mondo e mostrare loro come fare cose nuove. Come battuta ripetuta nello show, Grampu \u00e8 molto sfortunato e di solito deve ripulire i casino dei bambini.\nLe cose preferite da Grampu sono cucinare e coltivare piante nel suo giardino. Quando \u00e8 in cucina, indossa un grande cappello chef e un grembiule . \u00c8 innamorato di Inka, un'anziana donna francese che \u00e8 [la pianista | insegnante di pianoforte] di Oobi. Grampu e Inka amano andare appuntamenti e mangiare cibo sfizioso.\nGrampu ha gli occhi nocciola e non indossa vestiti. La sua mano \u00e8 in una posizione diversa rispetto agli altri personaggi. Le sue dita sono piegate a pugno invece di essere allungate, rendendolo pi\u00f9 alto e dandogli un aspetto sdentato.\nSviluppo.\nGrampu \u00e8 stato realizzato da Josh Selig, il creatore dell'intero spettacolo. Josh Selig voleva mostrare una famiglia non tradizionale, cos\u00ec ha escogitato l'idea che Oobi e Uma vivessero con il loro nonno.\nNei primi episodi di \"Oobi\", che erano brevi storie di due minuti, Grampu era un personaggio secondario che non si presentava molto. Quando lo spettacolo \u00e8 stato trasformato in un programma di mezz'ora pi\u00f9 lungo, Grampu ha avuto un ruolo pi\u00f9 importante. Gli sceneggiatori lo usavano come (un personaggio in contrasto) con i bambini, o come qualcuno da dare loro consigli. Grampu \u00e8 apparso pi\u00f9 di quanto era abituato e faceva parte di ogni singolo episodio tranne uno.\nGrampu \u00e8 interpretato da Tyler Bunch, burattinaio (un attore che lavora con i burattini) dallo spettacolo \"Sesamo apriti\". Mentre interpretava la parte di Grampu, Bunch non doveva mai radersi il suo braccio, cos\u00ec che Grampu sarebbe sembrato un vecchio uomo peloso. Questo era diverso dagli altri attori, che dovevano tutti radersi le braccia perch\u00e9 giocavano personaggi bambini. Bunch aveva un manicure che ha depositato le unghie ogni settimana durante le riprese.\nRicezione.\nGrampu ha ottenuto un'accoglienza positiva da parte di spettatori e critici. Molti genitori che hanno visto \"Oobi\" con i loro figli hanno pensato che fosse la parte pi\u00f9 divertente dello spettacolo. In un'intervista, Josh Selig ha dichiarato che \"molte madri sembrano aver sviluppato una\" cosa \"per Grampu.\" , uno scrittore di libri di commedia, lo ha chiamato \"un personaggio esilarante\" nel suo libro \"Alternadad\". Ha anche scritto che Grampu sembrava un \" personaggio televisivo per bambini con il quale potremmo passare un pomeriggio se [lui] \u00e8 diventato magicamente vivo.\"\nIl giornale \"St. Paul Pioneer Press\" ha incluso Grampu come un buon esempio di un'unit\u00e0 familiare insolita nella TV per bambini."}
{"id": "8451023", "revid": "83531", "url": "https://it.wikipedia.org/wiki?curid=8451023", "title": "Oratorio di Sant'Antonio abate (Casella)", "text": ""}
{"id": "8451028", "revid": "775372", "url": "https://it.wikipedia.org/wiki?curid=8451028", "title": "Carola Insolera", "text": "Biografia.\nNata sorda da una famiglia di sordi, sin da piccola \u00e8 stata una animatrice molto attiva nella comunit\u00e0 della lingua dei segni. Ha lavorato in televisione come presentatrice e successivamente \u00e8 stata coinvolta in spettacoli come attrice, e nel circo come pagliaccio, trapezista e contorsionista. \"Fino all'et\u00e0 di otto anni, credeva che la Terra fosse popolata da persone sorde. Genitori, fratelli, parenti e amici: tutto intorno a lei comunicava nel linguaggio dei segni, stimolando in quella vivace bambina una grande capacit\u00e0 di comunicazione visiva che nel corso degli anni diventer\u00e0 il suo \u00absuperpotere\u00bb nel mondo dell'udito\".\nVita privata.\nCarola Insolera convive con l'attore e produttore cinematografico italiano Emilio Insolera."}
{"id": "8451032", "revid": "775372", "url": "https://it.wikipedia.org/wiki?curid=8451032", "title": "Carola Wisny", "text": ""}
{"id": "8451033", "revid": "124672336", "url": "https://it.wikipedia.org/wiki?curid=8451033", "title": "Museo archivio della memoria", "text": "Il Museo archivio della memoria, anche conosciuto con l'acronimo MAM, \u00e8 un archivio della memoria scritta ed orale che si trova a Bagnone in Lunigiana.\nStoria.\nInizia la sua attivit\u00e0 nel 2004 con la partecipazione del Comune di Bagnone al progetto della Regione Toscana \"La Toscana e Le Americhe\", sviluppato in collaborazione con l\u2019Universit\u00e0 di Firenze, sotto la direzione scientifica di Adriana Dad\u00e0, docente di storia all'Universit\u00e0 di Firenze. Dall'anno successivo diventa parte dei percorsi culturali e turistici della zona.\nIl museo \u00e8 finalizzato a documentare la particolare storia di quel territorio segnato da secoli dalla emigrazione. Dalla Lunigiana e da Bagnone in particolare, dalla fine del \u2018700, ci sono stati massicci spostamenti di uomini, donne e bambini, dapprima verso le aree limitrofe, poi in ogni zona d\u2019Europa, dando vita a grosse comunit\u00e0 di conterranei, in Francia, Svizzera ed Inghilterra e anche nelle Americhe. L\u2019inserimento di intere famiglia in altre aree del mondo \u00e8 stato fatto mantenendo stretti rapporti con la terra di origine, determinando circolarit\u00e0 di esperienze, sia individuali che sociali. Ma l'emigrazione fissa o stagionale, \u00e8 il carattere saliente di queste zone. Caratteristica la figura del \"barsan\", appellativo assegnato a chi, donna o uomo, si spostava dall\u2019area appenninica per raggiungere altre sedi di lavoro. In questo caso la localit\u00e0 pi\u00f9 vicina ed economicamente pi\u00f9 sviluppata era l\u2019area bresciana, che in dialetto veniva chiamata appunto \"barsana\".\nDescrizione.\nIl \"MAM\" \u00e8 un istituto culturale che riunisce i materiali dell\u2019Archivio storico comunale e quelli provenienti da archivi familiari, fotografie, documenti, videointerviste ecc., raccolti a seguito di progetti promossi dal MAM. Tra gli archivi fotografici presenti si segnala l'archivio fotografico di .\n\u00c8 collocato nel palazzo della Cultura a Bagnone. Si trova sulla via Francigena.\nLa raccolta di testimonianze dirette \u00e8 avvenuta con il metodo della storia orale e con il coinvolgimento di istituzioni scolastiche attraverso laboratori di formazione storica e laboratori teatrali, con la partecipazione di associazioni culturali locali e altre strutture e servizi museali locali (il Museo etnografico di Villafranca in Lunigiana, il Museo-Archivio Malaspina di Mulazzo, il Museo dell\u2019Emigrazione di Lusuolo, etc.). Sono state utilizzate fonti archivistiche pubbliche e private, oltre che fonti orali. Per queste ultime e a sostegno di un progetto che va a indagare una memoria \u201crimossa\u201d e difficilmente accettabile (guerra, lutti, emigrazione), sono stati utilizzati anche gli strumenti della psicologia sociale.\nProduzioni.\nSono disponibili presso il museo molti dei materiali prodotti e documenti raccolti in occasione delle ricerche da cittadini e cittadine della zona.\nLa memoria ritrovata.\nLa memoria ritrovata: donne, uomini e bambini della Lunigiana fra guerra e dopoguerra. \u00e8 una ricerca di fonti documentarie, fotografiche ed orali) che permettono la ricostruzione della vita del territorio.\nDonne di Lunigiana.\nLa ricerca indaga il mondo femminile attraverso i temi del lavoro, dei diritti, dei movimenti e della politica, dal dopoguerra ad oggi, e si sviluppa col progetto didattico \"Vite oltre confine\" e il laboratorio storico-teatrale \"Valigie di cartone\", che ha comportato scrittura del testo e realizzazione di uno spettacolo con scuole medie superiori.\nMigranti ieri e oggi.\nLa ricerca inserisce l'esperienza migratoria della comunit\u00e0 di Bagnone nella storia delle migrazioni che hanno coinvolto ora \u201cnoi\u201d ora \u201caltri\u201d. La ricerca sui \"barsan\" e i \"vu' cumpr\u00e0\" ha portato a dare dignit\u00e0 e documentazione storica alle storie di vita di tanti lunigianesi, ma anche a riconoscere esperienze di uomini e donne che ancora oggi vivono una analoga situazione di spaesamento e speranze."}
{"id": "8451034", "revid": "62004", "url": "https://it.wikipedia.org/wiki?curid=8451034", "title": "Coppa della Vittoria", "text": "La Coppa della Vittoria era una corsa in linea maschile di ciclismo su strada, svolta dal 1921 al 1931 nei dintorni di Padova, in Veneto. Le prime tre edizioni si svolsero come prova in linea, mentre l'ultima edizione si svolse come prova a cronometro.\nAlbo d'oro.\n\"Aggiornato all'edizione 1931.\""}
{"id": "8451038", "revid": "47767", "url": "https://it.wikipedia.org/wiki?curid=8451038", "title": "Sant'Ambrogio martire", "text": ""}
{"id": "8451044", "revid": "2519", "url": "https://it.wikipedia.org/wiki?curid=8451044", "title": "Parco nazionale Nini-Suhien", "text": " \nIl Parco nazionale di Nini-Suhien (in inglese \"Nini-Suhien National Park\") \u00e8 un parco nazionale del Ghana. Prende il nome dai fiumi Nini, che delimita il confine settentrionale del parco, e Suhien che ne attraversa il territorio. \nIl parco si trova nella parte sudoccidentale del paese poco distante dal confine con la Costa d'Avorio. Insieme alla \"Ankasa Resources Reserve\" fa parte della Ankasa Conservation Area che ha una superficie complessiva di circa 500 km\u00b2.\nFauna.\nNel parco sono presenti 43 specie di mammiferi tra i quali l'elefante africano della foresta, il bongo, il cefalofo dal dorso giallo e 10 specie di primati tra i quali il cercopiteco diana e lo scimpanz\u00e9 dell'Africa occidentale. Le specie di uccelli presenti sono 263.\nLa densa rete di corsi d'acqua ospita numerosi rettili fra i quali l'osteolemo\nFlora.\nIl parco \u00e8 ricoperto da una fitta foresta con oltre 300 specie di piante inventariate in un solo ettaro di superficie. \nAltri progetti.\n \n "}
{"id": "8451049", "revid": "6923", "url": "https://it.wikipedia.org/wiki?curid=8451049", "title": "Banque de l'Indochine", "text": "La Banque de l'Indochine o Banca d'Indocina, \u00e8 stata una banca francese fondata a Parigi il 21 gennaio 1875 per operare nelle colonie francesi in Asia e nel Pacifico. Oltre ad operare come banca commerciale aveva il privilegio di stampare moneta nelle colonie francesi e di gestire il commercio estero tra la Francia e l'estremo oriente. Nel 1974 dopo la perdita dell'impero coloniale francese venne fusa con la Banque de Suez creando la Banque Indosuez, poi confluita nel Gruppo Cr\u00e9dit Agricole.\nStoria.\nLa banca venne fondata il 21 gennaio 1875 dal Comptoir national d'escompte de Paris e dal Cr\u00e9dit Industriel et Commercial come banca d'emissione per le colonie francesi della Cocincina e di Pondicherry, con il privilegio di stampare valuta nei possedimenti francesi in Asia e nel Pacifico. La sede legale venne fissata al 96 di Boulevard Haussmann a Parigi, mentre numerose succursali vennero aperte a Saigon, Hanoi, Tourane (Da Nang), Dalat, Canton, Haiphon, Hu\u00e9, Phom Penh e Battambang. Le monete emessa erano la piastra dell'Indocina francese, che ebbe valore legale dal 1855 al 1955 e la rupia dell'India francese, in circolazione tra il 1875 ed il 1954. Dal 1888 la banca fu anche responsabile della gestione delle riserve monetarie della colonia, che vennero utilizzate anche per speculazioni finanziarie.\nDal 1888 al 1948 oper\u00f2 anche nella Polinesia Francese ed in Nuova Caledonia, emettendo dal 1945 il Franco CFP.\nDurante tutto il periodo coloniale la banca ebbe un ruolo centrale nella vita economica delle colonie francesi. Investimenti nelle prime ferrovie del Vietnam vennero seguiti da un crescente interesse nell'industria della gomma. La banca insieme ad altre aziende francesi come la Michelin mantenne un controllo di maggioranza nello sviluppo del settore che crebbe fino a fare dell'Indocina francese il terzo esportatore mondiale di gomma dopo la Malesia inglese e le Indie orientali olandesi.\nDurante la grande depressione degli anni 30 la banca prese il controllo di numerose aziende, piantagioni e terreni in bancarotta tramite le sue controllate Cr\u00e9dit foncier indochinoise e Soci\u00e9t\u00e9 immobili\u00e8re indochinoise, incrementando il suo potere sull'economia coloniale. Durante la seconda guerra mondiale la banca mantenne il suo ruolo centrale e continu\u00f2 ad emettere moneta. Anche durante l'occupazione giapponese dell'Indocina le sue prerogative non vennero limitate e anche i Viet Minh non cercarono di prenderne il controllo durante la rivoluzione d'agosto del 1945.\nDopo la fine della seconda guerra mondiale, la banca venne quotata in borsa nel 1949, venendo coinvolta negli anni successivi nel cosiddetto \"scandalo delle piastre\". Le operazioni della banca vennero parzialmente trasferite a Parigi a seguito degli accordi di Ginevra e alla fine dell'impero coloniale francese in Indocina. Rimasero attive le sedi della banca nel Vietnam del sud, fino alla caduta di Saigon del 1975.\nNel 1974 la banca, sotto la presidenza di Fran\u00e7ois de Flers, si fuse con la Banque de Suez, creando la Banque de l'Indochine et de Suez\", nota come Banque Inosuez. Nel 1996 divenne quindi una controllata del Cr\u00e9dit Agricole, sotto il nome di Cr\u00e9dit agricole Indosuez (CAI). Fusa nuovamente con il Cr\u00e9dit Lyonnais nel 2004 divenne nota come Calyon, cambiando nuovamente nome nel 2010 divenendo Cr\u00e9dit agricole Corporate and Investment Bank."}
{"id": "8451052", "revid": "1543377", "url": "https://it.wikipedia.org/wiki?curid=8451052", "title": "Korowai", "text": "I Korowai o Kolufo sono un popolo papuano che vive nella Nuova Guinea Occidentale a sud della Cordigliera Centrale nell'area compresa tra i fiumi Eilanden e Becking.\nIl loro numero si aggira intorno ai 4000 individui; la lingua da loro parlata \u00e8 la lingua korowai, detta anche \"koluf-aup\".\nOrganizzazione sociale.\nI Korowai sono organizzati in clan patrilineari, che sono l\u2019unit\u00e0 centrale dell\u2019organizzazione sociale, economica e politica. Il clan \u00e8 dominato da uomini ritenuti fisicamente, mentalmente e verbalmente forti denominati \"let\u00e9l-ab\u00fcl\" e la leadership non \u00e8 ereditaria. Un clan con pi\u00f9 di una dozzina di membri adulti \u00e8 considerato grande, e molti clan sono estinti o quasi.\nI matrimoni sono poligami ed esogami: la compagna viene scelta fuori dal clan e ci\u00f2 permette di stabilire alleanze tra due gruppi. Nella societ\u00e0 korowai la figura dello zio materno assume un\u2019importante funzione affettiva nei confronti dei figli di sua sorella; questa particolare struttura parentale \u00e8 definita avuncolato. Lo zio materno organizza anche i matrimoni dei nipoti.\nUn altro modello di parentela \u00e8 il levirato, secondo il quale se il marito della moglie muore, i fratelli del marito hanno diritti su di lei e sui suoi figli e possono decidere di sposarla o darla in moglie ad un altro uomo.\nInfine, vi \u00e8 un rapporto di evitamento tra il marito e la suocera: non possono mangiare allo stesso focolare, usare gli stessi utensili e, in generale, vedersi. I Korowai ritengono che se queste condizioni non vengono rispettate i figli possano avere problemi di salute.\nTerritori.\nLe divisioni territoriali dei clan, dette \"bol\u00fcp\", sono state stabilite dagli antenati ed \u00e8 molto importante che i confini non vengano violati da forestieri. I territori che invece non sono rivendicati da nessuno sono chiamati \"lal\u00e9o-bol\u00fcp\", ovvero territori degli spiriti. Il legame emotivo che il clan possiede con il suo territorio \u00e8 molto forte.\nAbitazioni.\nLe abitazioni korowai, chiamate \"khaim\", sono case sull'albero costruite ad altezze elevate che vanno dagli 8 ai 12 metri dal suolo. Le case pi\u00f9 grandi hanno ambienti separati con entrate diverse per gli uomini e per le donne. Il focolare \u00e8 collocato al centro e serve sia a preparare il cibo sia a riscaldare l\u2019abitazione. Una casa sull'albero ben costruita resiste circa 5 anni, dopodich\u00e9 viene abbandonata.\nEconomia.\nGli alimenti base di cui si nutrono i Korowai sono le banane, il sago e le patate dolci.\nLe donne si occupano di addomesticare maiali e i cuccioli vengono tenuti come animali da compagnia nella casa sull'albero con la famiglia. I maiali sono sacrificati agli spiriti antichi in occasione di matrimoni o di funerali.\nGli uomini si dedicano alla caccia del maiale selvatico, i cui denti sono usati come decorazione del naso, e del casuario. Con il sangue del maiale, misto al suo grasso, ottengono una specie di sanguinaccio. I cani sono usati durante la caccia e i loro denti hanno un grande valore di scambio soprattutto se raccolti in collane.\nLa pesca \u00e8 praticata sia dagli uomini che dalle donne.\nUsi e costumi.\nIl festival della larva del sago, un insetto della palma del sago, \u00e8 una importante manifestazione a cui partecipano alcune centinaia di persone. Questo festival simboleggia la continuit\u00e0 della vita e si svolge vicino a un luogo sacro chiamato \"wotop\". I preparativi durano circa tre mesi e durante il festival c\u2019\u00e8 un fitto scambio di regali per favorire le relazioni sociali tra i clan. Questi festeggiamenti sono caratterizzati da canti, balli, sacrifici di maiali e abbondanza di cibo, soprattutto larve di sago.\nI Korowai sono soliti decorarsi il corpo con cicatrici provocate da bruciature (\"nggawalalun\"). Queste decorazioni vengono eseguite in file regolari su braccia, petto e ventre di uomini e donne.\nVisione del mondo.\nUniverso.\nL\u2019universo viene concepito come una serie di cerchi concentrici, il pi\u00f9 interno dei quali \u00e8 il mondo dei vivi (\"bol\u00fcbol\u00fcp\"). Il secondo cerchio \u00e8 il mondo dei morti (\"bol\u00fcplefup\u00e9\"). Questi due mondi sono collegati da una grande strada che attraversa una giungla al momento del tramonto. Il terzo cerchio \u00e8 la grande distesa d\u2019acqua senza fine chiamata \"m\u00e9an-ma\u00e9l\". \nSopra questi tre cerchi concentrici si trova il firmamento con le stelle e i pianeti. Secondo un mito korowai, il firmamento si sarebbe originato dalla spina dorsale di un maiale macellato, e il mondo da un osso del suo torace. \nNella fine del mondo, la terra dei vivi e quella dei morti si ribaltano cos\u00ec che tutti gli esseri cadono nella grande distesa d\u2019acqua, dove vive il gigantesco pesce mitologico che li divora.\nUmanit\u00e0.\nCon il termine \"yanop\" vengono indicate le persone, e con il termine \"yanopkhayan\" l\u2019anima, che si trova dietro lo sterno dell\u2019essere umano. \nQuando una persona muore o perde conoscenza, la sua anima cammina lungo la grande strada. Se viene bloccata dalle anime dei suoi parenti deceduti significa che deve tornare nel mondo dei vivi, perci\u00f2 riprende conoscenza. Altrimenti l\u2019anima arriva fino alla luce in fondo alla strada, dove pu\u00f2 ricongiungersi con i parenti deceduti. Dopo un certo periodo di tempo ad un\u2019anima pu\u00f2 essere concesso di tornare nel mondo dei vivi reincarnandosi nel corpo di un bambino appena prima della sua nascita.\nSecondo il mito di \"Ginol Silamtena\", che spiega come \u00e8 avvenuta la distinzione tra uomo e donna, le prime persone in origine sarebbero state due fratelli maschi. Il maggiore avrebbe evirato il fratello minore per trasformarlo in una donna e poter cos\u00ec procreare.\nStregoneria.\nNella cultura korowai esiste una categoria di streghe denominata \"kakhua\" o \"xaxua\".\nLa strega \u00e8 una persona di sesso maschile patologicamente deviata che vive in mezzo alla popolazione e va in giro cibandosi del corpo altrui e causando morte.\nSi diventa streghe mangiando involontariamente carne umana, solitamente in seguito a un inganno da parte di altre streghe. Esse sorprendono le loro vittime mentre sono sole nel bosco oppure di notte, mentre tutti dormono.\nLa strega si nutre della carne e degli organi interni della vittima, poi la lascia in uno stato di inconsapevolezza verso quello che \u00e8 successo. Presto la vittima diventa essa stessa una strega o, se la strega aveva consumato il suo cuore, muore. Si pensa che quasi ogni persona che muore, anche per ferite da freccia o altre lesioni evidenti, abbia subito prima un attacco da parte di una strega.\nIn punto di morte, una persona pu\u00f2 rivelare ai parenti stretti chi pensa possa essere stata la strega che ha causato la sua morte, raccontando un passato incontro privato che si suppone sia stato il momento dell'aggressione. Per i Korowai la paura di essere accusati di stregoneria \u00e8 pi\u00f9 grande della paura per le streghe.\nFino a pochi anni fa le streghe venivano punite dai familiari della vittima tendendo imboscate oppure giustiziandole e cibandosi del loro corpo.\nLa violenza contro le streghe veniva considerata giustificata a causa di quello che si pensava la presunta strega avesse commesso. Le ossa di una strega venivano poi messe nelle biforcazioni degli alberi vicini come monito e coloro che avevano giustiziato la strega battevano con lunghi bastoni contro i muri delle loro case, producendo un rumore somigliante a quello dello sparo per avvisare di quello che era accaduto.\nIl cannibalismo contro le streghe non \u00e8 pi\u00f9 praticato, poich\u00e9 a partire dagli anni Ottanta la polizia indonesiana \u00e8 intervenuta spesso con la violenza per bloccare questo tipo di pratiche. Vengono invece usate altre modalit\u00e0 di punizione, ad esempio l\u2019ingestione forzata di tabacco o di rifiuti umani o animali. Con questi metodi viene punito anche l\u2019adulterio. \nContatti con l'esterno.\nA partire dal 1978, i Korowai sono entrati in contatto con diversi registi, antropologi, reporter, fotografi e anche turisti.\nMolte famiglie korowai adesso alternano la residenza tra i villaggi multietnici limitrofi e la loro foresta originaria. I pi\u00f9 giovani, che hanno legami con la vita del villaggio, imparano l\u2019indonesiano come seconda lingua.\nLingua.\nLa lingua korowai appartiene a una famiglia delle lingue Papuane, anche dette non austronesiane, ed \u00e8 di tipo agglutinante. \nHa un sistema a sette vocali e 19 consonanti. \nI nomi non hanno la forma plurale, eccetto quelli che indicano rapporti di parentela. \nI nomi che indicano parti del corpo e quelli che indicano numerali coincidono. I Korowai iniziano a contare dal mignolo della mano sinistra, poi passano al polso, all'avambraccio, al gomito, al braccio, alla spalla, al collo, all'orecchio, infine alla testa. Poi proseguono fino ad arrivare al mignolo della mano destra. Ad esempio, con il nome che indica il mignolo della mano sinistra verr\u00e0 indicato anche il numero uno.\nLa sillaba pu\u00f2 avere solo struttura consonante-vocale-consonante (CVC).\nLa frase presenta una struttura soggetto-oggetto-verbo (SOV).\nI Korowai non conoscono la scrittura."}
{"id": "8451053", "revid": "767487", "url": "https://it.wikipedia.org/wiki?curid=8451053", "title": "Mariano Barba", "text": "Figlio dell'attuale batterista degli Osanna, Gennaro Barba, Mariano ha cominciato ad avvicinarsi allo strumento fin da piccolo e verso i 9 anni gi\u00e0 seguiva il padre nelle sue serate di musica live.\nCarriera.\nEnfant prodige e primi endorsment.\nA 11 anni, nonostante fosse fuori gara per aver superato l'et\u00e0 consentita, fu chiamato da Pippo Baudo come ospite speciale al programma per ragazzi Gran Premio. Successivamente avr\u00e0 occasione di suonare durante le prove di un concerto con il pianista jazz Chick Corea dopo essere stato notato dallo stesso musicista.\nNel 1995 diventa gi\u00e0 endorser per la azienda Italia di piatti UFIP e per quella di batterie Tamburo e dopo qualche anno Mariano viene chiamato dalla Yamaha Italia. Questa esperienza lo porta ad conoscere i pi\u00f9 grandi musicisti di livello internazionale. Da allora ha partecipato a numerose clinic all'interno di fiere ed esposizioni di strumenti musicali.\nCollaborazioni iniziali e Gigi Finizio.\nNel 1997 registra le batterie del primo disco (omonimo) dei Demonilla, band in cui ha militato anche il padre Gennaro.\nNel 1998 prende parte al disco di Daniele Sepe \"Lavorare stanca\", premio Tenco 1998 e al terzo disco del cantautore napoletano Gianni Fiorellino intitolato \"Dolce pulcino\".\nNel 1999 registra per la prima volta per il cantautore partenopeo Gigi Finizio nel disco intitolato \"Solo Finizio\", iniziando un sodalizio che dura tutt'oggi.\nNel 2000 \u00e8 nell'album \"Mila\" degli Audio 2 insieme a musicisti del calibro di Alfredo Golino, Andrea Braido, Nicol\u00f2 Fragile, Giorgio Cocilovo, Vittorio Remino, Danilo Rea, Massimiliano Pani e Emanuela Cortesi.\nNel 2002 \u00e8 ancora con Finizio nel disco \"Come intendo io\".\nPino Daniele e progetti personali.\nNel 2003 \u00e8 nel disco \"Wunderkammer\" di Rino Zurzolo insieme a ospiti del calibro di James Senese, Joe Amoruso, Ciccio Merolla e Tullio De Piscopo. e nel disco \"Finizio Live\". Nel 2004 con il suo progetto E4 (Elektric Quartet, in omaggio alla Elektric Band di Chick Corea) registra l'album fusion \"Break the Glass\". Durante quest'anno comincia a suonare live con Pino Daniele per il tour del disco \"Passi d'autore\".\nNel 2006 partecipa al tour del disco di Finizio \"Musica e speranza\" da cui viene estratto il live DVD della data di Napoli del 19 settembre.\nNel 2007 registra per la prima volta con Pino Daniele in \"Il mio nome \u00e8 Pino Daniele e vivo qui\" nel quale sono presenti musicisti del calibro di Peter Erskine, Dave Carpenter, Alfredo Paixao, Giorgia, Tony Esposito, Bob Sheppard. Nello stesso anno \u00e8 con Finizio nel tour \"Per sempre\", compresa la partecipazione al \"Paestum Festival\" alla sua decima edizione.\nNel 2009, entrato gi\u00e0 due anni nella sua formazione, \u00e8 con Gennaro Porcelli, chitarrista di Edoardo Bennato, e sotto il moniker \"Gennaro Porcelli and the Highway 61\" registrano l'album \"Revisiting...!\". Inoltre partecipa ad un brano insieme al padre Gennaro Barba nel disco degli Osanna in collaborazione con il sassofonista David Jackson dal titolo \"Prog Family\".\nNel 2010 \u00e8 di nuovo con Pino Daniele per il tour del disco \"Electric Jam\" e inoltre collabora con Nello Daniele al disco \"Uguali a ieri\" insieme a musicisti come Agostino Marangolo e Gigi De Rienzo. In quest'anno \u00e8 partecipa anche al progetto IBand di Massimo D'Ambra con Roberto Giangrande, dando vita al disco \"It's Time to Play\" e all'album del cantautore Gianluca Capozzi \"E poi arrivi tu\".\nL'anno successivo passa da Yamaha a DrumSound, partecipa all'album di Ciccio Merolla \"Fratamm\u00e9\" e ancora con Finizio registra \"Pi\u00f9 che posso live\" del relativo tour \"1000 battiti di cuore\".\nNel 2013 registra nuovamente per Finizio che esce con il disco \"Buona luna\" e con Serena Rossi \"Nella casa di Pepe\". L'anno dopo, Mariano diventa endorser bacchette Vater e partecipa con Pino Daniele al Premio Mediterraneo.\nCambi di endorsement e Gianni Fiorellino.\nNel 2016 Mariano diventa endorser delle batterie giapponesi Sakae e contestualmente viene ingaggiato dalla Istanbul Cymbals.\nNel 2017 Mariano, oltre a dar vita insieme alla Vater Percussion le sue bacchette signature \"Leonard\" (dedicate a suo figlio), diventa il batterista ufficiale del cantautore napoletano Gianni Fiorellino col quale registrer\u00e0 il singolo \"L'unica femmena\", il live del 2018 \"Overo se po' ffa' Live Palapartenope\" uscito 2019 ed \u00e8 dello stesso anno il disco in studio \"Sono sempre io\".\nNel 2020 partecipa al secondo live al Palapartenope del cantautore napoletano le cui riprese verranno immortalate del relativo DVD e pubblicato il 13 aprile 2021 insieme al nuovo album \"C'era una volta Peter Pan\" in cui Mariano ha registrato (5 brani) insieme al batterista inglese Steve Ferrone (2 brani) e allo stesso Gianni (un brano)."}
{"id": "8451055", "revid": "599013", "url": "https://it.wikipedia.org/wiki?curid=8451055", "title": "Tyra Gittens", "text": "Biografia.\nNata nello stato di Trinidad e Tobago, si trasferisce a Nashville per continuare gli studi e successivamente rientra nella formazione della Texas A&amp;M University dove compete nei campionati NCAA.\nDebutta internazionalmente ai Giochi CARIFTA 2017, vincendo una medaglia d'oro nel salto in lungo. Nel 2019 ha partecipato alle Universiadi di Napoli e ai Giochi panamericani. Gittens \u00e8 detentrice dei record trinidadiani delle prove multiple."}
