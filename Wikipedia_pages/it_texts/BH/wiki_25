{"id": "8383235", "revid": "1632387", "url": "https://it.wikipedia.org/wiki?curid=8383235", "title": "Pandemia di COVID-19 in Cina", "text": "La pandemia di COVID-19 in Cina \u00e8 una pandemia causata dal coronavirus SARS-CoV-2, agente eziologico della malattia respiratoria COVID-19, iniziata nel 2019 nella citt\u00e0 di Wuhan, capoluogo della provincia cinese dell'Hubei, e successivamente diffusasi in quasi tutte le nazioni del mondo.\nIl primo paziente confermato ha iniziato a manifestare sintomi gi\u00e0 il 1\u00ba dicembre 2019, anche se il \"South China Morning Post\" ha successivamente riferito che un'analisi retrospettiva ha mostrato che il primo caso potrebbe essere stato quello di un 55enne della provincia di Hubei gi\u00e0 dal 17 novembre 2019. I primi casi hanno coinvolto principalmente lavoratori del mercato umido di Wuhan in cui si vendeva pesce e altri animali, anche vivi. Solo il 31 dicembre 2019, a seguito di documenti non ufficiali comparsi sul web, la Cina ammise che vennero riscontrati dei casi di polmonite sconosciuta collegati al mercato di Wuhan. Dato il possibile scoppio di una epidemia a livello nazionale, la Commissione Nazionale di Sanit\u00e0 cinese si vide costretta a inviare esperti da Pechino al capoluogo dello Hubei, Wuhan. I governi locali di Wuhan e dell'Hubei sono stati ampiamente criticati, anche a livello internazionale, per le loro risposte in ritardo ed esitanti al virus e per la censura delle informazioni ad esso relative durante e, in parte, dopo l'epidemia iniziale, anche durante le sessioni parlamentari locali. Ci\u00f2 ha consentito la diffusione precoce del virus, poich\u00e9 un gran numero di cinesi \u00e8 tornato a casa per le vacanze del capodanno cinese da e attraverso Wuhan, importante snodo dei trasporti. Dal 23 gennaio 2020, a quasi 2 mesi dal primo contagio, sono state introdotte misure di contenimento come il blocco di Wuhan e della provincia di Hubei e l'obbligo di utilizzo delle mascherine, che hanno ridotto e ritardato il picco dell'epidemia. Nonostante ci\u00f2, entro il 29 gennaio, il virus si era diffuso in tutte le province della Cina continentale. Il 31 gennaio, a 2 mesi dal primo contagio, l'Organizzazione mondiale della sanit\u00e0 dichiar\u00f2 l'epidemia un'Emergenza sanitaria pubblica di portata internazionale. Una grave carenza di dispositivi di protezione individuale in Cina port\u00f2 diversi Paesi a inviare aiuti internazionali, comprese forniture mediche.\nAll'8 febbraio 2020, morirono oltre 700 persone a causa della polmonite causata da coronavirus e pi\u00f9 di 34000 furono i casi totali di positivit\u00e0. Nel solo Hubei vi furono 24953 casi e 699 deceduti. Questo ha portato tutte le province e divisioni cinesi a dichiarare lo Stato d'emergenza sanitaria ed attuare i migliori procedimenti al fine di ridurre la diffusione dell'epidemia. Il 31 gennaio 2020 l'OMS dichiara l'emergenza sanitaria come non pi\u00f9 di solo interesse cinese ma di interesse mondiale per il timore che, nonostante la Cina \"stesse facendo il possibile\", la diffusione si potesse diffondere in Paesi in cui i sistemi igienico-sanitari non sono robusti come quello cinese.\nIl Segretario generale del PCC Xi Jinping inform\u00f2 che la Cina stava affrontando una \"situazione grave\". Il Politburo del PCC ha istituito un gruppo appositamente per la battaglia contro il coronavirus, capeggiato dal Primo ministro cinese Li Keqiang. Vengono annullate tutte le celebrazioni per il Capodanno cinese il quale, durante il periodo del Chunyun (Festa di Primavera), viene riconosciuto come la pi\u00f9 grande migrazione umana annuale, con un numero di passeggeri che supera i 2 miliardi. A tutti i passeggeri venne misurata la temperatura. Gruppi per il controllo dell'epidemia sono stati istituiti in differenti regioni, tra le quali lo Hubei e Wuhan. Molte tratte bus nazionali e ferroviare sono state sospese.\nIl 23 gennaio 2020 le autorit\u00e0 di Wuhan decidono di mettere in quarantena la megalopoli chiudendo l'aeroporto e fermando tutti i mezzi di trasporto pubblico invitando la popolazione a non spostarsi dalla citt\u00e0 per evitare che il virus possa propagarsi ulteriormente; Pechino annulla i festeggiamenti per il Capodanno cinese, stessa decisione presa in seguito da Macao.\nAl 29 gennaio viene messo in quarantena l'intero Hubei. Misure restrittive simili vengono applicate anche ad altre citt\u00e0 vicine come a Huanggang, Wenzhou e Hangzhou. In tale giorno, vengono poste le basi per la costruzione di un nuovo ospedale per curare i pazienti affetti da tali patologie. La regione dello Hubei inizia anche a soffrire della carenza di mascherine e attrezzature varie, nonostante viene riconosciuto come il fulcro manifatturiero per la produzione mondiale di tali materiali. Per sopperire alla mancanza di posti letto, la citt\u00e0 di Wuhan inizia a costruire in tempi record ospedali da campo provvisori. Il 23 gennaio inizia la costruzione di uno dei 16 ospedali, quello che ottenne pi\u00f9 clamore mediatico a livello nazionale, l'Ospedale Huoshenshan. Il 3 febbraio 2020 venne aperta una prima ala dell'ospedale, ultimata l'8 febbraio grazie a lavoratori che si sono impegnati 24 ore su 24 per il completamento della struttura, inaugurandolo per intero solamente 16 giorno dopo l'inizio dei lavori.\nIl 25 febbraio, per la prima volta, il numero di casi fuori dalla Cina supera il numero di quelli nazionali. Il 6 marzo il numero di nuovi casi nazionali si riduce a non pi\u00f9 di 100 unit\u00e0 al giorno, riducendo drasticamente i numeri che nemmeno due settimane prima superavano le 1000 unit\u00e0 giornaliere. Il 13 marzo i casi di contagio da ritorno, ovvero i casi importati di cittadini cinesi e non di ritorno dall'estero, superano quelli domestici.\nA causa dell'aumento esponenziale di casi di infezione, non furono rari casi di xenofobia e razzismo in generale nei confronti di cittadini cinesi, sia a livello locale cinese che a livello nazionale. Molti furono i governi che intimarono di interrompere immediatamente qualsiasi comportamento razzista nei confronti dei cittadini cinesi. Il governo cinese sembra abbia lavorato duramente sulla censura di tutti quei contenuti di insoddisfazione comparsi online collegati con le misure di contenimento, cercando di far trasparire solo reazioni positive.\nIl 24 marzo il Premier cinese Li Keqiang dichiara che il contagio in Cina \u00e8 stato fondamentalmente bloccato e che l'epidemia \u00e8 tuttora sotto controllo.\nIl 13 aprile viene annunciato un nuovo focolaio a Suifenhe, importato dalla Russia e vengono registrati 94 nuovi contagi. Il 14 e 15 aprile la situazione del focolaio peggiora, infatti vengono registrati nuovi 106 contagiati. Nel giorno seguente viene registrato un calo.\nAl 17 aprile, il focolaio ha causato 322 contagiati e 4 decessi. Nello stesso giorno la Cina rif\u00e0 i conti del bilancio e aggiunge altri 325 contagiati e 1.290 morti, quasi tutti nella citt\u00e0 focolaio di Wuhan, mentre Pechino annuncia che la situazione non \u00e8 pi\u00f9 sotto controllo. Il numero di morti in tutta la Cina sale cos\u00ec di quasi il 39%, arrivando a 4.634.\nIl 25 giugno 2020 la Cina ha dichiarato di aver eseguito pi\u00f9 di 90 milioni di test di acido nucleico per verificare la positivit\u00e0 al COVID-19.\nContesto storico e sociale.\nQualsiasi nuova epidemia, in particolar modo quelle di natura sconosciuta, rappresentano una minaccia per la salute pubblica generale e per il sistema ospedaliero e sanitario. Nonostante i coronavirus siano conosciuti come principali patogeni causa del comune raffreddore, una nuova specie di coronavirus, in seguito definita SARS-CoV, caus\u00f2 una epidemia riguardante 29 Paesi che, tra il 2002 e il 2003, ha infettato 8096 persone e causato 774 decessi. Gli studi hanno mostrato che l'epidemia \u00e8 stata causata da un coronavirus di un animale, probabilmente un pipistrello, che \u00e8 entrato in qualche modo a contatto con l'uomo. Lo scoppio di una epidemia causata da coronavirus animali implica, inoltre, un rischio enorme per la salute umana.\nA seguito della fine dell'epidemia di SARS del 2003, il popolo e la comunit\u00e0 scientifica erano fortemente allarmati per il ritorno di un futuro virus mortale, il che ha portato il Governo cinese ad attuare riforme che rivoluzionassero il sistema sanitario nazionale in modo da renderlo preparato per l'arrivo di una possibile futura epidemia mortale. Nella riforma, il Governo cinese ha incluso l'espansione della rete dei laboratori, in modo che gli scienziati potessero occuparsi dello studio degli agenti patogeni delle malattie infettive. Tali riforme includevano la costruzione di un nuovo laboratorio nella citt\u00e0 di Wuhan, di livello BSL-4, e alcuni laboratori nazionali dove si potessero studiare le polmoniti da fattori sconosciuti. Zeng Guang, il Capo esecutivo del Centro cinese per controllo e prevenzione delle malattie, ritenne che una pubblicazione delle informazioni pi\u00f9 repentina avrebbe reso l'epidemia di SARS di pi\u00f9 facile gestione e che questa sarebbe stata una lezione che la Cina non avrebbe mai dimenticato.\nCon le migliorie apportate al sistema sanitario cinese, la Cina \u00e8 riuscita a gestire con pi\u00f9 efficacia diverse emergenze sanitarie durante gli anni. Nel 2009, durante lo scoppio della febbre suina partita dal Messico, la Cina \u00e8 riuscita a vaccinare pi\u00f9 di 100 milioni di persone come prevenzione per la malattia. Nel 2013, durante lo scoppio dell'epidemia dell'influenza di tipo H7N9 nell'Est della Cina, il Paese \u00e8 riuscito ad identificare gli agenti patogeni solamente 5 giorni dopo lo scoppio della malattia. I kit dei test per la diagnosi vennero progettati e distribuiti in tutte le province della Cina continentale solamente 3 giorni dopo l'identificazione. In ogni caso, come scrive il \"Souther Metropolitan Daily\", giornale liberale con sede a Canton, la gente aveva notato le migliorie apportate alla sanit\u00e0 pubblica, acclamando gli sforzi del Governo, ma i fondi concessi in realt\u00e0 non erano minimamente sufficienti per le dimensioni cinesi e che i Centri per il controllo e la prevenzione delle malattie nelle municipalit\u00e0 pi\u00f9 piccole, a causa di mancanza di fondi, dovevano fare tagli sul personale.\nLo scoppio dell'epidemia a Wuhan.\nScoperta.\n A fine 2019 si registrarono nuovi casi di polmonite sconosciuta nella citt\u00e0 di Wuhan. I primi casi vennero confermati nel dicembre 2019 e furono identificati in pazienti collegati al mercato umido di Wuhan, luogo in cui venivano venduti anche animali vivi. Questo collegamento ha fatto pensare agli studiosi al fatto che si sarebbe potuto essere potenzialmente nato un nuovo coronavirus mutuato dagli animali. Attualmente resta sconosciuta la provenienza di quello che viene definito oggi come virus SARS-CoV-2. Inizialmente si credeva che solamente i pazienti malati fossero contagiosi e solo in seguito vennero confermati contagi anche da pazienti asintomatici. Secondo la Commissione nazionale di sanit\u00e0 cinese il virus si trasmette tramite le goccioline respiratorie prodotte dall'uomo durante azioni comuni come il parlare, respirare, tossire o starnutire, oppure tramite stretto contatto mentre alcuni propongono anche le feci come mezzo di trasmissione del virus.\nI sintomi tipici dell'infezione virale includono febbre, tosse secca, dispnea, mal di testa e polmonite che risultano comparire durante il periodo di incubazione che dura fino a 14 giorni. La gestione dell'epidemia \u00e8 stata resa pi\u00f9 complicata dalla presenza di casi di pazienti che, mostrando solo sintomi lievi, non riconducevano i sintomi all'infezione dovuta dal nuovo coronavirus. Oltretutto, \u00e8 stato studiato come i pazienti infetti siano in grado di trasmettere l'infezione anche durante il periodo di incubazione. Va inoltre tenuto a mente che i test rapidi per la COVID-19 effettuati in Cina avevano una sensibilit\u00e0 del 30% , il che potrebbe spiegare il numero basso di casi e di asintomatici.\nUfficialmente il governo cinese dichiara che il primo paziente confermato ha mostrato i primi sintomi il 1 dicembre 2019, anche se in seguito il \"South China Morning Post\" ha riferito che il primo paziente potrebbe essere un uomo di 55 anni dalla provincia dello Hubei che ha mostrato i primi sintomi gi\u00e0 dal 17 novembre. Recentemente, il 27 marzo, alcune testate giornalistiche, citando un documento governativo, hanno riportato che una donna di 57 anni, risultata positiva alla COVID-19 il 10 dicembre 2019, potrebbe essere considerata la paziente zero. Nonostante il primo paziente confermato sembra non avesse mai avuto contatti con il mercato del pesce di Huanan, nove giorni dopo vi fu l'individuazione di un nuovo focolaio proprio intorno alle zone del mercato. Il 26 dicembre il Centro di assistenza sanitaria primaria di Shanghai riceve, dal Centro per il controllo e la prevenzione e l'Ospedale centrale di Wuhan, un campione di un paziente che aveva contratto una forma sconosciuta di polmonite iniziando a fare studi. Venne in seguito confermato che il campione conteneva un nuovo coronavirus.\nIn ogni caso la malattia rimase sconosciuta al popolo cinese fino a che una dottoressa di Wuhan, Zhang Jixian, analizz\u00f2 e studi\u00f2 un campione di polmonite sconosciuta. Il dottor Zhang \u00e8 la direttrice del Dipartimento di Medicina respiratorio all'Ospedale di Medicina cinese tradizionale integrata e Medicina occidentale. La sua lotta contro la SARS nel 2003 non le ha fatto mai abbassare la guardia riguardo alle emergenze sanitarie succedutesi negli anni. Il 26 dicembre 2019 una coppia anziana che viveva vicino all'Ospedale si \u00e8 recata dalla dottoressa poich\u00e9 avevano febbre e tosse. La TAC effettuatagli ha fatto notare cambiamenti inusuali nei loro polmoni, particolarit\u00e0 mai riscontrate con nessuna delle polmoniti virali studiate conosciute fino a quel momento. La Dottoressa Zhang ha in seguito avvisato anche il figlio della coppia, notando che anche il ragazzo versava in condizioni simili a quelle dei genitori. Lo stesso giorno, tali condizioni vennero riscontrate anche in un paziente che aveva avuto connessioni con il mercato di Huanan.\nIl 27 dicembre la dottoressa ha riportato le sue scoperte all'Ospedale che decise di informare immediatamente il Centro per il controllo e la prevenzione delle malattie del distretto di Jianghan, credendo che si potesse trattare di infezione virale. Come precauzione, la Dottoressa ha intimato il personale medico di fornirsi di attrezzatura protettiva e di preparare un'area dell'ospedale ad hoc per la ricezione di pazienti che presentassero simili condizioni.\nIl 28 e il 29 dicembre si presentarono all'ospedale altri tre pazienti che erano recentemente stati al mercato del pesce di Huanan. L'ospedale decide quindi di allertare le commissioni sanitarie provinciali e municipali. Il 29 dicembre le commissioni sanitarie richiedono ai Centri per il controllo e la prevenzione delle malattie di Wuhan e Jianghan e all'Ospedale di Jinyintan di intraprendere ricerche epidemiologiche su sette pazienti che presentavano tutti gli stessi sintomi. Sei di loro vennero trasferiti allo Jinyintan, ospedale specializzato per le malattie infettive. Solo uno di loro rifiut\u00f2 di essere trasferito. La scoperta della Dottoressa Zhang venne acclamata dalla comunit\u00e0 scientifica cinese e il governo dello Hubei si \u00e8 dichiarato onorato di aver avuto il contributo di lei e del Dottor Zhang Dingyu, presidente dello Jinyintan.\nRichiami del Governo.\nIl 30 dicembre un gruppo di dottori dell'Ospedale centrale di Wuhan, capeggiati dalla Dottoressa Ai Fen, hanno lanciato l'allerta di un \"nuovo coronavirus simile alla SARS\". Otto di questi dottori furono arrestati con l'accusa di diffusione di false dicerie, incluso il Dottor Li Wenliang. Durante un'intervista alla rivista \"Renwu\", fu la stessa Ai Fen ad ammettere che ricevette immediatamente dei richiami disciplinari dal Governo per aver avvertito i suoi superiori riguardo a un virus simile alla SARS riscontrato e studiato in pazienti. Alla rivista \"Renwu\" la Dottoressa dichiara:\"Se avessi saputo cosa sarebbe successo non mi sarebbe importato minimamente dei richiami anzi, al contrario, lo avrei detto a chiunque e dovunque\". La sua intervista \u00e8 stata poi censurata dal Governo cinese e la Dottoressa sembra non essere pi\u00f9 raggiungibile telefonicamente. Molti furono gli utenti che riuscirono a fare degli screenshot dell'intervista prima che essa venisse definitivamente censurata e a postarli nuovamente sui social.\nDivulgazione.\nLa sera del 30 dicembre iniziarono a circolare su internet due lettere, riguardanti una nuova polmonite sconosciuta, rilasciate dalla Commissione sanitaria municipale di Wuhan. Il giorno seguente, il 31 dicembre, venne immediatamente confermato dal Centro per il controllo e la prevenzione delle malattie di Wuhan che nella citt\u00e0 erano stati diagnosticati 27 pazienti colpiti da una polmonite di origini sconosciute. Le lettere richiedevano a tutti gli ospedali di Wuhan di notificare qualsiasi caso di polmonite sconosciuta e qualsiasi paziente avesse avuto contatti con il mercato umido di Huanan, chiedendo loro anche di dargli le adeguate cure. Il centro per il controllo e la prevenzione delle malattie di Wuhan disse al \"The Beijing News\" che la malattia era ancora in fase di studio e che gli esperti della Corporazione sanitaria nazionale stavano facendo del loro per approfondire le caratteristiche di questa nuova malattia dopo che circolarono varie voci sul web riguardo a questo.\nIl 1 gennaio 2020 il mercato umido di Huanan \u00e8 stato totalmente chiuso per \"miglioramenti ambientali\". Secondo \"China Business\", la zona si riemp\u00ec di addetti con indosso tute Hazmat che raccoglievano campioni dal luogo. I negozianti del mercato ammisero che non gli venne rivelato il motivo per cui avessero chiuse e cosa stessero rilevando gli addetti sanitari e vennero intimati dalla polizia locale di lasciare la zona al pi\u00f9 presto possibile.\nDiversi furono i dottori accusati dalla polizia di Wuhan di aver diffuso informazioni non veritiere e otto furono i dottori dell'Ospedale centrale di Wuhan che vennero additati come \"allarmisti\" e convocati dalla polizia il 3 gennaio, come dichiar\u00f2 il CEO di Weibo Wang Guofei. Li Wenliang, che in precedenza era stato definito come \"allarmista\" e \"delatore\", il quale rischiava anche il carcere per aver \"diffuso false notizie\", muore a causa del coronavirus il 7 febbraio, lo stesso giorno in cui i Dottori Zhang Jixian e Zhang Dingyu vengono onorati dal governo dello Hubei per le loro scoperte in merito alla malattia. La sua morte comport\u00f2 un malcontento generale tra il popolo e forti critiche nei confronti del governo, in particolar modo nei confronti dei loro sistemi di repressione dell'informazione e di censura in generale.\nTrasmissione da uomo a uomo.\nInterruzione dell'aumento del numero di casi \nSebbene i primi casi collegati al mercato umido avrebbero potuto suggerire una trasmissione da animale a uomo, vi furono molte pi\u00f9 studi e prove concrete riguardanti la trasmissione da uomo ad uomo In ogni caso, nonostante vi furono molti studi e ricerche portate avanti dagli esperti e un primo caso di infezione nosocomiale, confermato il 10 gennaio dalla \"Caixin Media\", il governo locale di Wuhan continu\u00f2 a negare l'esistenza di casi di infezione nosocomiale continuando ad affermare che non vi erano chiari segni di trasmissione da uomo a uomo. Questo comportamento delle autorit\u00e0 si protrasse fino al 15 gennaio quando, tramite il sito ufficiale della Commissione sanitaria municipale di Wuhan, venne affermato che \"i risultati degli studi portati avanti fino ad ora mostrano che non vi sono segni di trasmissione da uomo a uomo ma ci\u00f2 non esclude la possibilit\u00e0 che ci\u00f2 possa avvenire. Il rischio comunque di trasmissione da uomo a uomo resta basso.\"\nTra il 6 e il 17 gennaio 2020, giorni durante i quali si svolgevano le sessioni parlamentari del \"Lianghui\" , il numero dei casi si ferm\u00f2 a 41. Ci\u00f2 venne giustificato dalle autorit\u00e0 dello Hubei e di Wuhan da una mancanza di kit per i test della PCR. \"Caixin Media\" in seguito ha dichiarato che in realt\u00e0 i test della PCR non sono necessari per effettuare i test di questo nuovo virus. Nel frattempo, un gruppo dell'Imperial College e un gruppo dell'Universit\u00e0 di Hong Kong hanno entrambi stimato circa 1000 casi di infezione nella sola Wuhan, considerando che vi furono molti casi di persone provenienti da Wuhan in viaggio all'estero e confermati positivi dalle istituzioni dei vari Paesi esteri. A molti internauti sorsero dubbi riguardo alle discrepanze dei dati cinesi e molti definirono ironicamente il virus \"patriottico\" in quanto sembrasse avere la capacit\u00e0 di infettare cittadini cinesi nel momento in cui lasciavano il Paese per effettuare viaggi all'estero.\nMala gestione dell'epidemia nella sua fase iniziale \nIl 20 gennaio il numero di casi confermati sal\u00ec a 136 in quanto anche le altre principali citt\u00e0 cinesi come Pechino e Shenzhen diedero notizia dei primi casi confermati. Solamente le autorit\u00e0 di Wuhan smisero di sostenere che il virus avesse una capacit\u00e0 limitata di trasmettersi da uomo a uomo. Quello stesso giorno, nella citt\u00e0 di Wuhan, venne formato un comando specializzato per il controllo epidemico per potenziare le misure attuate per far fronte all'epidemia, tra le quali anche attrezzature protettive migliori fornite agli operatori medici ed il trattamento gratuito per tutti i pazienti nelle cliniche per le malattie infettive. La sera del 20 gennaio Zhong Nanshan, uno degli esperti della Corporazione della sanit\u00e0 nazionale, invi\u00f2 a Wuhan alcuni di quelli che furono le figure mediche di spicco durante la battaglia alla SARS del 2003, esemplificando la trasmissione da uomo a uomo del nuovo virus attraverso un gruppo di 14 infetti nosocomiali e due gruppi simili individuati nel Guangdong.\nIn ogni caso, la Commissione sanitaria nazionale continu\u00f2 ad insistere sul carattere \"gestibile ed evitabile\" dell'epidemia. La stessa BBC, infatti, dichiar\u00f2 che non vi fu molta attenzione pubblica sulla questione dell'epidemia. Il 19 gennaio, nonostante l'epidemia ormai in corso, 40000 famiglie di Wuhan presero parte ad un banchetto annuale, tradizione che la comunit\u00e0 di Wuhan portava avanti da oltre due decadi per celebrare la giornata del Dio Pollo. Ad un'intervista di \"Beijing News\" riguardante la situazione dell'epidemia, il capo di una comunit\u00e0 locale dichiar\u00f2 che tutto procedeva nella normalit\u00e0. In seguito venne dichiarato dal comitato della comunit\u00e0 locale di Baibuting che, tra le loro famiglie che presero parte al banchetto, vi furono almeno 10 casi confermati di infezione e almeno altri 30 casi sospetti. L'ospedale comunale rifer\u00ec anche che la comunit\u00e0 di Baibuting fu una tra le meno colpite.\nZhou Xianwang, sindaco di Wuhan che fu altamente criticato per via delle lente e tardive misure attuate, dichiar\u00f2 alla televisione di Stato CCTV che il banchetto venne organizzato dalle comunit\u00e0 locali, le quali hanno sempre avuto un carattere autonomo. Rifer\u00ec, inoltre, che il governo stesso non attu\u00f2 misure preventive valide, in quanto si credeva ancora che il virus avesse poca efficacia nella trasmissione da uomo a uomo.\nControversie \nIl 20 gennaio Guan Yi, un virologo esperto in SARS, disse a \"Caixin\" che il governo locale avrebbe dovuto smettere di utilizzare giochi di parole riguardanti la trasmissibilit\u00e0 del virus, sperando che l'esperienza passata dell'epidemia di SARS del 2003 fosse stata una lezione per la Cina. Aggiunse, inoltre, che per trasmissibilit\u00e0, adattabilit\u00e0, incidenza e virulenza il virus risulta essere molto simile a quello della SARS alle sue fasi iniziali. Il suo team and\u00f2 a Wuhan il 21 gennaio e fece ritorno ad Hong Kong il giorno dopo in quanto, come dichiar\u00f2 lo stesso Guan, sembrava come se il suo gruppo non fosse il benvenuto nella citt\u00e0. Il 22 gennaio, nonostante la Commissione sanitaria nazionale avesse annunciato che la polmonite associata ad infezione da coronavirus fosse una malattia degna di nota, nella citt\u00e0 di Wuhan non si osserva ancora nessuna restrizione e nessuno indossava mascherine protettive. Lo stesso Guan dichiar\u00f2 che, a causa della diffusione del virus per via dei flussi migratori dovuti dalle festivit\u00e0 della Festa di Primavera, l'epidemia si sarebbe allargata e presto sarebbe diventata pandemia.\nLe dichiarazioni di Guan vennero considerate molto controverse, in quanto i media cinesi pubblicarono una sua intervista, risalente al 15 gennaio, nella quale affermava che l'epidemie fosse in realt\u00e0 gestibile. Wang Duan, giornalista della \"Caixin\" che fece l'intervista a Guan, consider\u00f2 tali comportamenti come un attacco personale e che, fino a quel momento, nessun altro espero aveva provato a confutare le teorie di Guan secondo le quali l'epidemia sarebbe di l\u00ec a poco diventata di dimensioni incontrollabili.\nMisure preventive.\nNello Hubei.\nQuarantena \nIl 23 gennaio 2020 il Governo centrale ha imposto l'isolamento totale di Wuhan e altre citt\u00e0 dello Hubei in modo da poter arginare la diffusione del contagio. Per la prima volta nella storia moderna viene isolata una grande metropoli con una popolazione totale di 11 milioni di abitanti e tale evento venne infatti ricordato da tutti i media internazionali come \"Wuhan lockdown\" (). L'Organizzazione mondiale della Sanit\u00e0 (OMS), sebbene abbia ammesso che la quarantena non \u00e8 stata dettata da una loro richiesta, ha definito il provvedimento come \"unico nella storia della sanit\u00e0 pubblica\". I provvedimenti attuati a Wuhan vennero poi imitati in altre citt\u00e0. Nel giro di poche ore venne imposta la quarantena e restrizioni degli spostamenti anche nelle citt\u00e0 vicine di Huanggang e Ezhou ed infine imposte ad altre 15 citt\u00e0, provvedimento che riguard\u00f2 57 milioni di abitanti.\nDepistaggio sanitario\nIl 19 gennaio, secondo la Radio Televisione di Wuhan, le autorit\u00e0 cittadine informarono gli abitanti che sarebbero stati monitorati tutti coloro che avrebbero lasciati la citt\u00e0. Il personale alla stazione di Hankou, una delle principali stazioni della citt\u00e0 di Wuhan, hanno iniziato a misurare la temperatura a tutti i passeggeri in ingresso e in uscita, come riferito al \"The Beijing News\" il 20 gennaio. Se la temperatura fosse stata superiore ai 38\u00a0\u00b0C si sarebbero effettuati controllo ulteriori e, se ritenuto necessario, si sarebbe informato l'ospedale. Sebbene il governo locale dichiar\u00f2 che tali misure erano in atto in aeroporti, porti, stazioni di treni e di autobus gi\u00e0 dal 14 gennaio, notizie successive rilasciate dal giornale di Hong Kong \"Now News\" e il locale \"Caixin\" riportarono che tali misure non erano mai state attuate alla data dichiarata dal governo.\nIl 22 gennaio le autorit\u00e0 di Wuhan fecero sapere che sarebbero iniziati anche dei controlli a campione delle macchine private in entrata e uscita dalla citt\u00e0, questo per verificare se venivano trasportati animali vivi. In seguito venne richiesto alla popolazione di indossare obbligatoriamente la mascherina in luoghi pubblici.\n Consigli di viaggio \nIl 20 gennaio, durante la conferenza stampa della Corporazione nazionale della Sanit\u00e0, il dottore epidemiologo Zhong Nanshan consigli\u00f2 ai cittadini di evitare di visitare Wuhan se non per motivi di estrema necessit\u00e0 e, nel caso in cui ci si rechi, di indossare obbligatoriamente le mascherine. Ha inoltre esortato la citt\u00e0 ad effettuare controlli della temperatura a tutti coloro che lasciavano la citt\u00e0 e di prendere misure obbligatorie per impedire a tutti i pazienti con febbre di lasciare la citt\u00e0. Il giorno seguente, Zhou Xianwang, sindaco di Wuhan, ha intimato i cittadini di non lasciare la citt\u00e0 per qualsiasi motivo e di non entrare a tutti coloro che non fossero cittadini. La Corporazione nazionale della sanit\u00e0 inform\u00f2 pubblicamente che un'epidemia di infezione da coronavirus si era diffusa nelle zone di Wuhan.\nLo stesso giorno la China Railways e l'Amministrazione dell'aviazione civile della Cina annunciarono che cancellazioni o modifiche sui biglietti da/per Wuhan sarebbero stati concessi gratuitamente e con eventuale rimborso. La citt\u00e0 annuncia il rinvio di tutte le promozioni turistiche pensate appositamente per la celebrazione del Capodanno cinese.\nIsolamento di Wuhan\nIl 22 gennaio Li Lanjuan, esperto della Corporazione nazionale di Sanit\u00e0, inform\u00f2 riguardo all'imminente quarantena della citt\u00e0 di Wuhan. La mattina del 23 gennaio il Governo di Wuhan annunci\u00f2 le misure di isolamento previste per la citt\u00e0 di Wuhan, annunciando che avrebbero avuto effetto dalle 14 circa e che, dalle 10 di mattina dello stesso giorno, tutti i servizi di autobus locali, metro e traghetti sarebbero stati sospesi, ai cittadini non sarebbe pi\u00f9 stato permesso di lasciare la citt\u00e0 e che sarebbero state sospese temporaneamente tutte le partenze dall'aeroporto e dalle varie stazioni ferroviarie e che, infine, sarebbero state annunciate solo in seguito quando avrebbero ricominciato a funzionare i servizi di trasporto.\nI ricercatori stimarono che le restrizioni adottate per Wuhan avrebbero ridotto il numero di riproduzione di base da 2.35 a 1.05, permettendo all'epidemia di divenire gestibile.\nTreni e aerei\nIl giorno dell'inizio dell'isolamento la China Railways ha annunciato che le partenze da Wuhan sarebbero state sospese e sarebbero rimasti attivi solamente i collegamenti tra la Stazione centrale, quella di Hankou e la stazione di Wuchang. Ai fini di ridurre gli spostamenti, la compagnia ha inoltre esteso le politiche di rimborso e di cambio, originariamente applicate unicamente alla citt\u00e0 di Wuhan, a tutta la Cina. Il 24 gennaio la China Railways di Wuhan ha annunciato la sospensione di tutti i servizi ferroviari annullando, di fatto, i collegamenti urbani che erano ancora stati concessi.\nL'Aeroporto Tianhe, l'unico aeroporto civile di Wuhan, ha sospeso tutti i voli per fini commerciali a partire dalle ore 13 del 23 gennaio. Varie compagnie aeree, tra le quali Cathay Dragon, Spring Airlines, Juneyao Airlines, China Southern Airlines, China Eastern Airlines and All Nippon Airways hanno cancellato tutti i voli programmati con partenza o arrivo a Wuhan. Il 24 gennaio l'aeroporto era aperto solamente ai voli internazionali in arrivo, i quali potevano ripartire senza alcun passeggero a bordo.\nStrade e collegamenti via acqua\nShanghai, la Provincia del Sichuan e quella del Jiangsu hanno cancellato tutti i collegamenti via acqua e tutti i servizi di trasporto su gomma destinati o provenienti da Wuhan.. Il 23 gennaio il Ministro dei Trasporti aveva avvertito tutti i passeggeri di tali modifiche chiedendo al settore dei trasporti di rimborsare tutti i biglietti.\nNonostante i provvedimenti riguardanti l'isolamento di Wuhan non prevedessero menzioni di divieti relativi agli allontanamenti dei cittadini tramite le auto private, alle 14 del 23 gennaio vennero interrotti 30 entrate autostradali. Il 24 gennaio, alle 23:00, vennero interrotti anche tutti i servizi di car sharing peer-to-peer e vennero dimezzati tutti i taxi disponibili. Dal 26 vennero proibiti tutti gli spostamenti con mezzo privato nella citt\u00e0 di Wuhan.\n #infugadaWuhan \nLa mattina del 23 gennaio, prima che l'isolamento diventasse effettivo, spopol\u00f2 sui social cinesi, tra i quali Weibo, l'hashtag #\u9003\u79bb\u6b66\u6c49 () che letteralmente significa \"in fuga da Wuhan\". I cittadini si affannarono per raggiungere le stazioni cittadini in modo da poter salire sugli ultimi treni e lasciare la citt\u00e0 prima dell'isolamento, incolonnandosi in lunghe file e caricando poi, in seguito sui social, loro foto in treno abbandonando la citt\u00e0 prossima alla quarantena totale. Molti di loro vennero criticati soprattutto per la mancanza di responsabilit\u00e0 e per aver sottostimato il problema, superando i controlli della temperatura assumendo antipiretici. Secondo la China Railway di Wuhan circa 300.000 persone hanno lasciato la citt\u00e0 prima delle 14 del 23 gennaio.\nZhou Xianwang, sindaco di Wuhan, ha dichiarato che circa 5 milioni di abitanti hanno lasciato la citt\u00e0 per le festivit\u00e0 del Capodanno cinese, mentre 9 milioni sono rimasti a casa. Statistiche della \"China Business Network\" hanno evidenzia che, ogni anno, circa la met\u00e0 dei residenti festeggiava il Capodanno nella citt\u00e0 mentre i 2/3 si spostavano in altre parti dello Hubei. I restanti, invece, celebravano le festivit\u00e0 in altre province cinesi o all'estero, tra le quali le mete preferite risultavano essere le province dello Henan, Hunan, Anhui, Bangkok, Singapore e Tokyo.\n Ulteriori isolamenti \nImmediatamente dopo l'isolamento di Wuhan, Huanggang e Ezhou, due citt\u00e0 dello Hubei confinanti con Wuhan, hanno seguito i provvedimenti di isolamento attuati per Wuhan, sospendendo tutti i trasporti pubblici. Al 24 gennaio Huangshi, Chibi, Jingzhou, Yichang, Xiaogan, Jingmen, Zhijiang, Qianjiang, Xiantao, Xianning, Dangyang and Enshi hanno interrotto il traffico in entrata e in uscita, colpendo circa 40 milioni di abitanti. Con Xiangyang messa in quarantena a partire dal 27 gennaio, tutte le citt\u00e0 dello Hubei sono sottoposto a misure restrittive, interrompendo servizi di trasporto e accessi stradali, lasciando esente alle restrizioni solamente la zona montuosa di Shennongjia \nAlmeno 56 milioni, poco meno dell'intera popolazione italiana, fu colpita da misure restrittive. Vennero chiusi tutte le attivit\u00e0 pubbliche, tranne ospedali, supermercati, mercati ortofrutticoli, benzinai e minimarket. A partire dal 1 febbraio, la citt\u00e0 di Huanggang introdusse un coprifuoco che permetteva ad un solo membro della famiglia di uscire per motivi essenziali massimo due volte al giorno, divenendo la prima citt\u00e0 che imped\u00ec perfino l'uscita dalle abitazioni.\nDopo la quarantena\nLe altre zone dello Hubei sono state considerate \"fuori pericolo\" e svincolate dai limiti della quarantena a partire dal 24 marzo 2020. Per il capoluogo, Wuhan, essendo il focolaio dell'epidemia, rimangono in vigore misure di contenimento e si ipotizza l'8 aprile come possibile data di riapertura. Dal 28 marzo le persone sono state autorizzate a rientrare nuovamente nella citt\u00e0, senza avere, tuttavia, la possibilit\u00e0 di ripartire una volta entrati. Il primo treno \u00e8 arrivato da Shanghai alle 8:30 circa del 28 marzo, riportando a casa abitanti di Wuhan che per circa 2 mesi erano rimasti bloccati in altre zone del Paese. I servizi di trasporto pubblico, come la metropolitana, o altri servizi per i cittadini hanno ripreso ad operare gradualmente. A seguito della ripresa di alcuni servizi, ai cittadini \u00e8 stata concessa la possibilit\u00e0 di uscire per un massimo di due ore al giorno. A questo proposito il Governo di Wuhan ha adottato dei controlli maggiori per poter monitorare le attivit\u00e0 dei cittadini, imponendo a tutte le attivit\u00e0, cos\u00ec come ai servizi di trasporto, di consentire l'accesso solamente a coloro ai quali, una volta scansionato un codice QR sul proprio cellulare contenente la cartella clinica, comparir\u00e0 un messaggio di colore verde che indica il perfetto stato di salute della persona.\nNel resto della Cina.\nIl 29 gennaio, nella regione autonoma del Tibet, viene annunciato il primo, e unico finora, caso di contagio. Trattasi di un uomo che ha viaggiato in treno da Wuhan a Lhasa tra il 22 e il 24 gennaio, confermando quindi la diffusione del virus in ogni parte della Cina continentale.\nLe celebrazioni per il Capodanno cinese vennero annullate in molte citt\u00e0. Ai passeggeri veniva controllata la temperatura per capire se avessero febbre o meno. Lo Henan, Wuxi, Hefei, Shanghai e la Mongolia interna hanno sospeso il commercio di pollame vivo il 21 gennaio.\nHenan.\nAlla fine del dicembre 2019 la provincia dello Henan ha annunciato la sospensione dei treni passeggeri da e per Wuhan. All'inizio di gennaio 2020 il Governo locale dello Henan ha avviato vari provvedimenti, tra i quali misure di disinfezione, pubblicit\u00e0 di prevenzione, consigli di quarantena fiduciaria, l'organizzazione di viaggi di ritorno nei villaggi per gli abitanti, l'utilizzo di camion dei rifiuti e scavi di trincee per bloccare le connessioni stradali con lo Hubei ed infine l'affissione di slogan quali \"ritornare a casa malati \u00e8 un disonore per la famiglia\", facendo spopolare sul social cinese Weibo spopol\u00f2 l'hashtag #\u6284\u6cb3\u5357\u7684\u4f5c\u4e1a ().\nCome fecero notare la \"Agenzia Nuova Cina\" e il Ministro di pubblica sicurezza, interrompere collegamenti stradali senza ordini governativi \u00e8 illegale in Cina. Il Ministro dei trasporti ha chiesto al Governo locale dello Henan di rispettare i principi del \"bloccane uno, non tre\" (), metafora che indica il blocco del virus ma non delle vie di comunicazione tra le Province, accesso ad internet e traffico veicolare di necessit\u00e0. \nIl 1\u00ba aprile la Contea di Jia \u00e8 stata messa in isolamento a seguito dell'aumento del numero di casi, provvedimento che ha riguardato circa 600000 abitanti. Ai cittadini non \u00e8 permesso di lasciare le loro abitazioni nemmeno per motivi lavorativi e possono spostarsi solamente dopo aver ottenuto una certificazione dalle autorit\u00e0. L'attuazione delle misure venne anticipata dalla scoperta di un caso di contagio nella citt\u00e0 di Luohe, nello Henan, di un ragazzo che era venuto a contatto con due dottori della Contea di Jia i quali, a seguito di test, sono risultati positivi asintomatici.\nShanghai.\nLa municipalit\u00e0 di Shanghai annuncia da subito misure per contenere la diffusione del virus, quali il divieto di vendita di pollame vivente e la dichiarazione dello stato di emergenza sanitaria di livello 1 verso la fine di gennaio. Il 25 gennaio viene resa obbligatoria la quarantena di 14 giorni, con relativo controllo medico, per tutti coloro i quali arrivassero da zone a rischio dello Hubei.\nA causa della richiesta esponenziale di mascherine, a partire dal 2 febbraio il Governo municipale di Shanghai annuncia che, al fine di acquistare mascherine, i cittadini dovranno registrarsi in luoghi appositamente designati dal Governo che informeranno gli interessati sul negozio dove possono recarsi per l'acquisto. Viene imposto il limite di 5 mascherine a famiglia e un solo acquisto ad appartamento. Lo stesso giorno viene anche annunciato che, a chiunque desideri entrare nelle zone di competenza di Shanghai, sar\u00e0 richiesta la compilazione di un modulo che attesti la situazione di salute dell'individuo.\nAl 13 febbraio, la maggioranza dei 13.000 quartieri residenziali di Shanghai aveva attuato misure di gestione per il controllo dell'epidemia, attuando provvedimenti quali il controllo delle entrate e delle uscite, limitandoli di molto, aumento della sorveglianza, registrazione obbligatoria in entrata e in uscita e controlli della temperatura che, qualora fosse stata sospetta, sarebbe stato riferito e trasferito in tempo al centro di controllo.\nDal 10 febbraio viene temporaneamente vietato l'ingresso di persone le quali non hanno una residenza o un lavoro stabile a Shanghai. Successivamente la Shanghai One Netcom rilascia un'applicazione contenente un codice QR, denominato \u968f\u7533\u529e (pinyin: \"su\u00edsh\u0113nb\u00e0n)\", il quale \u00e8 basato su uno schema dinamico composto dai colori verde, giallo e rosso. In questo modo nei luoghi di assembramento, quali strade o parchi, viene richiesta l'esibizione di questo codice e, di conseguenza, sar\u00e0 consentito l'accesso solo se il codice sar\u00e0 di colore verde.\nIl 3 marzo a tutti gli operatori pubblici, quali fattorini, netturbini, corrieri, o addetti alla manutenzione, viene consentito l'ingresso nei vari compound solamente se presenteranno un codice di colore verde, una temperatura corporea nella norma e se concesso dai residenti. Dal 4 marzo vengono imposte misure restrittive per tutti coloro che avessero fatto ritorno da Corea del Sud, Italia, Iran o Giappone, prevedendo un isolamento domiciliare di 14 giorni e continui controlli medici. Il provvedimento \u00e8 stato in seguito esteso il 13 marzo anche a Francia, Spagna, Germania e Stati Uniti.\nSichuan.\nIl 22 gennaio il Dipartimento dei trasporti del Sichuan ha richiesto la sospensione di tutte le linee di lunga tratta e di tutti i collegamenti che passassero per Wuhan, prevedendo ulteriori indagini per tutti i passeggeri e autisti che fossero passati per Wuhan. Due giorni dopo, il 24 gennaio, viene emanato lo stato di emergenza sanitaria di primo livello, comportando anche la chiusura di molte attrazioni turistiche come il Monte Emei.\nIl 25 gennaio il Sichuan impose provvedimenti pi\u00f9 restrittivi che vietano assembramenti di gruppo.\nIl 6 febbraio Ya'an e Neijiang hanno implementato dei sistemi di gestione autonoma delle comunit\u00e0, alle quali venne affidata l'attuazione di misure di contenimento dell'epidemia e il divieto di avere contatti con altre comunit\u00e0 nella provincia. Le misure vennero in seguito ampliate a Chengdu, Suining, e Guangyuan il giorno seguente, Ziyang l'8 febbraio, a Deyang e Mianyang il 9.\nIl 25 febbraio lo stato di emergenza venne portato al livello 3.\nCancellazioni, rinvii e chiusure.\nEstensione delle festivit\u00e0.\nIl 26 gennaio il Consiglio di Stato ha esteso la fine delle festivit\u00e0 del Capodanno cinese 2020 al 2 febbraio, segnando il 3 febbraio come primo giorno lavorativo, inizialmente fissato al 30 gennaio. Allo stesso modo venne posticipato l'inizio delle lezioni a data da destinare, differente a seconda delle province. La prima provincia a riaprire le scuole \u00e8 stata il Qinghai il 13 marzo e, progressivamente, altre province e municipalit\u00e0 hanno annunciato la data di riapertura delle scuole. L'ultima in ordine cronologico \u00e8 stata la municipalit\u00e0 di Tianjin, intenzionata a far ripartire il sistema scolastico il 20 aprile. Al 7 aprile, le municipalit\u00e0 Pechino, Shanghai e Chongqing e le province di Hubei, Hebei e Guangdong non hanno ancora definito una data ufficiale.\nEventi sportivi.\nParte delle qualificazioni del football femminile delle Olimpiadi di Tokyo 2020 dovevano inizialmente svolgersi a Wuhan e poi a Nanchino ma in seguito spostate a Sydney in quanto la Cina abbandon\u00f2 ufficialmente i giochi olimpici. La Supercoppa di Cina 2020, la quale doveva tenersi a Suzhou il 5 febbraio, \u00e8 stata posticipata a data da destinarsi. La partita tra Shanghai SIPG e Buriram United, prevista all'interno del campionato AFC Champions League 2020, \u00e8 stata giocata a porte chiuse. La Chinese Football Association ha annunciato il rinvio della stagione 2020 il 30 gennaio. La Confederazione calcistica asiatica ha, inoltre, rinviato tutte le partite di squadre cinesi previste nella Champions League. Anche le qualificazioni olimpiche di Box sono state riprogrammate per marzo e spostate a Amman, in Giordania. Alcune qualificazioni di basket femminile, le quali dovevano inizialmente svolgersi a Foshan, nel Guangdong, sono state riprogrammate e spostate a Belgrado.\nAnche altri principali eventi sportivi, come la Coppa del Mondo di sci alpino 2020, inizialmente pianificata per il 15-16 febbraio, venne cancellata a causa dell'epidemia. Il Campionato del mondo di atletica leggera indoor del 2020, inizialmente previsto per il 13-15 marzo 2020 a Nanchino, \u00e8 stato posticipato di un anno senza variazioni di sede.\nL'E-Prix di Sanya, che doveva svolgersi il 21 marzo come terzo giro del Campionato 2020 di Formula E, \u00e8 stato rimandato a data da destinarsi. Il 12 febbraio viene posticipato il Grand Prix di Cina del 2020, che doveva svolgersi il 19 aprile e rappresentare il quarto giro del Campionato mondiale di Formula 1 2020.\nAttrazioni turistiche.\nIl 21 gennaio il Bureau di Cultura e Turismo di Wuhan ha rinviato tutta la promozione delle attivit\u00e0 turistiche della citt\u00e0. Il 23 gennaio viene proclamata la chiusura temporanea di musei, memoriali, biblioteche pubbliche e centri culturali fino all'8 febbraio. Tutti i tour di gruppo previsti a Wuhan vennero cancellati.\nIl 23 gennaio l'amministrazione di Dongcheng, Pechino, ha cancellato tutti gli eventi previsti nei templi di Longtan e della Terra, originariamente previsti per il 25 gennaio. Il Bureau di Cultura e Turismo di Pechino ha in seguito annunciato la cancellazione di tutti gli eventi previsti nei templi della citt\u00e0. Le attrazioni turistiche di Pechino e Tianjin, incluse la Citt\u00e0 Proibita e la Grande muraglia sono stati temporaneamente chiusi. Il 24 marzo il Governo di Pechino decide di riaprire una piccola sezione della muraglia, quella di Badaling. La sera del 23 gennaio anche il Museo del Palazzo di Pechino decide di chiudere temporaneamente a partire dal 25 gennaio e il Lago dell'Ovest di Hangzhou annuncia la chiusura di tutte le attrazioni turistiche a pagamento e di tutti i servizi di traghetto a partire dal 24 gennaio. Dal 24 gennaio vengono chiuse altre principali attrazioni in diverse citt\u00e0 della Cina come il Mausoleo di Sun Yat-sen di Nanchino, lo Shanghai Disney Resort, Pingyao, la Canton Tower a Canton, l'antica citt\u00e0 di Lijiang nello Yunnan e il Monte Emei nel Sichuan.\nDati per provincia o municipalit\u00e0.\nNote\n&lt;noinclude&gt;"}
{"id": "8383237", "revid": "1354930", "url": "https://it.wikipedia.org/wiki?curid=8383237", "title": "Coppa Placci 1948", "text": "La Coppa Placci 1948, ottava edizione della corsa, si svolse il 5 settembre 1948 su un percorso di 228\u00a0km. La vittoria fu appannaggio dell'italiano Luigi Casola, che complet\u00f2 il percorso in 7h00'00\", precedendo i connazionali Italo De Zan e Ubaldo Pugnaloni."}
{"id": "8383240", "revid": "110157", "url": "https://it.wikipedia.org/wiki?curid=8383240", "title": "William Morris Agency", "text": "William Morris Agency (WMA) era una societ\u00e0 statunitense fondata nel 1898 che rappresenta attori, musicisti, scrittori e artisti con le societ\u00e0 di produzione artistica. \u00c8 considerata la pi\u00f9 grande e influente azienda nel suo settore al mondo.\nWMA aveva 750 dipendenti e ha uffici a New York, Nashville, Miami, Beverly Hills, Londra e Shanghai.\nStoria.\nFondata a New York nel 1898 da un giovane immigrato tedesco, la compagnia beneficia dell'ascesa del cinema muto. Rappresenta gli interessi di Charlie Chaplin, i fratelli Marx e tra gli altri Al Jolson.\nDagli anni '30 agli anni '50, la societ\u00e0 apr\u00ec uffici vicino agli studi di Hollywood e acquist\u00f2 compagnie pi\u00f9 piccole.\nDal 1960 al 1969 l'agenzia ha rappresentato Elvis Presley al cinema. WMA si \u00e8 diversificato in musica dal 1965 rappresentando i Rolling Stones e i Beach Boys.\nDal 1966 al 1971, l'agenzia Audiffred creata in Francia da Emile Audiffred nel 1925, si fuse con la William Morris Agency, diretta da Georgette Audiffred.\nNel 1975, cinque dei suoi dirigenti lasciarono il gruppo per creare la Creative Artists Agency.\nNel luglio 2009 diventa William Morris Endeavor."}
{"id": "8383243", "revid": "944090", "url": "https://it.wikipedia.org/wiki?curid=8383243", "title": "Referendum sullo scioglimento dell'Unione con la Svezia", "text": "Il referendum sullo scioglimento dell'Unione con la Svezia si tenne in tutta la Norvegia il 13 agosto 1905. Fu approvato da quasi il 100% degli elettori, con solo 184 voti contrari alla proposta.\nAntefatti.\nIl 27 maggio 1905 lo Storting approv\u00f2 una proposta di legge sostenuta dal governo di Christian Michelsen che chiedeva l'istituzione di consolati norvegesi separati, nonostante, ai sensi dell'Unione, Norvegia e Svezia condividessero una politica estera comune. Il re Oscar II di Svezia pose il veto sulla legge. Invece di controfirmarlo come richiesto dal re, il governo si dimise. Il sovrano rifiut\u00f2 di accettare le dimissioni, sostenendo di non poter formare un governo sostitutivo. Il 7 giugno lo Storting dichiar\u00f2 la fine dell'Unione sulla base del fatto che Oscar II di Svezia aveva effettivamente abbandonato le sue funzioni di re di Norvegia non essendo riuscito a nominare un nuovo governo. Il governo svedese si disse pronto a sciogliere l'Unione, a condizione che il popolo norvegese accettasse la proposta con un referendum.\nLa domanda posta agli elettori (all'epoca solo gli uomini avevano il diritto di voto in Norvegia) era se approvassero la \"dissoluzione dell'Unione gi\u00e0 completata\" (\u00abden stedfundne Opl\u00f8sning af Unionen\u00bb). La formulazione della domanda fu attentamente considerata per chiarire che lo Storting aveva gi\u00e0 decretato lo scioglimento dell'Unione anche se il governo svedese insistette sul fatto che potesse essere sciolto solo con mutuo consenso.\nLo Storting annunci\u00f2 il referendum il 27 luglio in previsione delle richieste svedesi, evitando cos\u00ec l'apparenza che era stata programmata una risposta alle richieste di Stoccolma.\nSebbene le donne non avessero votato, le suffragette norvegesi avviarono una campagna per raccogliere firme a favore dello scioglimento. Furono in grado di raccoglierne 244.765 in due settimane.\nCommento al risultato.\nCi fu un enorme sostegno popolare allo scioglimento dell'unione con la Svezia. Delle contee, solo tre contarono pi\u00f9 di 10 voti contrari: Kristiania (15), Bratsberg (16) e Finnmark (15). A causa della scarsa popolazione, la percentuale di unionisti nell'ultima contea era pari allo 0,50%, che era di gran lunga la pi\u00f9 alta del paese. Tra le citt\u00e0, Kristiania ebbe il maggior numero di voti a favore dell'unione (40). Un quinto degli unionisti viveva nella capitale. C'\u00e8 motivo di credere che questi voti vennero dai 3500 abitanti nati in Svezia. La percentuale di unionisti era tuttavia molto piccola anche in questo gruppo, circa l'1%."}
{"id": "8383255", "revid": "599013", "url": "https://it.wikipedia.org/wiki?curid=8383255", "title": "Camille Muzinga", "text": "Caratteristiche tecniche.\nEra un difensore centrale.\nCarriera.\nNazionale.\nHa debuttato in Nazionale il 14 gennaio 2001, in RD del Congo-Ghana (2-1). Ha partecipato, con la Nazionale, alla Coppa d'Africa 2004. Ha collezionato in totale, con la maglia della Nazionale, 6 presenze."}
{"id": "8383258", "revid": "436907", "url": "https://it.wikipedia.org/wiki?curid=8383258", "title": "Dogma 93 (singolo)", "text": "Dogma 93 \u00e8 un singolo del rapper italiano Lowlow, pubblicato il 20 marzo 2020 come primo estratto dall'album omonimo."}
{"id": "8383279", "revid": "767487", "url": "https://it.wikipedia.org/wiki?curid=8383279", "title": "Dieudonn\u00e9 Kalulika", "text": "Caratteristiche tecniche.\nAla destra, poteva essere schierato anche come punta centrale.\nCarriera.\nNazionale.\nHa debuttato in Nazionale il 25 gennaio 2004, in RD del Congo-Guinea (1-2), subentrando a Marcel Mbayo al minuto 78. Ha messo a segno la sua prima rete con la maglia della Nazionale il 23 maggio 2004, nell'amichevole RD del Congo-Angola (1-3), siglando la rete del momentaneo 1-1 al minuto 30 su calcio di rigore. Ha partecipato, con la Nazionale, alla Coppa d'Africa 2004. Ha collezionato in totale, con la maglia della Nazionale, 5 presenze e due reti."}
{"id": "8383284", "revid": "1305772", "url": "https://it.wikipedia.org/wiki?curid=8383284", "title": "C'era una volta Vigata", "text": ""}
{"id": "8383285", "revid": "767487", "url": "https://it.wikipedia.org/wiki?curid=8383285", "title": "Fabricio D\u00edaz", "text": "Caratteristiche tecniche.\nCentrocampista difensivo, fa della grinta e della dinamicit\u00e0 i propri punti di forza. Dotato di buona visione di gioco, talvolta tenta qualche inserimento offensivo.\nCarriera.\nCresciuto nel settore giovanile del , ha esordito in prima squadra il 2 febbraio 2020 in occasione della Supercopa Uruguaya vinta contro il in cui ha siglato la rete del definitivo 4-2 nel secondo tempo supplementare.\nStatistiche.\n\"Statistiche aggiornate al 23 marzo 2020\"."}
{"id": "8383286", "revid": "184755", "url": "https://it.wikipedia.org/wiki?curid=8383286", "title": "Visano (Palazzuolo sul Senio)", "text": ""}
{"id": "8383292", "revid": "1305772", "url": "https://it.wikipedia.org/wiki?curid=8383292", "title": "Kansas City Chiefs 1965", "text": "La stagione 1965 dei Kansas City Chiefs \u00e8 stata la sesta della franchigia nell'American Football League. La squadra termin\u00f2 con un record di 7\u20135\u20132 mancando i playoff.\nNella stagione 1965, i Chiefs si trovarono coinvolti nella guerra con la NFL per accaparrarsi i migliori talenti in uscita dal college. Kansas City rese il running back Gale Sayers dalla University of Kansas la sua scelta del primo giro del draft, ma questi fin\u00ec per firmare con i Chicago Bears, che lo avevano scelto nel draft NFL.\nI Chiefs persero Mack Lee Hill nel finale della stagione 1965 il 12 dicembre quando si ruppe i legamenti nella penultima gara dell'anno contro i Buffalo Bills. Dopo quella che sembrava un'operazione di routine il 14 dicembre al Menorah Hospital a Kansas City, Hill mor\u00ec per quella che fu definita \"un'improvvisa ed enorme embolia.\" Hunt defin\u00ec la sua morte \"il peggiore shock possibile.\" Pochi giorni dopo l'evento, i Chiefs batterono i Denver Broncos il 19 dicembre finendo l'anno con un bilancio di 7\u20135\u20132.\nClassifiche.\nNota: I pareggi non venivano conteggiati ai fini della classifica fino al 1972."}
{"id": "8383303", "revid": "767487", "url": "https://it.wikipedia.org/wiki?curid=8383303", "title": "Maximiliano Pereira (calciatore 1993)", "text": "\u00c8 morto annegato in un lago sul finire del 2020.\nCaratteristiche tecniche.\nEra un difensore centrale.\nCarriera.\nCresciuto nel settore giovanile del , esord\u00ec in prima squadra il 28 aprile 2012 disputando l'incontro di Primera Divisi\u00f3n Profesional, perso 3-1 contro il ."}
{"id": "8383305", "revid": "26630", "url": "https://it.wikipedia.org/wiki?curid=8383305", "title": "Lu Ning", "text": "Carriera.\nTra il 2011 e il 2014, Lu Ning prese parte solo ai tornei cinesi come wildcard. Al China Open 2012 si tolse la soddisfazione di battere il campione del mondo 2005 Shaun Murphy, con il risultato di 5-2. Lu venne poi battuto da Ali Carter al secondo turno.\nNella stagione 2018-2019 il giovane talento cinese arriva per due volte al quarto turno, conquistando anche un quarto di finale all'Indian Open e una semifinale al Gibraltar Open."}
{"id": "8383307", "revid": "767487", "url": "https://it.wikipedia.org/wiki?curid=8383307", "title": "Mart\u00edn Rivas (calciatore 1992)", "text": "Caratteristiche tecniche.\n\u00c8 un terzino sinistro.\nCarriera.\nCresciuto nel settore giovanile del , ha esordito in prima squadra l'11 novembre 2012 disputando l'incontro di Primera Divisi\u00f3n Profesional vinto 3-0 contro il ."}
{"id": "8383316", "revid": "767487", "url": "https://it.wikipedia.org/wiki?curid=8383316", "title": "Christelle Cornil", "text": "Biografia.\nStudia presso l'Institut des arts de diffusion belga, successivamente al Conservatorio Reale, nella citt\u00e0 di Mons e infine nella sua citt\u00e0 natale al Conservatorio Reale di Bruxelles. Debutta al cinema nel 2000."}
{"id": "8383324", "revid": "767487", "url": "https://it.wikipedia.org/wiki?curid=8383324", "title": "Guillermo Firpo", "text": "Caratteristiche tecniche.\n\u00c8 un mediano.\nCarriera.\n\u00c8 cresciuto nel settore giovanile del , club con cui ha debuttato nel 2008."}
{"id": "8383332", "revid": "729019", "url": "https://it.wikipedia.org/wiki?curid=8383332", "title": "William Hoste", "text": "Conosciuto come uno dei prot\u00e9g\u00e9s di Horatio Nelson, Hoste fu uno dei grandi capitani di fregata delle guerre napoleoniche, prendendo parte a sei battaglie principali tra cui la cattura di un porto pesantemente fortificato. Fu per\u00f2 assente a Trafalgar perch\u00e9 era stato mandato a portare regali al Dey di Algeri.\nInfanzia ed educazione.\nFu il secondo di otto figli del reverendo Dixon Hoste (1750\u20131805) e di Margaret Stanforth. Al tempo della sua nascita il padre era rettore di Godwick e Tittleshall, nel Norfolk. Nacque a Ingoldisthorpe e la famiglia si trasfer\u00ec in seguito a Godwick Hall, a est di Tittleshall, affittata da Thomas Coke di Holkham Hall, che in seguito divenne primo conte di Leicester.\nHoste fu per un periodo educato a King's Lynn e poi alla Paston School di North Walsham, dove Horatio Nelson stesso studi\u00f2 alcuni anni prima. Dixon Hoste riusc\u00ec a far scrivere il nome di Hoste nei registri della HMS \"Europa\" come assistente del capitano quando il figlio aveva solo 5 anni, anche se non prese il mare fino ai 12 o 13 anni.\nQuesto periodo corrispose con l'inizio della guerra con la Francia nel febbraio 1793. Non avendo alcun influenza o contatto nella marina, Dixon Hoste chiese al suo padrone di casa, Thomas Coke, per un aiuto e gli fu presentato Nelson, che in quel periodo viveva nelle vicinanze a Burnham Thorpe e che era da poco stato nominato capitano della HMS \"Agamemnon\"\",\" una nave di terzo rango da 64 cannoni, che era in allestimento all'arsenale di Chatham.\nGli inizi.\n\"HMS Agamemnon\".\nNelson accett\u00f2 Hoste come assistente del capitano sulla HMS \"Agamemnon\", sulla quale s'imbarc\u00f2 a Portsmouth alla fine dell'aprile 1793. La nave si un\u00ec alla Mediterranean Fleet al comando di Lord Hood e fu proprio nel Mediterraneo e nell'Adriatico che Hoste pass\u00f2 la maggior parte del suo servizio. Gli estratti delle lettere di Nelson alla moglie menzionano frequentemente Hoste; ad esempio: \u2018senza dubbio alcuno il migliore ragazzo che abbia mai incontrato\u2019 e \u2018la sua galanteria non potr\u00e0 mai essere superata e ogni giorno lo rivetta pi\u00f9 forte al mio cuore\u2019. Un altro aiutante del capitano a bordo della \"Agamemnon\" era Josiah Nisbet, il figliastro di Nelson, ma le lettere suggeriscono che Hoste divenne rapidamente uno dei preferiti del capitano e che Josiah in molti aspetti fosse reputato peggiore di Hoste. Fu promosso aspirante guardiamarina da Nelson il 1 febbraio 1794 e serv\u00ec con lui durante il blocco navale e l'assalto della Corsica del 7 febbraio.\n\"HMS Captain\" e la battaglia di Capo San Vincenzo.\nNel 1796 Hoste si trasfer\u00ec con Nelson sulla HMS \"Captain\" e fu con lui durante la battaglia di Capo San Vincenzo, dove la flotta britannica al comando dell'ammiraglio Sir John Jervis sconfisse la flotta spagnola quasi due volte pi\u00f9 numerosa. La \"Captain\" fu pesantemente coinvolta nel combattimento e cattur\u00f2 le pi\u00f9 grandi \"San Josef\" e \"San Nicolas,\" rispettivamente di 112 e 80 cannoni.\nLa \"Captain\" inizi\u00f2 la battaglia al fondo della linea britannica. Invece di continuare a seguire la linea, Nelson disobbed\u00ec agli ordini e abbatt\u00e9, avvicinandosi all'avanguardia spagnola che consisteva nel vascello da 112 cannoni \"San Josef\", nel vascello da 80 cannoni \"San Nicolas\" e in quello da 130 cannoni \"Sant\u00edsima Trinidad\". La \"Captain\" ingaggio tutte e tre le navi, assistita dalla HMS \"Culloden\" che era arrivata in aiuto. Dopo un'ora di scambio di bordate, che avevano lasciato la \"Captain\" e la \"Culloden\" pesantemente danneggiate, Nelson si ritrov\u00f2 affiancato alla \"San Nicolas\", che abbord\u00f2 e forz\u00f2 alla resa. La \"San Josef\" tent\u00f2 di soccorrere la \"San Nicolas\" ma rimase incastrata con la nave amica e si ritrov\u00f2 immobilizzata. Nelson condusse i suoi uomini dal ponte della \"San Nicolas\" a quello della \"San Josef,\" catturando anche questa.\nHMS \"Theseus\".\nNel giugno 1797 fu trasferito sulla HMS \"Theseus\", un vascello di terzo rango da 74 cannoni. La \"Theseus\" era una nave 'problematica', quindi Nelson e alcuni ufficiali accuratamente selezionati, inclusi Hoste, il capitano di vascello Ralph Willett Miller e il tenente di vascello John Weatherhead, furono mandati a bordo per riportare l'ordine. La tattica fu un successo e Nelson ricevette una lettera dai quasi-ammutinati che recitava \"Ringraziamo l'Ammiraglio (Nelson) per gli ufficiali che ci ha assegnato come superiori\".\nNel luglio dello stesso anno la \"Theseus\" fu presente alla battaglia di Santa Cruz de Tenerife, anche se Hoste rimase a bordo e non prese parte all'assalto. In seguito alla morte in battaglia del tenente Weatherhead, Nelson promosse Hoste a tenente di vascello per riempire il posto vacante, confermando poi la posizione nel febbraio 1798, grazie al tempo in cui era stato segnato nei registi della \"Europa.\"\nLa battaglia del Nilo.\nNello stesso anno Hoste, ancora a bordo della \"HMS Theseus\", fu presente alla battaglia del Nilo. La flotta della Royal Navy era in inferiorit\u00e0 numerica, almeno in potenza di fuoco, rispetto ai francesi, che potevano disporre del vascello di linea da 118 cannoni \"L'Orient\", di tre navi da 80 cannoni e di nove navi da 74 cannoni. La flotta della Royal Navy consisteva invece in solo tredici navi da 74 cannoni e in un vascello di quarto rango da 50 cannoni. La battaglia comunque fu una decisiva vittoria britannica.\nDopo la battaglia Nelson sped\u00ec il suo resoconto a Londra, prendendo la precauzione di mandarne una copia sul brigantino HMS \"Mutine\", al comando del tenente Thomas Capel. A Napoli Capel avrebbe dovuto continuare trasportando il messaggio fino in patria e lasciando il comando della \"Mutine\" a Hoste. Quando prese il comando, Hoste divenne comandante a soli 18 anni. Portando la notizia della vittoria, salp\u00f2 prima verso Gibilterra, per poi riunirsi alla flotta al comando di Lord St Vincent davanti a Cadice. La sua promozione a capitano di corvetta fu confermata nel dicembre 1798.\nAl comando.\nHoste continu\u00f2 al comando della \"Mutine\" per i successivi tre anni, combattendo in Italia agli ordini di Nelson, dove nell'autunno 1799 prese parte alla cattura di Roma. In seguito serv\u00ec agli ordini di Lord Keith, che lo conosceva poco e la sua carriera parve stallare, fino a quando, nel gennaio 1802, probabilmente su spinta di Nelson, fu promosso capitano di fregata da Lord St Vincent, al tempo Primo Lord dell'Ammiragliato.\nIn questo periodo Hoste era ad Alessandria, dove contrasse la malaria e un'infezione polmonare, che ebbero poi un effetto duraturo sulla sua salute. Pass\u00f2 la convalescenza con Lady e Lord Elgin ad Atene, dove inizi\u00f2 gli studi delle antichit\u00e0 classiche, che complet\u00f2 a Firenze durante il suo servizio sulla fregata HMS \"Greyhound\"\",\" che incrociava davanti alla costa italiana.\nHoste serv\u00ec quasi continuativamente durante la Pace di Amiens, ritornando in Inghilterra brevemente dell'aprile 1803, prima di prendere il comando della HMS \"Eurydice\" nell'ottobre dello stesso anno.\nAzioni notevoli.\nNelson lo richiam\u00f2 a Cadice nel settembre 1805 e gli diede il comando della fregata da 32 cannoni HMS \"Amphion\". Fu mandato in missione diplomatica ad Algeri e perse quindi al battaglia di Trafalgar solo di qualche giorno, scoprendo della morte di Nelson solo al suo ritorno in novembre. Scrisse in una lettera al padre che \"Non avervi partecipato [alla battaglia] \u00e8 gi\u00e0 abbastanza per farmi impazzire, ma l'aver perso un tale amico \u00e8 sufficiente quasi a sopraffarmi\".\nUn certo numero di successi nel Mediterraneo nei seguenti 18 mesi furono abbastanza per portare Hoste all'attenzione di Lord Collingwood, che lo mand\u00f2 nell'Adriatico. L\u00ec condusse da solo una campagna aggressiva contro il naviglio mercantile nemico e alcune installazioni costiere, bloccando quasi del tutto il commercio costiero antagonista. Per la fine del 1809 Hoste e il suo equipaggio ebbero catturato o affondato pi\u00f9 di 200 navi nemiche.\nI suoi successi furono ricompensati con il comando, come commodoro, di una piccola squadra di fregate, composta dalla HMS \"Amphion\", la HMS \"Active\" (36 cannoni), la HMS \"Volage\" (22 cannoni) e la HMS \"Cerberus\" (32 cannoni). Le operazioni continuarono e la base fu stabilita a Lissa, da dove Hoste fu capace di dominare l'Adriatico con solo quattro navi. Solo nei mesi di marzo e aprile 1810 presero o distrussero 46 navi.\nI francesi e i loro alleati divennero cos\u00ec frustrati per il danno al commercio che una squadra franco-veneziana, al comando di un aggressivo capitano di fregata di nome Bernard Dubourdieu, fu spedita nell'area e il 13 marzo 1811 attacc\u00f2 la piccola forza di Hoste in quella che viene ricordata come la battaglia di Lissa del 1811.\nBattaglia di Lissa.\nArticolo principale: Battaglia di Lissa (1811)\nLa squadra di Dubourdieu, composta da sette fregate e quattro navi minori, aveva un totale di 276 cannoni e quasi 2 000 uomini, superando significativamente quella di Hoste, che aveva quattro fregate, per un totale di soli 124 cannoni e meno di 900 uomini. L'ufficiale francese imit\u00f2 l'attacco di Nelson a Trafalgar, navigando verso la linea inglese da sopravento con le sue navi in due linee. Tuttavia, segnalando \"ricordate Nelson\" ai suoi uomini, Hoste sfrutt\u00f2 la sua superiore esperienza nel manovrare e con l'artiglieria per battere la numerosa flotta nemica, con la perdita di 50 uomini uccisi e 132 feriti. Dubourdieu fu ucciso, una delle fregate francesi si spiaggi\u00f2 e un'altra fu catturata, come anche due veneziane.\nIl segnale di Hoste ebbe un profondo effetto sugli uomini. Fu accolto da tutti con grida d'incitamento e il capitano Hornby della \"Volage\" scrisse in seguito: \"Mai pi\u00f9 nella mia vita vedr\u00f2 un momento cos\u00ec interessante o glorioso\".\nCattaro, Spalato e Ragusa.\nArticolo principale: Assedio di Cattaro e Assedio di Ragusa\nL\"'Amphion\" fu cos\u00ec gravemente danneggiata che fu obbligata a tornare in Inghilterra, dove Hoste ricevette il comando della HMS \"Bacchante\" (38 cannoni). Non ritorn\u00f2 nell'Adriatico per\u00f2 fino al 1812. Hoste continu\u00f2 a dimostrare la stessa iniziativa e aggressivit\u00e0 gi\u00e0 mostrate. Aiut\u00f2 a catturare Spalato nel novembre 1813, assistendo il 35th Regiment of Foot. Poi, lavorando con le forze montenegrine, attacc\u00f2 la fortezza di Cattaro, issando i cannoni e i mortai in postazioni al di sopra del forte utilizzando paranchi e bozzelli. La guarnigione francese non ebbe alternativa se non arrendersi il 5 gennaio 1814. Hoste immediatamente ripet\u00e9 questa tattica con Ragusa (oggi Dubrovnik), che si arrese il 27 dello stesso mese.\nGli ultimi anni.\nLa salute di Hoste, compromessa dalla malaria e dalla sua precedente malattia polmonare, peggior\u00f2 e fu obbligato a tornare in Inghilterra. Nel 1814 fu nominato baronetto e nel 1815 fu nominato Cavaliere Comandante dell'Ordine del Bagno (KCB). Nel 1825 fu assegnato allo yacht reale \"Royal Sovereign\".\nNel gennaio 1828 prese un'influenza che colp\u00ec i suoi polmoni gi\u00e0 deboli e il 6 dicembre 1828 mor\u00ec a Londra di tubercolosi. Fu sepolto nella Cappella di San Giovanni, nella Torre di Londra.\nVita privata.\nSpos\u00f2 il 17 aprile 1817 Lady Harriet Walpole (1 marzo 1792 \u2013 18 aprile 1875), la figlia di Horatio Walpole, II conte di Orford, e di Sophia Churchill. Ebbero i seguenti figli:\nEredit\u00e0.\nLe azioni di Hoste a Cattaro e Ragusa furono poi immortalate nella fantasia, dove furono attribuite al capitano Jack Aubrey, il personaggio principale dei 20 libri della serie omonima di Patrick O'Brian. Una piccola isola all'entrata della baia di Lissa si chiama Isola di Hoste in suo onore, mentre il Sir William Hoste Cricket Club di Lissa fu fondato dagli isolani croati che avevano scoperto che l'inglese aveva organizzato una partita l\u00ec durante l'occupazione britannica.\nL'Hoste Hotel di Burnham Market, nel Norfolk, \u00e8 cos\u00ec chiamato in onore di William Hoste e include un museo in tributo a Nelson.\nUn giorno, durante una conversazione con il padre di Hoste, Nelson esclam\u00f2:\"\"Il suo valore come uomo e come ufficiale eccede qualsiasi cosa possa dire di lui l'amico pi\u00f9 sincero. Prego Dio di benedire il mio caro William\".\"Lord Radstock scrisse:\"\"I reputo te (Hoste) vero e valido allievo del mio incomparabile e sempre compianto amico Lord Nelson\".\""}
{"id": "8383336", "revid": "1793900", "url": "https://it.wikipedia.org/wiki?curid=8383336", "title": "Vondelparkpaviljoen", "text": "Il Vondelparkpaviljoen (dall'olandese: Padiglione del Vondelpark) \u00e8 un palazzo del Vondelpark di Amsterdam, nei Paesi Bassi.\nDal 1\u00ba novembre 1996 \u00e8 considerato Rijksmonument con numero seriale 504833.\nVenne costruito in stile neorinascimentale tra il 1874 e il 1881 secondo il progetto di Willem Hamer jr. al posto di uno chalet in legno che era stato progettato da Louis Paul Zocher. Il \"Vondelparkpaviljon\" ha ospitato tra il 1972 e il 2009 il \"Nederlands Filmmuseum\" (il \"museo del cinema dei Paesi Bassi\") dell'EYE Film Instituut Nederland, museo che attira oltre 150.000 visitatori l'anno e nelle cui due sale vengono proiettati oltre 1.000 film l'anno. Vi si trova anche una biblioteca e una collezione di locandine e vi vengono anche organizzati dibattiti, esposizioni, letture, ecc.\nL'ingresso al museo, che dal 2009 avr\u00e0 una nuova sede, si trovava nella \"Vondelstraat\", vicino alla \"Vondelkerk\". L'edificio del \"Vondelparkpaviljoen\", che ospita anche una cantina con bar-ristorante, \u00e8 stato completamente restaurato nel 1991."}
{"id": "8383337", "revid": "115703027", "url": "https://it.wikipedia.org/wiki?curid=8383337", "title": "Rifugio Micheluzzi", "text": "Il rifugio Micheluzzi \u00e8 un rifugio situato in Val Duron presso il gruppo del Sassolungo ad una quota di 1.848 m s.l.m.\nStoria.\nLa storia del Rifugio nasce verso la fine dell\u2019800 quando all'epoca era una semplice stalla per il ricovero degli animali che in estate passavano l\u2019alpeggio in Val Duron e da un Tobi\u00e0 usato per tenere il fieno. Di propriet\u00e0 di Barbara (Bertola) e Luigi Rizzi de Ferat il quale \u00e8 stato una Guida Alpina conosciutissima per le tantissime \u201cvie\u201d tra le quali alcune di notevole difficolt\u00e0 ma anche perch\u00e9 la Guida Alpina preferita dal Re del Belgio. Quest\u2019ultimo si faceva sempre accompagnare da Luigi quando si recava in Val di Fassa per soggiornare. In seguito, pass\u00f2 come eredit\u00e0 ad una delle figlie, Maria Orsola Rizzi, sposata con Battista Micheluzzi (Tita). I due, con le quattro figlie, passavano le estati dedicandosi al pascolo e alla fienagione e a dare ospitalit\u00e0 alle numerose persone di passaggio. \nIl rifugio era conosciuto come \u201cmalga Rifugio Micheluzzi\u201d Man mano che passano gli anni, il rifugio Micheluzzi subisce qualche ingrandimento e tante migliorie proprio per venire incontro alle nuove esigenze di ospitalit\u00e0 e ristoro dei viandanti. Dagli anni \u201980 e per 12 anni viene gestito da una delle figlie, Carmen con l\u2019aiuto dei figli Graziano e Adriana. Alla morte di Battista Micheluzzi (Tita) il rifugio passa alla figlia secondogenita Adalgisa Micheluzzi. Adalgisa, sposata con Marco Bernard de Bernardo dal \u201992 portano avanti la tradizione di Famiglia gestendo il rifugio con i quattro figli: Nadia, Erwin, Davide ed Ivana. \nApportando parecchi miglioramenti ed un\u2019altra ristrutturazione che da un\u2019estetica al rifugio pi\u00f9 in sintonia con l\u2019ambiente naturale circostante. La sua nuova forma da baita di montagna meglio si armonizza con la Val Duron e rende l\u2019ambiente pi\u00f9 caloroso e familiare. Davide che si occupa del rifugio da poco ha ristrutturato completamente le camere e le sale al piano terra rendendo il Micheluzzi un punto di riferimento sia per quanto riguarda la ristorazione sia per l\u2019accoglienza con nuove camere, tutte con bagno e con tanto legno di abete profumato.\nCaratteristiche e informazioni.\nIl rifugio \u00e8 stato completamente ristrutturato nel 2018. Dispone di camere doppie, triple ed una quadrupla. Tutte con bagno privato con doccia. Il rifugio \u00e8 aperto in estate ed inverno. Ristorante e bar aperti al pubblico. Non ci sono camerate.\nAccessi.\nIl rifugio Micheluzzi si raggiunge facilmente:\nTraversate.\nDal rifugio Micheluzzi si pu\u00f2 raggiungere:"}
{"id": "8383341", "revid": "1924342", "url": "https://it.wikipedia.org/wiki?curid=8383341", "title": "Fudbalski Klub Mladost Ba\u010dki Jarak", "text": "Il Fudbalski klub Mladost Ba\u010dki Jarak (), conosciuto semplicemente come Mladost (BJ), \u00e8 una squadra di calcio di Ba\u010dki Jarak, una localit\u00e0 nei pressi di Temerin, in Vojvodina (Serbia).\nNome.\nMladost in serbo significa \"giovinezza\", come il latino \"Juventus\" in Italia.\nStoria.\nIl club viene fondato nel 1947 come Jedinstvo (\"unit\u00e0\") e fino agli anni '90 milita nei campionati minori della Jugoslavia.\nIl pi\u00f9 grande successo arriva negli anni '90 quando riesce a raggiungere la massima divisione, ma la gioia dura poco, una raffica di pessime prestazioni, una caduta dopo l'altra, finisce in quarta divisione nel 2000.\nDa allora fa l'altalena fra quarta e terza divisione, con solo un lampo nel 2008\u201309 quando sfiora la promozione in seconda serie per soli 6 punti di distanza dal .\nL'8 giugno 2016, allo Stadio Kara\u0111or\u0111e di Novi Sad, conquista la \"Kup Vojvodine\" battendo 4\u20132 ai tiri di rigore (0\u20130 i tempi regolamentari) il \"Borac Sakule\". Si ripete il 30 maggio 2018 battendo il \"FK Podrinje\" di Ma\u010dvanska Mitrovica per 2\u20131 allo Stadion Slana Bara, casa del Proleter di Novi Sad.\nTifosi.\nI tifosi pi\u00f9 accaniti del Mladost sono i Djavoli, ed i loro rivali sono i tifosi dello (i rispettivi stadi distano solo 3\u00a0km)."}
{"id": "8383346", "revid": "729019", "url": "https://it.wikipedia.org/wiki?curid=8383346", "title": "Kelvingrove Park", "text": "Il Kelvingrove Park \u00e8 un parco pubblico di Glasgow, in Scozia. \u00c8 situato nella zona nord-occidentale della citt\u00e0 sulle rive del fiume Kelvin, poco prima della sua confluenza nel Clyde . Al suo interno si trova il Kelvingrove Art Gallery and Museum. Ha una superficie di 34 ha (85 acri) ed \u00e8 servito da tre stazioni della Metropolitana di Glasgow: \"Kelvinbridge\",\"Hillhead\" e \"Kelvinhall\".\nStoria.\nIl parco venne creato nel 1852 con il nome di \"West End Park\" dal celebre giardiniere inglese Sir Joseph Paxton, \"Head Gardener\" presso Chatsworth House, al quale si deve anche la realizzazione del Crystal Palace diLondra. L'anno stesso il comune di Glasgow aveva acquistato il terreno oggi occupato dall'area verde, che costituiva la tenuta chiamata \"Kelvingrove and Woodlands estates\", per la somma di \u00a399.569, ovvero circa 8 milioni di sterline di oggi. Il nuovo parco venne costituito a servizio dell'espansione della citt\u00e0 verso ovest, in modo da offrire una zona di svago per la nuova classe media che si stava installando nella zona.\nIl parco fu la sede di tre esposizioni internazionali: la \"International Exhibition of Science, Art and Industry\" del 1888, la \"Glasgow International Exhibition\" del 1901 e la Scottish Exhibition of National History, Art and Industry del 1911. In occasione di queste esposizioni nel parco furono costruiti grandi edifici, di forte impatto visivo, tra i quali il vasto padiglione indiano, che oggi ospita la Kelvingrove Art Gallery and Museum, e il \"Ristorante russo\", che invece venne in seguito demolito. La \"Doulton Fountain\", che ora si trova nell'altro storico parco di Glasgow, il \"Glasgow Green\", era stata in origine costruita nel Kelvingrove Park in occasione dell'esposizione internazionale del 1888.\nPrincipali monumenti.\nIl principale monumento oggi presente nel parco \u00e8 la \"Stewart Memorial Fountain\", costruita in memoria del Lord Provost Robert Stewart (1851\u20131854) e del fatto che, durante il suo mandato, venne messo in opera l'acquedotto che tuttora fornisce acqua potabile alla citt\u00e0 prelevata dal Loch Katrine. La fontana fu costruita nel in 1872 su progetto di James Sellars, che pi\u00f9 tardi progett\u00f2 anche la Cattedrale ortodossa di San Luca, sempre a Glasgow, e la sede della Kelvinside Academy. Fatta di granito, arenaria e bronzo, rappresenta figure legate alle Trossachs ed \u00e8 sormontata da una statua della \"donna del lago\", protagonista di un'opera di Sir Walter Scott.\nTra gli altri monumenti del parco si possono citare le statue dedicate al fisico Lord Kelvin, allo scrittore Thomas Carlyle, a Frederick Roberts e al chimico Joseph Lister, oltre a quelli a tema bellico come il Cameronians War Memorial, in memoria del reggimento dei \"Cameronians\", e il monumento dedicato alla Highland Light Infantry. Il parco \u00e8 oggi molto frequentato da joggers e dai turisti che visitano l'arena sportiva Kelvin Hall e la Kelvingrove Art Gallery and Museum.\nFlora e fauna.\nIl 20 aprile del 1918 militati a favore del suffragio femminile piantarono una rovere nel parco, oggi nota come \"the Suffragette Oak\", per commemorare le attiviste che quell'anno riuscirono ad ottenere il diritto di voto . Nel 2015 fu nominato \"Scottish Tree of the Year\" (albero scozzese dell'anno) dal Woodland Trust dopo essere stato candidato dalla Glasgow Women's Library. Nel 2016 venne nominato \"European Tree of the Year\" (albero europeo dell'anno).\nTra gli uccelli che si possono osservare nell'area verde si possono ricordare l'airone grigio, il cormorano, il martin pescatore, il germano reale e lo smergo maggiore; tra i vari altri altri animali la volpe rossa, il ratto grigio e la lontra."}
{"id": "8383351", "revid": "1543377", "url": "https://it.wikipedia.org/wiki?curid=8383351", "title": "Cupa Federa\u021biei", "text": "La Cupa Federa\u021biei (in italiano: Coppa della Federazione), \u00e8 una competizione calcistica moldava che mette di fronte le squadre della Divizia Na\u021bional\u0103.\nLa sua prima edizione si \u00e8 giocata nella stagione 2020 ed \u00e8 stata vinta dallo in finale contro il ."}
{"id": "8383353", "revid": "1310927", "url": "https://it.wikipedia.org/wiki?curid=8383353", "title": "Piotr Polczak", "text": ""}
{"id": "8383358", "revid": "599013", "url": "https://it.wikipedia.org/wiki?curid=8383358", "title": "Ze'ev Haimovich", "text": ""}
{"id": "8383377", "revid": "458786", "url": "https://it.wikipedia.org/wiki?curid=8383377", "title": "Mart\u00edn Correa", "text": "Caratteristiche tecniche.\n\u00c8 un esterno sinistro.\nCarriera.\nCresciuto nel settore giovanile del , ha esordito in prima squadra il 13 marzo 2010 disputando l'incontro di Primera Divisi\u00f3n Profesional perso 2-1 contro il ."}
{"id": "8383378", "revid": "465169", "url": "https://it.wikipedia.org/wiki?curid=8383378", "title": "JESC 2020", "text": ""}
{"id": "8383385", "revid": "1100311", "url": "https://it.wikipedia.org/wiki?curid=8383385", "title": "Supercopa Uruguaya 2020", "text": "La Supercopa Uruguaya 2020 \u00e8 stata la 3\u00aa edizione della Supercopa Uruguaya.\nSi \u00e8 tenuta in gara unica allo Stadio Domingo Burgue\u00f1o di Maldonado il 1\u00ba febbraio 2020 e ha visto contrapposti i campioni uruguaiani del contro i vincitori del Torneo Interm\u00e9dio del .\nLa finale \u00e8 stata vinta dal Liverpol ai tempi supplementari per 4-2, dopo che i tempi regolamentari si erano conclusi sul risultato di 2-2. I \"Negriazules\" si sono aggiudicati il trofeo per la prima volta nella loro storia."}
{"id": "8383389", "revid": "123647493", "url": "https://it.wikipedia.org/wiki?curid=8383389", "title": "Arco dell'ingresso principale alla VDNCh", "text": "L'arco dell'ingresso principale alla VDNCh () \u00e8 l'entrata principale dell'Esposizione delle conquiste dell'economia nazionale di Mosca, situata a lato della stazione metropolitana VDNCh. L'arco dell'ingresso principale \u00e8 uno degli edifici pi\u00f9 rappresentativi del centro espositivo e, in occasione del 75\u00ba anniversario del sito, ne \u00e8 diventato il simbolo ufficiale.\nStoria.\nL'ingresso principale fu costruito nel 1951-1954 durante la ricostruzione postbellica del centro espositivo. L'autore del progetto \u00e8 stato l'architetto Innokentij Mel'\u010dakov, che aveva collaborato in precedenza alla realizzazione del padiglione sovietico per l'Expo 1939 di New York.\nTra il 2017 e il 2018, l'arco \u00e8 stato restaurato: i bassorilievi sono stati ripuliti e ripristinati, mentre la scultura \"Il Trattorista e la Kolchoziana\" \u00e8 stata riportata al suo splendore originale.\nDescrizione.\n\u00c8 un arco trionfale che, oltre a decorare l'ingresso principale della mostra, simboleggia anche la vittoria dell'Unione Sovietica nella Grande Guerra Patriottica.\nL'arco, realizzato nello stile del classicismo socialista, si compone di sei coppie di colonne completate da una trabeazione e apre la prospettiva del viale centrale della VDNCh, all'estremit\u00e0 opposta della quale si trova il padiglione centrale del centro espositivo. Le colonne sono decorate con bassorilievi scolpiti da Georgij Motovilov raffiguranti dei lavoratori agricoli. Sul fregio sopra l'apertura centrale dell'arco \u00e8 presente un bassorilievo raffigurante l'emblema dell'Unione Sovietica circondato da pennoni.\nLa scultura \"Il Trattorista e la Kolchoziana\" (), scolpita sotto la direzione di Sergej Orlov, rappresenta la personificazione dell'industria e dell'agricoltura ed \u00e8 situata sulla cima dell'arco. Le figure sollevano un covone di grano (il trattorista con entrambe le mani, la kolchoziana con una). La scultura, alta 8,65 m, \u00e8 in cemento (ad eccezione del covone di ottone) ed \u00e8 rivestita con uno smalto color oro. Nel 2017, sono stati ricostituiti i frammenti perduti del rivestimento smaltato, \u00e8 stata rinnovato la doratura del covone, la base in cemento \u00e8 stata rafforzata e le crepe sono state chiuse. \nConsiderata la composizione scultorea, l'altezza dell'arco dell'ingresso principale \u00e8 di 32 metri."}
{"id": "8383392", "revid": "767487", "url": "https://it.wikipedia.org/wiki?curid=8383392", "title": "Within Our Gates", "text": "Within Our Gates \u00e8 un film del 1920, diretto da Oscar Micheaux. Il film, appartenente al genere dei race movie, tratta della situazione razziale negli Stati Uniti dell'inizio del XX secolo, gli anni di Jim Crow, del revival del Ku Klux Klan, della Grande migrazione afroamericana nel Nord del paese e nel Midwest, con la contemporanea emergenza della figura del cosiddetto \"New Negro\".\nTrama.\nIl primo soggiorno dell'afroamericana Sylvia Landry, proveniente dal profondo Sud degli Stati Uniti, presso la cugina Alma Prichard, nel nord del paese, non si rivela particolarmente fortunato. Larry, fratello di Alma e facente parte della malavita locale, si macchia di un omicidio, e le due cugine si scoprono essere entrambe legate amorosamente a tale Conrad Drebert, militare di stanza in Brasile: quando Conrad fa ritorno, un malinteso (provocato a bella posta da Alma) fa s\u00ec che il giovane finisca coll'aggredire fisicamente Sylvia.\nTornata al Sud, Sylvia inizia a lavorare come insegnante in una scuola per bambini di colore gestita dal reverendo Jacobs. Ma la scuola, data l'insufficienza dei fondi statali, \u00e8 destinata a chiudere. Sylvia allora ritorna al Nord, dove conta di raccogliere i finanziamenti necessari per scongiurarne la chiusura. A Boston innanzitutto ella sta per rimanere vittima di uno scippo, dal quale viene tuttavia tratta in salvo dal dottor V. Vivian, che aveva assistito al crimine e riesce a catturare il colpevole, rimanendo nello stesso tempo affascinato dalla donna; in secondo luogo, Sylvia fa la conoscenza della filantropa Elena Warwick, che promette di dare sostegno finanziario alla scuola, e che, per di pi\u00f9, dopo un colloquio con una sua compaesana razzista, decide addirittura, alla faccia sua, di decuplicare la somma inizialmente prevista.\nLarry rimane ferito durante una sparatoria con la polizia, e viene ad essere paziente proprio del dottor Vivian, che in tale occasione conosce Alma, la quale gli racconta la storia del passato di Sylvia.\nSylvia era la figlia adottiva di una coppia di afroamericani, i Landry, alla quale era nato in seguito Emil, fratellino, dunque, della ragazza. Essi lavoravano per l'iniquo possidente bianco Philip Gridlestone. Il padre di Sylvia, Jasper, era stato ingiustamente accusato dell'omicidio di Philip, per cui si era dato alla macchia, pur essendo innocente, poich\u00e9 un gruppo di assatanati bianchi razzisti voleva farne giustizia sommaria. Jasper e la madre adottiva di Sylvia erano stati infine linciati insieme ad un'altra persona, che non era pi\u00f9 di tanto coinvolta nella vicenda, ma era l'unico nero disponibile al momento. Emil, fingendosi morto, era riuscito a mettersi in salvo. Il fratello di Gridlestone, Armand, non contento, rintracciata Sylvia, che si era nascosta da alcuni parenti, stava per violentarla, e si era trattenuto solo dopo aver scoperto sulla ragazza una cicatrice che la identificava come sua propria figlia, che egli aveva avuto da una donna di colore, e poi affidata ad altri.\nDopo aver udito il racconto di Alma, Vivian raggiunge Sylvia, e, lungimirante, la esorta a guardare oltre il razzismo del tempo e a sentirsi orgogliosa di far parte degli Stati Uniti, ricordando recenti (al tempo) episodi in cui la popolazione intera aveva contribuito per la patria, dalle vicende dei Rough Riders nella guerra ispano-americana, alla battaglia di Carrizal, alla prima guerra mondiale.\nSylvia e Vivian si sposano.\nPersonaggi.\nIl film ritrae diversi aspetti della societ\u00e0 afroamericana del tempo. La caratterizzazione dei personaggi spazia da Sylvia Landry e il reverendo Jacobs fino a criminali come Larry e a tirapiedi che, supportati dalla signora Stafford, vogliono convincere la comunit\u00e0 afroamericana a rinunciare al diritto di voto. il critico Ronald J. Green fa notare come Bernice Ladd nel ruolo della signora Statton sia una figura \u00e0-la-Lillian Gish, riferendosi al ruolo ricoperto dalla Gish in \"Nascita di una nazione\", con le sue connotazioni di razzismo ed antifemminismo. Green asserisce che il rapporto fra i due film era ben presente a Micheaux, che anzi utilizz\u00f2 la Ladd proprio per la sua somiglianza con Gish. Geraldine Stratton, una ricca donna bianca del Sud degli Stati Uniti, impersona il tipico pregiudizio, e per timore delle donne afroamericane si oppone al suffragio femminile. Lo spettatore vede che la Stratton sta leggendo un articolo di un quotidiano dal titolo \"Proposta una legge per fermare i negri\" (sic!): in esso, il senatore del Mississippi James K. Vardaman intende negare il XV emendamento della costituzione USA. Nel suo articolo il senatore scrive: \"Dalla pianta dei piedi alla punta dei capelli i negri sono indubitabilmente esseri inferiori, come potremmo, in coscienza, permettere che votino?\"\nEfrem, un servitore di Gridlestone, pur non essendo stato un testimone del crimine, denuncia Landry come autore dell'omicidio. Invertendo la relazione che Efrem credeva avere con i bianchi, la folla, quando non riesce a trovare i Landry, lo sottopone a linciaggio.\nIl personaggio di Old Ned giustifica il sistema razziale vigente come un piano ordinato da Dio; l'essere poveri e privi di educazione scolastica sono qualit\u00e0 che porteranno gli afroamericani in paradiso. Come dice in una predica alla sua congregazione: \"Gli uomini bianchi, con le loro scuole, la loro ricchezza, cadranno tutti nell'inferno, mentre la nostra razza, priva di quei vizi, e dall'anima pi\u00f9 pura, ascender\u00e8 in cielo.\" In una delle scene pi\u00f9 toccanti e nello stesso tempo pi\u00f9 provocatorie, Old Ned, dopo essersi congedato umilmente da una stanza piena di caucasici, chiude la porta e si trasforma da ridicolo buffone in uomo nero schifato. \nProduzione.\nCon la regia, la produzione e la sceneggiatura di Micheaux, \"Within Our Gates\" \u00e8 il pi\u00f9 antico film pervenutoci del regista afroamericano.\nNello stesso corso di tempo si erano verificati i disordini razziali di Chicago del 1919 (\"Chicago Race Riot\"), nei quali la folla bianca aveva ucciso diversi afroamericani, incendiato i loro quartieri residenziali e provocato una gran quantit\u00e0 di senzatetto. Ronald J. Green ritiene che Micheaux avesse notato che nell'occasione i neri avevano contrattaccato all'aggressione, e avesse scelto il titolo del film alludendo ai rischi che i bianchi avrebbero corso in future violenze razziali.\n\"Within Our Gates\" \u00e8 stato il secondo degli oltre 40 film diretti da Micheaux. Disponendo di un budget limitato, Micheaux dovette usare costumi e accessori presi in prestito, e non ebbe la possibilit\u00e0 di rigirare le scene.\nDistribuzione.\nCreduto perso per diversi decenni, del film si ritrov\u00f2 negli anni '70 in Spagna una sola pellicola, intitolata \"La Negra\", e nella quale una sequenza a met\u00e0 del lavoro era mancante, mentre solo quattro delle didascalie originali inglesi erano sopravvissute, le altre essendo state sostituite da didascalie spagnole, con le quali il film fu distribuito in Spagna negli anni '20.\nNel 1993 il Motion Picture Conservation Center della Biblioteca del Congresso ha restaurato il film. Scott Simmon ha provveduto a sistemare le didascalie, rifacendosi alle caratteristiche di stile e prosodia che si riscontrano in \"Body and Soul\", l'unico film di Micheaux le cui didascalie si sono conservate nella loro interezza. La seguenza mancante \u00e8 stata rimpiazzata da un'immagine fissa.\nL'uscita in DVD a cura della casa di produzione Kino Lorber \u00e8 provvista di una colonna sonora di DJ Spooky.\nAccoglienza.\nIl film \u00e8 stato spesso considerato dai critici come una risposta a \"Nascita di una nazione\" di David Wark Griffith. La scena del linciaggio mostrerebbe \"ci\u00f2 che i neri sanno e che i bianchi del nord si rifiutavano di credere\".\n\"Within Our Gates\" \u00e8 stato inizialmente rifiutato dall'autorit\u00e0 della censura di Chicago, dove Micheaux aveva presentato il film.\nColoro che erano contrari al film temevano che le scene del linciaggio e della tentata violenza sessuale potessero innescare nuovi episodi di violenza razziale, nella Chicago da poco testimone dei Race Riot del 1919. Le autorit\u00e0 di Omaha (dove pure erano avvenute simili manifestazioni di intolleranza), di New Orleans e di altre citt\u00e0 manifestavano gli stessi timori e bloccarono le proiezioni del film o esigettero il taglio di alcune scene. Nel gennaio del 1920 il film comunque usc\u00ec a Chicago, in versioni pi\u00f9 o meno tagliate, conquistandosi una buona fetta di pubblico.\nVoci correlate.\nRace movie"}
{"id": "8383393", "revid": "287204", "url": "https://it.wikipedia.org/wiki?curid=8383393", "title": "Stadio Domingo Burgue\u00f1o", "text": "L'Estadio Domingo Burgue\u00f1o \u00e8 un impianto calcistico di Maldonado (Uruguay) denominato in onore alla memoria di Domingo Burgue\u00f1o Miguel, storico politico della regione.\nStoria.\nFondato nel 1994, ospita le partite casalinghe del e dell', le due principali squadre della regione. Nel 2005 e nel 2016 ha ospitato gli incontri di Coppa Libertadores di, rispettivamente, e .\nIl 1\u00ba febbraio 2020 \u00e8 stato sede della terza edizione di Supercopa Uruguaya, vinta dal per 4-2 contro il ."}
{"id": "8383397", "revid": "458786", "url": "https://it.wikipedia.org/wiki?curid=8383397", "title": "Estadio Domingo Burgue\u00f1o", "text": ""}
{"id": "8383398", "revid": "88740", "url": "https://it.wikipedia.org/wiki?curid=8383398", "title": "Montilla-Moriles", "text": "Montilla-Moriles \u00e8 la denominazione di origine vitivinicola spagnola che protegge legalmente l'educazione e la commercializzazione dei vini prodotti nei comuni andalusi di Aguilar de la Frontera, Montilla, Moriles, Do\u00f1a Menc\u00eda, Montalb\u00e1n de C\u00f3rdoba, Monturque, Nueva Carteya e Puente Genil, come anche in parte di Baena, Cabra, Castro del R\u00edo, Espejo, Fern\u00e1n-N\u00fa\u00f1ez, La Rambla, Lucena, Montemayor y Santaella; tutti della Provincia di Cordova.\nI caldi tipici di questa zona creano diverse variet\u00e0 di uva bianca. Subiscono un processeo di \"crianza bajo \u00e8 velo de flor\" (creazione di una sottile pellicola di lievito) con il sistema di Criaderas e Soleras.\nA seconda della maturazione abbiamo un vino, giovane, fino, amontillado e oloroso.\nSempre i caldi oscurano i toni del vino convertendolo in un Vino liquoroso fino ad arrivare ad una gradazione alcolica di massimo 20\u00b0.\nVariet\u00e0 di uva.\nBianca:\nNera:"}
{"id": "8383408", "revid": "481666", "url": "https://it.wikipedia.org/wiki?curid=8383408", "title": "Sherman Scott", "text": ""}
{"id": "8383411", "revid": "198277", "url": "https://it.wikipedia.org/wiki?curid=8383411", "title": "Maria Chiara Giannetta", "text": "Biografia.\nA 11 anni inizia a fare i primi spettacoli teatrali a livello amatoriale e a 14 inizia a seguire dei laboratori teatrali. Comincia, quindi, a studiare recitazione in giovane et\u00e0 al Teatro dei Limoni di Foggia e all'et\u00e0 di 19 anni entra al Centro sperimentale di cinematografia di Roma. Nel frattempo si laurea in lettere presso l'Universit\u00e0 degli Studi di Foggia.\nNel 2011 \u00e8 impegnata a teatro con lo spettacolo \"Chicago\", dove interpreta Hunyak-Kitty Baxter, per la regia di Roberto Galano; lo spettacolo viene messo in scena anche nel 2017. Nel 2012, sempre a teatro, \u00e8 impegnata in due spettacoli, \"Girotondo\" per la regia di Guglielmo Ferraiola e \"Il gatto con gli stivali\" per la regia di Giuseppe Rascio. Tra il 2012 e il 2013 \u00e8 impegnata con lo spettacolo teatrale \"I racconti di Silente\" per la regia di Paola Capuano.\nNel 2014 ottiene un piccolo ruolo nel venticinquesimo episodio della nona stagione della serie \"Don Matteo\". Nel 2016 \u00e8 a teatro nel cast di \"Gretel. Un viaggio di solo ritorno\" per la regia di Roberto Galano; nello stesso anno \u00e8 nel cast della miniserie \"Baciato dal sole\", nel ruolo di Angela, e compare nel secondo episodio della prima stagione della serie \"L'allieva\". Sempre nel 2016 esordisce al cinema con \"La ragazza del mondo\", per la regia di Marco Danieli, nel ruolo di Loretta.\nNel 2017 interpreta Mariella Santorini nella quarta stagione della serie \"Un passo dal cielo\"; nello stesso anno entra nel cast della quarta stagione della serie \"Che Dio ci aiuti\" nel ruolo di Asia, personaggio poi ripreso nel 2019 per la quinta stagione.\nLa svolta avviene nel 2018, quando, a partire dall'undicesima stagione di \"Don Matteo\", serie che nel 2014 aveva segnato il suo esordio televisivo, viene scelta per interpretare il capitano dei Carabinieri Anna Olivieri, ruolo per la prima volta nella serie assegnato a una donna. Sempre lo stesso anno \u00e8 al cinema con due film, \"Ricordi?\", per la regia di Valerio Mieli e \"Tafanos\", per la regia di Riccardo Paoletti. Nel 2019 \u00e8 Elena nel film \"Mollami\", per la regia di Matteo Gentiloni, e Alice in \"Bentornato Presidente\", per la regia di Giancarlo Fontana e Giuseppe G. Stasi.\nNel 2020 prende parte al video musicale del singolo \"Sembro matto\" di Max Pezzali, per la regia di Cosimo Alem\u00e0, ambientato nell'universo di \"Don Matteo\".\nNel 2021 prende parte alla serie \"Buongiorno, mamma!\", dove recita al fianco di Raoul Bova. Nello stesso anno ottiene il suo primo ruolo da protagonista assoluta in \"Blanca\", serie tratta dai romanzi di Patrizia Rinaldi, dove interpreta Blanca Ferrando, una giovane non vedente che diventa consulente della polizia. Nel 2022 \u00e8 tra le co-conduttrici che affiancano Amadeus al Festival di Sanremo."}
{"id": "8383414", "revid": "729019", "url": "https://it.wikipedia.org/wiki?curid=8383414", "title": "Robert Coote (contrammiraglio)", "text": "Fu Comandante in Capo, Stazione di Queenstown dal 1850 al 1852 e Comandante in Capo, Stazione Cina dal 1878 all'1881.\nBiografia.\nCoote era figlio minore di Sir Charles Coote, IX baronetto, di Caroline Whaley, figlia di John Whaley, di Whaley Abbey, nella Contea di Wicklow.\nEducato all'Eton College, Coote si arruol\u00f2 nella Royal Navy nel 1833 e prest\u00f2 servizio sulle coste della Siria nel 1840. Fu nominato comandante dello sloop del HMS Vulcano nel 1851 mentre prestava servizio nello West Africa Squadron. Promosso capitano nel 1854, comand\u00f2 la HMS Victory dal 1860, la HMS Gibilterra dal 1864 e la HMS Arethusa dal 1867. Divenne Comandante in Capo, Stazione di Queenstown dal 1874 al 1876 e Comandante in Capo, Stazione Cina nel 1878.. Si ritir\u00f2 nel 1885.\n\u00c8 sepolto nel Brookwood Cemetery di Woking. C'\u00e8 un memoriale a lui dedicato nella chiesa di Santa Caterina in Tullamore in Contea di Offaly.\nFamiglia.\nCoote spos\u00f2 Lucy Parry, figlia dell'esploratore artico Sir William Edward Parry, nel 1854. Ebbero un figlio, Stanley Victor Coote, Alto Sceriffo di Roscommon nel 1900, e una figlia, Caroline Maud Coote, che spos\u00f2 il maggior generale Cecil William Park. Coote mor\u00ec nel marzo 1898, all'et\u00e0 di 77 anni. Sua moglie mor\u00ec nel febbraio 1906."}
{"id": "8383418", "revid": "830939", "url": "https://it.wikipedia.org/wiki?curid=8383418", "title": "Filopono", "text": ""}
{"id": "8383420", "revid": "1833487", "url": "https://it.wikipedia.org/wiki?curid=8383420", "title": "Fino (vino)", "text": "Il Fino \u00e8 un vino liquoroso, tipico della zona di Jerez e di Montilla-Moriles, in Andaluc\u00eda in Spagna. \nHa un colore oro pallido, ha un sapore secco e molto aromatico. Ha una gradazione alcolica intorno ai 15\u00b0.\nSi deve bere freddo.\nLe variet\u00e0 d'uva con cui viene creato sono la Palomino e la Pedro Xim\u00e9nez. \n\u00c9 ideale come aperitivo e per accompagnare il prosciutto e i frutti di mare."}
{"id": "8383422", "revid": "6923", "url": "https://it.wikipedia.org/wiki?curid=8383422", "title": "Oloroso", "text": "L'oloroso \u00e8 un vino liquoroso tipico di Jerez e di Montilla-Moriles, in Andaluc\u00eda (Spagna). \nSi ottiene a partire da uve palomino, \u00e8 un vino color oro scuro, arom\u00e1tico e con molto corpo, secco o leggermente dolcee con una graduazione alcolica tra i 18\u00ba e 20\u00ba, mentre i pi\u00f9 vecchi (tra i 30 e 40 anni) arrivano ai 25\u00ba."}
{"id": "8383429", "revid": "93556", "url": "https://it.wikipedia.org/wiki?curid=8383429", "title": "Elem\u00edr Hal\u00e1sz-Hradil", "text": "Biografia.\nVisse a Vienna dal 1892 al 1894. L'anno successivo si trasfer\u00ec a Ko\u0161ice, che lasci\u00f2 poi per lunghi periodi di studio: infatti studi\u00f2 dal 1897 al 1901 alla scuola privata di Simon Holl\u00f3sy a Monaco di Baviera; prosegu\u00ec gli studi dal 1902 al 1903 all'Acad\u00e9mie Julian di Parigi con il professor Jean-Paul Laurens. Negli anni 1913-1914 frequentato la scuola del maestro Gyula Bencz\u00far a Budapest. Abit\u00f2 ancora a Ko\u0161ice fino al 1915, quando si arruol\u00f2 nell'esercito austro-ungarico: durante la Prima guerra mondiale fu pittore in prima linea dell'esercito. Si stabil\u00ec definitivamente a Ko\u0161ice nel 1918 e vi rimase fino alla morte, dando lezioni private di pittura. Ebbe fra i suoi allievi Kon\u0161tant\u00edn Bauer, B\u00e9la Kontuly, J\u00e1nos Kmetty, Jozef Fabini, J\u00e1n Grotkovsk\u00fd, Jozef Koll\u00e1r, J\u00falius Bukovinsk\u00fd e altri. Fu attivamente coinvolto nel dipartimento artistico della societ\u00e0 Kazinczy di Ko\u0161ice, di cui fu presidente dal 1924 al 1935. \nAllest\u00ec sue mostre personali dopo il 1897 a Baia Mare e a Budapest e poi a Ko\u0161ice: nel 1902 con Ede Lengyel-Rheinfuss, nel 1909 e nel 1912 con \u013dudov\u00edt \u010cord\u00e1k, nel 1920 e nel 1929 con Anton Jasusch e Gejza Kieselbach.\nElem\u00edr Halasz-Hradil nella sua produzione artistica pu\u00f2 essere collocato nelle file dell'impressionismo."}
{"id": "8383438", "revid": "92723", "url": "https://it.wikipedia.org/wiki?curid=8383438", "title": "Elem\u00e9r Hal\u00e1sz-Hradil", "text": ""}
{"id": "8383439", "revid": "92723", "url": "https://it.wikipedia.org/wiki?curid=8383439", "title": "Elemir Halasz-Hradil", "text": ""}
{"id": "8383443", "revid": "122800454", "url": "https://it.wikipedia.org/wiki?curid=8383443", "title": "Molson Coors Beverage Company", "text": "Molson Coors Beverage Company \u00e8 una multinazionale statunitense operante nel settore delle bevande alcoliche creata nel 2005 dalla fusione dell'azienda americana del Colorado Coors Brewing Company con l'azienda canadese Molson Brewery inc. \nOpera principalmente nel mercato nordamericano e in quello europeo tramite le divisioni Molson Coors North America e Molson Coors Europe. La sua sussidiaria MillerCoors LLC \u00e8 il secondo produttore di birra nel mercato degli Stati Uniti dopo Anheuser-Busch InBev.\nNata come Molson Coors Brewing Company, ha assunto l'attuale denominazione all'inizio del 2020 dopo un piano di riorganizzazione generale dei propri business.\nStoria.\nCoors Brewing Company.\nLe origini dell'azienda risalgono al 1873 quando due tedeschi immigrati negli Stati Uniti, Adolph Coors e Jacob Schueler, decisero di aprire una fabbrica per la produzione di birra a Golden, in Colorado. Dopo aver comprato da un immigrato ceco, William Silhan, i diritti di una ricetta per la manufattura di birra, i due fondarono nel 1873 la societ\u00e0 Golden Brewery; dopo aver rilevato nel 1880 la partecipazione di Schueler ed essere cos\u00ec diventato unico proprietario dell'azienda, Coors, inserendo nella gestione i suoi tre figli Adolph Jr., Herman e Groven rinonim\u00f2 l'azienda The Adolph Coors Brewing &amp; Manufacturing Co.. Nel 1916 a causa delle leggi del Proibizionismo che vietavano il commercio di alcolici, la societ\u00e0 fu costretta a diversificare il suo business in attivit\u00e0 come prodotti derivati di latte al malto (diventando uno dei maggiori fornitori di materie prime per la produzione di dolci della Mars, Inc.) e manufatti di porcellana. Adolph Coors muore nel 1929, lasciando la guida dell'attivit\u00e0 a suo figlio Adolph Jr. Nel 1959 la Coors fu la prima azienda in assoluto a lanciare sul mercato la vendita di birra in lattine d'alluminio. Nel 1970, dopo la scomparsa di Adolph Jr. le redini della societ\u00e0 vengono affidate ai suoi figli William e Joseph \"Joe\" Coors, nominato nuovo \"chairman\" e numero uno indiscusso dell'azienda. Durante gli anni settanta, Coors lancia un'altra innovazione di mercato: la \"push tab can\" (ossia la comunissima linguetta per aprire le lattine; prima di allora per estrarne il contenuto si faceva ricorso a mezzi come la \"church key\", cio\u00e8 una sorta di cavatappi usato in America). La Coors comunque per circa mezzo secolo \u00e8 rimasta distribuita solamente negli Stati della costa occidentale (ancora nel 1977 era distribuita soltanto in \"Arizona\", \"California\", \"Colorado\", \"Idaho\", \"Kansas\", \"Montana\", \"Nebraska\", \"Nevada\", \"Nuovo Messico\", \"Oklahoma\",\"Texas\", \"Utah\", \"Wyoming\" e nella citt\u00e0 di Spokane nello Stato di \"Washington\"), rimanendo praticamente sconosciuta negli Stati della East Coast; il mercato dove era pi\u00f9 popolare era quello della California. Nonostante varie iniziative promozionali e pubblicitarie nei decenni a seguire (come la sponsorizzazione del Chelsea dal 1994 al 1997 e lo spot sul SuperBowl nel 2001), la Coors \u00e8 comunque sempre rimasta nell'immaginario del consumatore statunitense come un'azienda rappresentativa della West Coast.\nPosizioni critiche.\nGli esponenti della famiglia Coors sono notoriamente conosciuti per forti esposizioni di idee conservatrici: da sempre considerati vicino alle fazioni pi\u00f9 fondamentaliste della destra repubblicana degli Stati Uniti, sono stati spesso accusati di esternare punti di vista \ncontrari ai comportamenti degli omosessuali e delle minoranze, oltre a sostenere idee liberiste che, durante gli anni della Guerra Fredda, attaccavano duramente il regime sovietico, essendo i Coors forti avversari dello statalismo in generale. Nel 1975 per omaggiare il fondatore della dinastia fu istituita la Adolph Coors Foundation, una sorta di \"think tank\" reazionario (nelle cui riunioni partecipavano anche discussi personaggi della scena americana come Jerry Falwell). Inoltre la famiglia Coors \u00e8 stata anche accusata di aver indirettamente sostenuto il governo pro-apartheid del Sudafrica ed il partito estremista del Mozambico \"RENAMO\" (Resistenza Nazionale Mozambicana). Nonostante varie iniziative filantropiche e alcune dichiarazioni degli esponenti della famiglia Coors in controtendenza con gli ideali da sempre da loro manifestati, la Coors \u00e8 rimasta inquadrata dal pubblico come un'azienda contraria agli ideali progressisti. La societ\u00e0 inoltre non \u00e8 mai stata benvista neppure dai sindacati americani dei lavoratori per la sua \"policy\" nei confronti dei diritti dei dipendenti: nel 1977 i sindacati proclamarono uno sciopero ad oltranza, durato fino all'anno seguente, per boicottare l'azienda a causa delle pessime condizioni di lavoro alle quali erano costretti i dipendenti. Nel febbraio 2020 un ex dipendente licenziato del gruppo ha compiuto una strage (7 morti compreso l'attentatore) in un campus della societ\u00e0 a Milwaukee: alcuni mesi prima la Molson Coors aveva annunciato una riorganizzazione che prevedeva la chiusura della sede di Denver ed il trasferimento di decine di posti di lavori in quella di Milwaukee.\nMolson Brewery Ltd..\nLa societ\u00e0 fu fondata a Montr\u00e9al nel 1786 da John Molson, un inglese emigrato in Canada quattro anni prima. Molson, cominci\u00f2 a lavorare alla fabbrica di birra Thomas LLoyd, della quale fu prima socio di minoranza e poi rilev\u00f2 completamente nel 1785. Subito dopo, sospese temporaneamente le attivit\u00e0 per tornare in Inghilterra e acquistare macchinari che potessero implementare le capacit\u00e0 di produzione della fabbrica. Tornato in Canada nel 1786, grazie anche ad un libro circa ricette di creazione della birra che aveva acquistato durante la sua assenza cominci\u00f2 a sviluppare una sua personale formulazione di produzione birraia. Alla fine dello stesso anno Molson aveva gi\u00e0 prodotto 4.300 galloni di birra. Grazie anche all'aumento di popolazione, la sua ditta aument\u00f2 progressivamente il giro d'affari, tant'\u00e8 che Molson decise di investire parte dei ricavi diversificando il suo business: acquis\u00ec una fabbrica di legnami e, circa un decennio dopo, lanci\u00f2 \"The Accomodation\", il primo battello a vapore del Canada. Fond\u00f2 cos\u00ec un'apposita societ\u00e0 per gestire il settore, la St. Lawrence Steamboat Company (meglio conosciuta come \"The Molson Line\"), la cui attivit\u00e0 era il trasporto di merci, beni e persone tra Montr\u00e9al e Qu\u00e9bec; grazie al giro d'affari che la societ\u00e0 gener\u00f2, Molson e i suoi figli fondarono la \"Molson Bank\", che inizier\u00e0 la sua attivit\u00e0 commerciale alla clientela (\"chartered\") nel 1855. Nel 1816 John Molson stabil\u00ec una sorta di patto con i suoi tre figli (John Jr., Thomas e William) per far rimanere l'azienda sotto il controllo della famiglia. Nello stesso anno Molson apr\u00ec a Montreal la \"Mansion House\", un albergo dove erano anche ospitati ufficio postale, eventi pubblici e culturali e librerie. Nel 1820 l'azienda si trasform\u00f2 da semplice distilleria a vera e propria industria di birra. Nel 1823 Thomas Molson decise di lasciare l'azienda di per tentare un'iniziativa in proprio, spostandosi da Montreal a Kingston dove apr\u00ec una distilleria di birra di sua esclusiva propriet\u00e0: ritorner\u00e0 nell'azienda di famiglia nel 1834. John Molson si ritir\u00f2 dall'attivit\u00e0 nel 1828, lasciando l'azienda in mano ai suoi tre eredi; scomparve nel 1836 all'et\u00e0 di 72 anni. Dopo la sua morte, vari membri della famiglia affiancarono i suoi figli nella conduzione dell'azienda, primo fra tutti John H. R. Molson, mentre William e John Jr. preferirono dedicarsi prevalentemente agli affari della banca. La societ\u00e0 cambio nome in Thos. &amp; Wm. Molson &amp; Company, e nel 1844 inizi\u00f2 la vendita di birre imbottigliate a mano. Nel 1851, a causa dell'aumento del volume di affari, la societ\u00e0 acquist\u00f2 un sito produttivo a Port Hope, in Ontario; nel 1861, dopo una nuova partnership stabilita tra i membri della famiglia William Markland Molson e John Thomas Molson la societ\u00e0 ricambia ragione sociale e diventa John H.R. Molson &amp; Bros. nel 1866 a causa di un giro d'affari non soddisfacente, vengono chiuse alcune distillerie ed il sito di Port Hope. Agli inizi del novecento, grazie alla diffusione dell'erogazione di energia elettrica nelle fabbriche in sostituzione del processo di meccanizzazione a vapore, la societ\u00e0 pu\u00f2 aumenta la sua capacit\u00e0 produttiva con un contenimento dei costi. Nel 1911 la societ\u00e0 assume la denominazione Molson Brewery Ltd. Nel 1925 la Molson Bank viene ceduta alla Bank of Montreal. Nel 1930 arriva produrre 15 milioni di galloni; nel 1949 la quota sale a 25 milioni. Nel 1945, avendo necessit\u00e0 di reperire capitali per investimenti, la societ\u00e0 decide di offrire al pubblico le sue quote di controllo e di trasformarsi da limited a joint-stock company. Nel 1955 dopo l'apertura del nuovo sito produttivo di Toronto vengono immesse sul mercato le birre \"Crown\" e \"Anchor\". Nel 1954 viene lanciata la \"Molson Golden Beer\"; subito dopo vengono rilevate tre societ\u00e0: Sick's Brewery nel 1958, Fort Garry Brewery in Winnipeg nel 1959 e Newfoundland Brewery nel 1962. Nel 1959 viene lanciato il prodotto di punta di compagnia, la \"Molson Canadian\". Nel 1962 l'azienda muta di nuovo ragione sociale e forma societaria diventando Molson Breweries Ltd.. Nel 1968 la societ\u00e0 compie la sua pi\u00f9 grande acquisizione, rilevando l'azienda dell'Ontario Anthes Imperial Ltd., specializzata in settori come acciaieria, logistica, apparecchiature per costruzioni, materiali per ufficio ecc. La grande diversificazione di business compiuta dalla Molson porta ad un nuovo riassetto societario, con la divisione in due societ\u00e0 distinte: Molson Breweries of Canada Ltd. per le attivit\u00e0 della produzione di birra e la Molson Industries Ltd. come holding generale di tutto il resto del gruppo. Proseguono comunque le acquisizioni: nel 1972 viene rilevata la Beaver Lumber Company Ltd., operatore sul mercato canadese delle bevande alcoliche, e nel 1974 la Formosa Spring Breweries; l'anno precedente aveva di nuovo cambiato in nome in \"Molson Companies Limited\". Nel frattempo la societ\u00e0 aveva aperto nel territorio canadese 162 \"store\" (la maggior parte in franchising) in cui venivano vari prodotti come vernici, prodotti di ferramenta e per la casa. Nel 1978 viene acquisita l'azienda dell'Illinois Diversey Corporation, prima acquisizione di rilievo effettuata negli Stati Uniti, una societ\u00e0 specializzata in prodotti di pulizia e sanitari. Inoltre Molson entra nel business sportivo acquisendo una quota della Club de Hockey Canadiens Inc.(The Montreal Canadiens) e nel Montreal Forum, nonch\u00e9 una societ\u00e0 di produzione mediatiche, la Ohlmeyer Communications. Agli inizi degli anni ottanta viene rilevata negli Stati Uniti per $25 miliardi la Basf Wyandotte Co., societ\u00e0 specializzata in vari segmenti del settore chimico. Verso la fine degli anni ottanta la societ\u00e0, guidata dal 1988 dal nuovo presidente e Ceo Marshall Cohen, vuole rifocalizzare il suo business nella birra: viene cos\u00ec effettuata nel 1989 una fusione con quote pariteiche con la Elderls IXL Ltd. (ribattezzata poi Foster Brewing Group Ltd.), la pi\u00f9 grande conglomerata australiana, che controllava i marchi \"Foster\" e \"Carling\". Grazie all'acquisizione della Foster, la Molson ottiene l'ingresso nei mercati di ottanta paesi. Nel 1991 viene effettuata un'altra acquisizione nel ramo della chimica, la DuBois Chemicals Inc., seconda societ\u00e0 del settore negli Stati Uniti. Nel 1993 il 20% di Molson Breweries viene ceduto alla compagnia statunitense Miller, che ne diventa l'azionista di riferimento (giacch\u00e9 dopo la fusione con Foster alla vecchia Molson era rimasto solo il 40% del capitale di Molson Breweries); vennero inoltre cedute alcune partecipazioni non pi\u00f9 strategiche tra cui Diversey ad Unilever. Alla fine del 1997 Molson e Foster riacquistano da Miller il 20% precedentemente ceduto in Molson Breweries; nel 1998 Molson rilever\u00e0 da Foster per $133 milioni il pieno controllo della societ\u00e0. Inoltre Molson rileva sempre da Foster la partecipazione da questa detenuta in Coors Canada Inc., salendo al 49.9% del capitale della filiale canadese del gruppo del Colorado. Nel 1995 altro cambio di nome: la societ\u00e0 diventa Molson Inc. Nel 1999 viene ceduta la Beaver Lumber.\nFusione tra Molson e Coors.\nNel 2001 viene effettuato il preludio a quella che diventer\u00e0 la fusione con la Coors: le due societ\u00e0 si accordano per una partnership dal valore di $65 miliardi in cui Molson detiene il 50.1% di Coors e la propriet\u00e0 dei suoi marchi in Canada (tra i quali il prodotto di punta della compagnia statunitense, \"Coors Light\"); al contempo Coors detiene il 49.9% della joint venture e ottiene la licenza di distribuzione dei prodotti Molson negli Stati Uniti. La fusione definitiva tra le due societ\u00e0 nordamericane avviene nel febbraio 2005: nasce cos\u00ec la Molson Coors Brewing Company Plc.\nMillerCoors, joint venture tra Molson Coors e SABMiller.\nNell'ottobre 2007 Molson Coors raggiunge un accordo con la societ\u00e0 britannica produttrice di bevande alcoliche SABMiller per formare una joint venture nella quale SABMiller detiene il 58% del capitale e Molson Coors il residuo 42%; alla nuova entit\u00e0 congiunta vengono conferite le propriet\u00e0 dei marchi e la gestione di tutte le attivit\u00e0 di Molson Coors negli Stati Uniti e Portorico, e la licenza del marchio \"Miller\" per il mercato canadese I due gruppi danno cos\u00ec vita a MillerCoors LLC. Nel 2015, SABMiller viene rilevata tramite un \"takeover\" dalla Anheuser-Busch InBev (proprietaria del brand \"Bud\", la birra leader di mercato negli USA); per regolamento antitrust, SABMiller cede la quota del 58% detenuta in MillerCoors al suo partner nella joint venture Molson Coors, che riprende da sola pieno possesso dei brand e delle operazioni nei mercati statunitense e canadese che aveva spartito con il gruppo britannico. Molson Coors torna alla precedente denominazione Molson Coors Brewing Company plc. Il \"deal\" prevede inoltre la cessione da parte di Anheuser-Busch Inbev dei brand del portafoglio SAB Grolsch e Peroni per i mercati europei e del Regno Unito al produttore giapponese Asahi. Nel mercato nordamericano, lo storico marchio di birra italiano \u00e8 di propriet\u00e0 di Molson Coors Beverage Co. \nSituazione dal 2019.\nNell'ottobre 2019 l'azienda cambia di nuovo nome in Molson Coors Beverage Company plc: seguendo un piano di ristrutturazione complessiva del business della societ\u00e0 progettato dal CEO Gavin Hattersley, vengono anche decisi il trasferimento del quartier generale da Denver (storica sede della Coors) a Chicago e la chiusura dell'impianto produttivo di Irwindale, in California. Il gruppo ha riportato nello stesso anno un fatturato di $242 milioni con utili pari a $2,4 miliardi; le vendite globali dei brand della societ\u00e0 sono calate del 3,5%. Nel 2019 la compagnia impiegava 17.700 dipendenti.\nAzionariato.\nAl 03/2020: Molson Coors Beverage Co. (USA) "}
{"id": "8383447", "revid": "478814", "url": "https://it.wikipedia.org/wiki?curid=8383447", "title": "Good Morning! (Daevid Allen)", "text": ""}
{"id": "8383450", "revid": "785863", "url": "https://it.wikipedia.org/wiki?curid=8383450", "title": "Fist of Anger", "text": ""}
{"id": "8383456", "revid": "228587", "url": "https://it.wikipedia.org/wiki?curid=8383456", "title": "Richard Musgrave, III baronetto di Tourin", "text": "Biografia.\nRichard Musgrave divenuto baronetto di Tourin nel 1826, fu un membro del Parlamento britannico eletto nel Collegio della Contea di Waterford una prima volta alle elezioni generali nel Regno Unito del 1831 dal 1831 al 1832 per il Whig e, dopo un intervallo, nuovamente alle elezioni generali nel Regno Unito del 1835 dal 1835 al 1837 per la Repeal Association.\nSi spos\u00f2 con Frances Newcome, figlia di William Newcome, Primate di Irlanda."}
{"id": "8383464", "revid": "92723", "url": "https://it.wikipedia.org/wiki?curid=8383464", "title": "Jozef Fabini", "text": "Biografia.\nFrequent\u00f2 la scuola elementare di Spi\u0161sk\u00e9 Vlachy, poi il ginnasio a Levo\u010da, da cui dopo quattro anni si trasfer\u00ec a quello di Spi\u0161sk\u00e1 Nov\u00e1 Ves per poter essere allievo del pittore Jozef Hanula. Prosegu\u00ec poi gli studi a Ko\u0161ice dal 1926 al 1928. Studi\u00f2 alla facolt\u00e0 di giurisprudenza dell'Universit\u00e0 Comenio di Bratislava dal 1928 fino alla laurea al 1932 e prosegu\u00ec gli studi fino a conseguire il dottorato nel 1939. Tuttavia, cerc\u00f2 anche di acquisire una formazione pittorica: prima di incominciare gli studi di giurisprudenza aveva frequentato un corso serale di disegno di Eugen Kr\u00f3n e aveva prese lezioni private da Elem\u00edr Hal\u00e1sz-Hradil. \nSi dedic\u00f2 alla professione legale e fu impiegato al Tribunale regionale di Ko\u0161ice e poi al Tribunale distrettuale di Ke\u017emarok. Nel 1936 dovette trasferirsi per lavoro a Praga, dove prese a frequentare le lezioni di storia dell'arte alla facolt\u00e0 di filosofia dell'Universit\u00e0 Carolina. Dal 1936 al 1938 prest\u00f2 servizio militare a Beroun e successivamente riprese il pubblico impiego a Praga, che per\u00f2 dovette abbandonare l'anno successivo a causa della dissoluzione della Cecoslovacchia. Si trasfer\u00ec allora a Bratislava, trovando impiego al ministero delle poste. Anche a Bratislava non cess\u00f2 di studiare: dal 1941 al 1945 complet\u00f2 gli studi artistici alla Scuola tecnica slovacca sotto la guida di Maximili\u00e1n Schurmann e Gust\u00e1v Mall\u00fd e contemporaneamente port\u00f2 a termine gli studi in storia dell'arte e archeologia alla facolt\u00e0 di filosofia dell'Universit\u00e0 Comenio.\nSuccessivamente studi\u00f2 restauro; fra il 1948 e il 1952 ebbe l'incarico di direttore del Museo della Slovacchia orientale, poi fino al 1955 fu restauratore della Pinacoteca regionale di Michalovce. Dal 1955 si dedic\u00f2 alla pittura a tempo pieno. Era principalmente interessato al paesaggio e all'architettura della regione di Spi\u0161.\nNel 1979 lo Stato gli confer\u00ec il titolo di artista nazionale."}
{"id": "8383468", "revid": "1178575", "url": "https://it.wikipedia.org/wiki?curid=8383468", "title": "Ta\u00e7a Independ\u00eancia", "text": ""}
{"id": "8383478", "revid": "1305772", "url": "https://it.wikipedia.org/wiki?curid=8383478", "title": "Unitrax", "text": "Unitrax, sottotitolato Not Just a Battle nella schermata introduttiva, \u00e8 un videogioco pubblicato nel 1987 per Amstrad CPC, Commodore 64 e ZX Spectrum dalla Streetwise, un marchio dell'editrice britannica Domark Software. \u00c8 uno sparatutto a scorrimento ambientato nei labirinti di strette strade sulla superficie di strutture spaziali (da cui forse il titolo, che richiama \"tracks\" ovvero \"piste, percorsi\"). La versione di origine, per Commodore 64, \u00e8 stata realizzata da due autori danesi, il cui unico altro titolo noto \u00e8 \"Zyrons Escape\". \"Unitrax\" ottenne giudizi tendenzialmente negativi dalla critica europea del tempo.\nModalit\u00e0 di gioco.\nIl giocatore controlla un veicolo di forma circolare che inizialmente viene depositato in automatico da una navicella sulla superficie di un'enorme piattaforma spaziale, con l'obiettivo di distruggere i reattori nucleari installati su di essa. La superficie \u00e8 mostrata con visuale dall'alto e scorrimento multidirezionale ed \u00e8 attraversata da un intreccio di piste orizzontali e verticali. Il veicolo pu\u00f2 viaggiare a varie velocit\u00e0 lungo le piste e avanza da solo una volta spinto in una direzione. Pu\u00f2 sparare in tutte le direzioni, anche in diagonale, indipendentemente dalla direzione di movimento. Per sparare per\u00f2 \u00e8 necessario anche puntare i controlli nella direzione voluta, pertanto diventa impossibile sparare e cambiare direzione di movimento allo stesso tempo. I nemici sono veicoli di varie forme che si muovono anch'essi lungo le piste e possono sparare. Se colpiscono o urtano il veicolo del giocatore lo danneggiano, e solo dopo diversi attacchi subiti si perde una vita.\nPer distruggere ciascun reattore nucleare \u00e8 necessario raccogliere una delle altrettante bombe sparse per il labirinto, in fondo ad alcuni vicoli ciechi. I reattori hanno l'aspetto di piramidi e quando il veicolo entra dentro uno di essi appare un'interfaccia testuale, da cui \u00e8 possibile vedere informazioni di stato generali, vedere la mappa di tutta la piattaforma, e tentare di piazzare la bomba, se posseduta. Per la bomba \u00e8 necessario affrontare un minigioco di riflessi: ci sono tre interruttori che commutano in continuazione, ognuno pi\u00f9 veloce del precedente, e il giocatore li deve fermare uno alla volta quando sono nella posizione giusta. Se si riesce, il reattore viene distrutto e si torna all'esterno, altrimenti si perde subito una vita. Finch\u00e9 ci sono reattori, i nemici continuano ad arrivare illimitatamente, ma quando tutti i reattori sono distrutti i nemici rimangono in un numero preciso, e bisogna trovarli e distruggerli tutti per completare il livello. Il veicolo viene quindi prelevato di nuovo dalla navicella per passare a un'altra piattaforma di forma differente. Durante il viaggio nello spazio per\u00f2 si incontra una serie di velivoli nemici e si deve controllare la navicella in un intermezzo sparatutto in campo aperto."}
{"id": "8383486", "revid": "1305887", "url": "https://it.wikipedia.org/wiki?curid=8383486", "title": "Tamagon risolvetutto", "text": ""}
{"id": "8383493", "revid": "124308776", "url": "https://it.wikipedia.org/wiki?curid=8383493", "title": "Il mondo secondo Jeff Goldblum", "text": "Il mondo secondo Jeff Goldblum (\"The World According to Jeff Goldblum\") \u00e8 una serie documentario del 2019 presentata da Jeff Goldblum (doppiato da Mario Cordova) in streaming su Disney+ dal 12 novembre 2019 e dal 24 marzo 2020 in Italia.\nIl 17 gennaio 2020, la serie \u00e8 stata rinnovata per una seconda stagione.\nTrama.\nLa serie segue Jeff, in cui \"esplora il mondo\". Lo fa parlando di argomenti come videogiochi, gelati e scarpe da ginnastica chiacchierando con influencer ed esperti con una vasta conoscenza ed esperienza in queste materie particolari.\nProduzione.\nLo serie \u00e8 stata annunciata come parte della presentazione del National Geographic durante la riunione degli investitori della Disney l'11 aprile 2019 per Disney+. \nRiprese.\nLa produzione \u00e8 iniziata ad aprile 2019. Durante le riprese, Jeff Goldblum ha fatto ricerche il meno possibile sugli argomenti presentati nella serie. Esplora una vasta gamma di prodotti tra cui scarpe da ginnastica, gelati, tatuaggi e biciclette.\nPromozione.\nIl 23 agosto 2019 Disney+ ha pubblicato il primo poster in coincidenza con il suo pannello al D23 Expo. Pi\u00f9 tardi durante la loro presentazione hanno pubblicato il primo trailer completo. Il secondo trailer \u00e8 stato pubblicato il 28 ottobre 2019. Il trailer in italiano \u00e8 stato pubblicato il 27 marzo 2020.\nDistribuzione.\nIl primo episodio della serie \u00e8 stato rilasciato il 12 novembre 2019, data di lancio di Disney+. Gli episodi sono stati distribuiti settimanalmente ogni venerd\u00ec, ad eccezione del primo, fino al 24 gennaio 2020 in 4K HDR. In Italia il primo episodio \u00e8 stato distribuito su Disney+ il 24 marzo 2020, data di lancio italiana del servizio, per poi essere distribuiti ogni venerd\u00ec fino al 5 giugno 2020.\nAccoglienza.\nCritica.\nSu Rotten Tomatoes, un sito aggregatore di recensioni, la serie detiene una valutazione di approvazione dell'82% per la prima stagione con una valutazione media di 7,61/10, basata su 22 recensioni. Il consenso della critica recita: \"Mentre i fan dell'uomo troveranno molto da apprezzare in questa eccentrica e allegra - se non terribilmente educativa - docu-serie, quelli che non sono gi\u00e0 in sintonia con il suo particolare senso dello stile potrebbero non apprezzare \"Il mondo secondo Jeff.\"\" Su Metacritic, ha una media ponderata di 64 su 100 sulla base di 8 critici, indicando \"recensioni generalmente favorevoli\"."}
{"id": "8383496", "revid": "767487", "url": "https://it.wikipedia.org/wiki?curid=8383496", "title": "John A. Moroso", "text": "Biografia.\nNato in una famiglia italo-americana a Charleston, si laure\u00f2 nel 1894. All'universit\u00e0, fu poeta laureato della sua classe. Finiti gli studi, si trasfer\u00ec a New York, dove lavor\u00f2 come reporter e giornalista giudiziario. Durante gli anni dieci, scrisse dei racconti per il \"Collier's Weekly\" e altre importanti pubblicazioni."}
{"id": "8383559", "revid": "111677895", "url": "https://it.wikipedia.org/wiki?curid=8383559", "title": "Fanteria da montagna", "text": ""}
{"id": "8383561", "revid": "599013", "url": "https://it.wikipedia.org/wiki?curid=8383561", "title": "Rheinisches Landesmuseum Bonn", "text": "Il Rheinisches Landesmuseum Bonn, o LVR-LandesMuseum Bonn, \u00e8 un museo storico e archeologico di Bonn, in Germania.\nStoria.\nIl Rheinisches Landesmuseum Bonn (che prendeva inizialmente il nome di Museum Rheinisch-Westf\u00e4lischer Alterth\u00fcmer) fu fondato nel 1820 per volere del cancelliere prussiano Karl August von Hardenberg. Nel 1907 fu ampliato e, durante la seconda guerra mondiale, la sezione pi\u00f9 vecchia fu distrutta e sostituita con un nuovo edificio. Dal 1998 al 2003, il Rheinisches Landesmuseum Bonn fu rinnovato. Nel 2010, la sezione dedicata ai reperti preistorici fu riprogettata. Fra i vari reperti archeologici oggi custoditi nel museo si possono citare gli scheletri della tomba di Oberkassel, che si presume risalgano all'epoca della glaciazione weichseliana, le pietre tombali di Marco Celio e Quinto Petilio Secondo, la stele di Niederdollendorf e lo scheletro di un uomo di Neanderthal."}
{"id": "8383562", "revid": "827882", "url": "https://it.wikipedia.org/wiki?curid=8383562", "title": "LVR-LandesMuseum Bonn", "text": ""}
{"id": "8383563", "revid": "827882", "url": "https://it.wikipedia.org/wiki?curid=8383563", "title": "Museum Rheinisch-Westf\u00e4lischer Alterth\u00fcmer", "text": ""}
{"id": "8383565", "revid": "1185701", "url": "https://it.wikipedia.org/wiki?curid=8383565", "title": "Aketza Pe\u00f1a", "text": "Carriera.\nNel maggio del 2007 \u00e8 risultato positivo al nandrolone in seguito ad un controllo antidoping effettuato durante il Giro del Trentino del mese precedente, venendo cos\u00ec squalificato per due anni; tuttavia nel 2008 il TAS ha scagionato Pe\u00f1a dalle accuse di doping, riconoscendo delle irregolarit\u00e0 commesse nelle analisi dal laboratorio di Atene."}
{"id": "8383567", "revid": "111678131", "url": "https://it.wikipedia.org/wiki?curid=8383567", "title": "Unit\u00e0 militare terrestri", "text": ""}
{"id": "8383582", "revid": "585241", "url": "https://it.wikipedia.org/wiki?curid=8383582", "title": "Victor O. Frazer", "text": ""}
{"id": "8383587", "revid": "5585", "url": "https://it.wikipedia.org/wiki?curid=8383587", "title": "Swing Fever (film 1943)", "text": "Swing Fever \u00e8 un film statunitense del 1943 diretto da Tim Whelan."}
{"id": "8383591", "revid": "712828", "url": "https://it.wikipedia.org/wiki?curid=8383591", "title": "Popoli di Guerre stellari", "text": ""}
{"id": "8383594", "revid": "767487", "url": "https://it.wikipedia.org/wiki?curid=8383594", "title": "Spettri all'arrembaggio", "text": "Spettri all'arrembaggio (\"Ghosts on the Loose\") \u00e8 un film statunitense del 1943 diretto da William Beaudine."}
{"id": "8383595", "revid": "1234826", "url": "https://it.wikipedia.org/wiki?curid=8383595", "title": "Giacomo Colli Surio", "text": "Carriera Agonistica.\nNazionale.\nIl suo esordio con la Nazionale italiana junior di curling avviene l'11 dicembre 2019 con la partecipazione ai Campionati mondiali junior di curling di gruppo B tenutisi a Lohja in Finlandia, in quell' occasione l'Italia si piazz\u00f2 al secondo posto, conquistando di diritto la partecipazione ai Campionati mondiali junior di curling del 2020 a Krasnojarsk in Russia nei quali l'Italia si piazz\u00f2 al nono posto.\nCampionati Italiani.\nGiacomo partecipa al Campionato italiano di curling sotto il Curling Club 66 Cortina conquistando nella categoria Ragazzi 1 oro, 1 argento e 1 bronzo; nella categoria Junior 2 argenti e 2 bronzi; nella categoria Mixed Double 1 argento e 1 bronzo insieme alla compagna di squadra Diana Gaspari.\nIstruzione.\nGiacomo si \u00e8 diplomato il 20 giugno 2020 al Istituto tecnico economico di Cortina d'Ampezzo ed attualmente frequenta il corso di Commercio Estero presso l' Universit\u00e0 Ca' Foscari Venezia."}
{"id": "8383598", "revid": "1514972", "url": "https://it.wikipedia.org/wiki?curid=8383598", "title": "Museo archeologico di Sirmione", "text": "Il Museo archeologico di Sirmione \u00e8 una struttura museale situata a Sirmione, nella provincia di Brescia, in Lombardia.\nAperto al pubblico nel 1999, custodisce elementi architettonici, mosaici e importanti reperti rinvenuti nelle Grotte di Catullo. Fra questi sono degni di nota gli splendidi resti delle decorazioni ad affresco e in stucco che arricchivano gli ambienti residenziali della villa. Altre sezioni illustrano la storia pi\u00f9 antica della penisola e di altri insediamenti del Garda.\nAll'interno del museo \u00e8 installato un monitor touch-screen con video multilingue (italiano, inglese e tedesco) dedicato alle Grotte di Catullo e agli insediamenti antichi del basso Garda."}
{"id": "8383600", "revid": "767487", "url": "https://it.wikipedia.org/wiki?curid=8383600", "title": "Calling Dr. Gillespie", "text": "Calling Dr. Gillespie \u00e8 un film statunitense del 1942 diretto da Harold S. Bucquet."}
{"id": "8383601", "revid": "111678708", "url": "https://it.wikipedia.org/wiki?curid=8383601", "title": "Ghidoran", "text": ""}
{"id": "8383603", "revid": "1873017", "url": "https://it.wikipedia.org/wiki?curid=8383603", "title": "Kalvis Kalnins", "text": " \u00c8 stato campione europeo a Budapest 2017 nel torneo dei -60 chilogrammi.\nBiografia.\nHa rappresentato la Lettonia ai Giochi europei di Minsk 2019, dove si \u00e8 aggiudicato la medaglia d'oro nel torneo dei -60 chilogrammi."}
{"id": "8383604", "revid": "287204", "url": "https://it.wikipedia.org/wiki?curid=8383604", "title": "Ta\u00e7a de Portugal 1994-1995", "text": "La Ta\u00e7a de Portugal 1994-1995 \u00e8 stata la 55\u00aa edizione del torneo. La coppa venne vinta dallo Sporting Lisbona in finale per 2-0 contro il Mar\u00edtimo, compagine giunta per la prima volta all'atto conclusivo della manifestazione. Per i \"Le\u00f5es\" si tratt\u00f2 del dodicesimo titolo di coppa nazionale. La squadra campione in carica era il Porto.\nIl bulgaro Ivajlo Jordanov dello Sporting (mattatore della finale con una doppietta) fu il capocannoniere del torneo con quattro reti insieme al compagno di squadra Lu\u00eds Figo e a Domingos del Porto."}
{"id": "8383605", "revid": "287204", "url": "https://it.wikipedia.org/wiki?curid=8383605", "title": "Pandemia di COVID-19 nei Paesi Bassi", "text": "La pandemia di COVID-19 nei Paesi Bassi \u00e8 iniziata il 26 febbraio 2020, quando il primo caso di COVID-19 nel Paese \u00e8 stato confermato a Tilburg, quello di un cittadino olandese 56enne arrivato nei Paesi Bassi dall'Italia. La prima morte \u00e8 avvenuta il 6 marzo, quando un paziente 86enne \u00e8 morto a Rotterdam.\nSu consiglio dell'Outbreak Management Team, sotto la supervisione del virologo ed infettivologo Jaap van Dissel, sono state prese misure dal terzo governo di Rutte per la sanit\u00e0 pubblica per prevenire la diffusione di questa malattia virale, compreso il \"lockdown intelligente\". Nel marzo 2020, il primo ministro Mark Rutte ha parlato dell'immunit\u00e0 di gregge come metodo importante per fermare la pandemia. Il 23 gennaio 2021, in seguito all'imposizione da parte del governo dimissionario di un coprifuoco alle 21:00 a livello nazionale nel contesto di emergenza della variante britannica, le peggiori rivolte degli ultimi 40 anni sono scoppiate in tutto il Paese.\nAntefatti.\nIl 12 gennaio 2020, l'Organizzazione mondiale della sanit\u00e0 (OMS) ha confermato che un nuovo coronavirus era la causa di una nuova infezione polmonare che aveva colpito diversi abitanti della citt\u00e0 di Wuhan, nella provincia cinese dell'Hubei, il cui caso era stato portato all'attenzione dell'OMS il 31 dicembre 2019.\nSebbene nel tempo il tasso di mortalit\u00e0 del COVID-19 si sia rivelato decisamente pi\u00f9 basso di quello dell'epidemia di SARS che aveva imperversato nel 2003, la trasmissione del virus SARS-CoV-2, alla base del COVID-19, \u00e8 risultata essere molto pi\u00f9 ampia di quella del precedente virus del 2003, ed ha portato a un numero totale di morti molto pi\u00f9 elevato.\nCronologia.\nTra il 3 ed il 4 Ottobre del 2020, si registra un Record a livello nazionale. Ogni Regione del Paese supera il \u00abvalore 7\u00bb, vale a dire il \u00absegnale di soglia\u00bb (7 individui infetti per 100.000 abitanti al giorno) precedentemente stabilito dal Governo Olandese. La regione con il valore pi\u00f9 alto, durante il primo fine settimana di Ottobre \u00e8 stata Amsterdam-Amstelland con 50,3 casi covid per 100.000 abitanti. Il valore pi\u00f9 basso \u00e8 stato registrato nel Limburg meridionale: 8 casi covid ogni 100.000 abitanti.\nPrevenzione.\nIl 27 gennaio 2020, il Ministro della Sanit\u00e0 Bruins ha annunciato che la COVID-19, la malattia causata dalla SARS-CoV-2, \u00e8 stata classificata come malattia. Ci\u00f2 significa che i residenti nei Paesi Bassi hanno il dovere di denunciare quando sospettano di essere infetti dal virus o che altri sospettano di essere stati infettati dal virus. Il ministro ha avuto la facolt\u00e0 di intervenire rapidamente nel prendere decisioni grazie a ulteriori poteri ministeriali.\nGli esperti del team di gestione delle infezioni (OMT) non hanno preso in considerazione l'esame all'aeroporto di Amsterdam-Schiphol, per la mancanza di voli diretti con Wuhan, e non \u00e8 stata quindi intrapresa alcuna azione preventiva. Una buona igiene e stare lontano dai malati erano stati considerati sufficienti.\nIl 7 maggio 2020, il governo olandese ha bandito tutti gli eventi di massa che erano in programma nel paese fino all'arrivo di un vaccino contro la malattia.\nDal 5 agosto, il Comune di Amsterdam ha consigliato residenti e visitatori aventi et\u00e0 maggiore di 13 anni, d'indossare la mascherina per la bocca nei luoghi affollati della Citt\u00e0.\nIl 22 agosto il Comune di Amsterdam, a causa delle estensioni dei contagi, ha convertito, attraverso un nuovo codice approvato dal Procuratore, il precedente suggerimento in obbligo. I trasgressori sono puniti attraverso sanzioni pecuniarie.\nIl 13 ottobre il Ministro Presidente Mark Rutte annuncia, mediante una conferenza stampa, il Gedeeltelijke Lockdown (Lockdown parziale) in vigore dal 14 ottobre per la durata di 4 settimane."}
{"id": "8383611", "revid": "767487", "url": "https://it.wikipedia.org/wiki?curid=8383611", "title": "Sunday Punch", "text": "Sunday Punch \u00e8 un film statunitense del 1942 diretto da David Miller."}
{"id": "8383612", "revid": "767487", "url": "https://it.wikipedia.org/wiki?curid=8383612", "title": "Piazza Santa Anastasia", "text": "Piazza Santa Anastasia \u00e8 una piazza di Verona, situata nella citt\u00e0 antica, quindi all'interno dell'ansa del fiume Adige.\nStoria.\nLa piazza venne realizzata su quello che fu il decumano massimo della Verona romana, prolungamento cittadino della via Postumia, tra l'antico foro (oggi piazza delle Erbe) e il ponte Postumio quest'ultimo andato perduto nel medioevo. Non si conosce con esattezza il periodo in cui la piazza prese forma, ma probabilmente dovette essere gi\u00e0 abbozzata in epoca longobarda, in quanto qui gi\u00e0 sorgevano due chiese, primitive di quella che poi sar\u00e0 la basilica di Santa Anastasia.\nDescrizione.\nLa basilica di Santa Anastasia si affaccia sul lato est della piazza ed \u00e8 il monumento pi\u00f9 significativo del contesto. Il cantiere della basilica inizi\u00f2, ad opera dei monaci domenicani, nel 1290 e seppure i lavori non furono mai portati a compimento, la consacrazione dell'edificio avvenne il 22 ottobre 1471. Riconducibile in generale allo stile gotico, l'imponente facciata presenta un portale biforo stilisticamente riconducibile alla prima architettura rinascimentale.\nSul lato nord, la piazza \u00e8 chiusa dalla pi\u00f9 piccola chiesa di San Pietro Martire, i cui lavori di costruzione iniziarono nel 1283 per essere completati il 24 aprile 1354. La chiesetta \u00e8 fornita di due portali, di cui uno si apre direttamente sulla piazza.\nTra la chiesetta di San Pietro Martire e la basilica vi \u00e8 un arco attraverso il quale si accedeva all'antico monastero dei Domenicani; sopra esso vi \u00e8 l'arca sepolcrale di Guglielmo da Castelbarco, opera di grande pregio che verr\u00e0 pi\u00f9 tardi presa a modello per la realizzazione delle arche scaligere. Oltrepassato l'arco, si incontrano addossate al muro posteriore della chiesetta, altre tre arche: quella del nobile Guinicello dei Principi, deceduto nel 1274, ma poi passata nel 1480 alla famiglia Verit\u00e0; quella in marmo rosso di Verona del giurista Leonardo da Quinto, morto nel 1392, il cui ritratto \u00e8 scolpito sulla lastra di copertura (secondo alcuni da Giovanni di Rigino) e sormontata da un archivolto; infine, sollevata da terra e sormontata da un elegante baldacchino, quella in cui \u00e8 sepolto Bartolomeo Dussaini, la cui immagine \u00e8 scolpita all'interno di nicchie di fattezza gotica e in cui il morto appare presentato alla Madonna da un vescovo (opera, anche questa, attribuita a Rigino di Enrico)."}
{"id": "8383613", "revid": "110157", "url": "https://it.wikipedia.org/wiki?curid=8383613", "title": "Santuario di Tanzan", "text": "Il , conosciuto anche come Tempio di Danzan, o , \u00e8 un tempio shintoista a Sakurai, nella Prefettura di Nara, Giappone.\nStrutture.\nLa pagoda in legno di tredici piani oggi esistente fu costruita nel 1532 ed \u00e8 una ricostruzione della struttura costruita da Jo'e nel periodo Asuka.\nL' \"honden\", o salone principale, \u00e8 costruito nello stile \"Kasuga-zukuri\". \u00c8 dedicato a Fujiwara no Kamatari.."}
{"id": "8383623", "revid": "287204", "url": "https://it.wikipedia.org/wiki?curid=8383623", "title": "Greville", "text": ""}
{"id": "8383624", "revid": "2048388", "url": "https://it.wikipedia.org/wiki?curid=8383624", "title": "Pallavolo femminile ai XXVI Giochi del Sud-est asiatico", "text": "La pallavolo femminile ai XXVI Giochi del Sud-est asiatico si \u00e8 svolta nel novembre 2011 a Palembang, in Indonesia, durante i XXVI Giochi del Sud-est asiatico: al torneo hanno partecipato cinque squadre nazionali del Sud-est asiatico e la vittoria finale \u00e8 andata per la decima volta, l'ottava consecutiva consecutiva, alla .\nRegolamento.\nFormula.\nLe squadre hanno disputato una prima fase con formula del girone all'italiana; al termine della prima fase:\nCriteri di classifica.\nSe il risultato finale \u00e8 stato di 3-0 o 3-1 sono stati assegnati 3 punti alla squadra vincente e 0 a quella sconfitta, se il risultato finale \u00e8 stato di 3-2 sono stati assegnati 2 punti alla squadra vincente e 1 a quella sconfitta.\nL'ordine del posizionamento in classifica \u00e8 stato definito in base a:\nTorneo.\nPrima fase.\nClassifica.\nLegenda:\nPodio.\nCampione.\nThailandia(Decimo titolo)\nSecondo posto.\nVietnam\nTerzo posto.\nIndonesia"}
{"id": "8383625", "revid": "36426", "url": "https://it.wikipedia.org/wiki?curid=8383625", "title": "Adorazione dei pastori con san Rocco", "text": "Il dipinto Adorazione dei pastori con san Rocco \u00e8 un'opera olio su tela conservata nella chiesa di San Lorenzo di Zogno nel primo altare dell'aula, lavoro giovanile di Jacopo Palma il Vecchio\nStoria.\nLa tela era stata commissionata all'artista per la chiesa intitolata a Santa Maria del convento dei frati servili di Zogno per essere collocata sull'altare dedicato a san Giuseppe dove infatti ne viene citata la presenza nella relazione della visita pastorale di san Carlo Borromeo del 1575.\nIl primo storico dell'arte che cit\u00f2 la tela presente a Zogno, fu Carlo Ridolfi nel suo \"Le Maraviglie dell'arte: overo le vite de gl'illustri pittori\" del 1648 assegnandola per\u00f2 a Giovanni Cariani, artista bergamasco ma di scuola veneta, molto attivo nel Cinquecento a Bergamo. La sua ipotesi fu per\u00f2 da Teniers David non condivida, egli nel 1660 indic\u00f2 il pittore serinese. L'artista forse ne aveva eseguite alcune copie che erano presenti in collezioni private. \n&lt;br&gt;Con la soppressione e la chiusura del convento nonch\u00e9 la vendita delle propriet\u00e0 alla famiglia Furietti, venne ceduto quanto di artistico era conservato nella chiesa all'amministrazione comunale, che cedette ulteriormente al convento delle suore terziarie della chiesa di Maria Santissima Annunciata di Zogno, che si erano insediate nel territorio il 5 gennaio 1731. Solo nel 1816, dopo che anche questo fu spostato nella frazione Montello, la tela venne donata alla \"confraternita di San Giuseppe\", che aveva la gestione dell'altare della Nativit\u00e0 nella chiesa parrocchiale di San Lorenzo. Il dipinto fu quindi restaurato dal pittore Crotta prima di essere esposto come pala d'altare nella prima cappella a destra. Purtroppo questo restauro risult\u00f2 essere troppo pesante, e alla met\u00e0 del XX secolo Mauro Pelliccioli riusc\u00ec a rimuovere quel manto di colore che era stato pesantemente aggiunto nel restauro precedente, ridando alla pittura le tinte originali. Proprio in questo tempo la tela fu valutata dagli storici dell'arte Adolfo Venturi e Bernard Berenson che confermarono l'assegnazione al Palma. Ma non tutti i critici erano ancora concordi.\nPer giungere alla definitiva assegnazione, serve attendere fino agli ultimi anni del XX secolo quanto il dipinto venne rimosso dal catalogo del Cariani per essere inserito da Philip Rylands in quello di Palma il Vecchio: era il 1983.. Il critico ne fece anche uno studio trovando nell'opera affinit\u00e0 con il polittico \"Presentazione della Vergine\" che il giovane artista nato a Serina ma trasferitosi a Venezia per studio fin dalla giovane et\u00e0 facendo ritorno nella bergamasca solo nel 1510, aveva ricevuto come prima commissione proprio nel paese natale per la chiesa dell'Annunziata. Nell'immagine di san Giuseppe \u00e8 possibile trovare affinit\u00e0 tra le due opere.\nLa tela \u00e8 stato oggetto di restauri duranti i secoli, non sempre questi sono stati eseguiti nel modo migliore. Nel 2014 \u00e8 stata sottoposta a un'ulteriore pulitura con contributo del Credito Bergamasco che ha ridato all'opera i colori originali.\nDescrizione.\nLa tela centinata \u00e8 un'ottima fonte per comprendere lo sviluppo artistico del Palma. La tela presenta infatti una moderna distribuzione degli spazi avvicinandosi agli studi del Tiziano, e i lavori di Sebastiano del Piombo. \nLa pittura presenta nella sua parte centrale l'immagine di san Giuseppe, questo a conferma della commissione da parte della confraternita a lui devota. Il dipinto si accosta alle molte sacre conversazioni che venivano commissionate per devozioni private, con la tipica raffigurazione orizzontale. L'artista da una conformazione spaziosa alla tela, con aperture sul paesaggio. A destra l'immagine di san Rocco orante, ai suoi piedi il bastone con il sacco del viandante e alle sue spalle il cane, attributi che tradizionalmente fanno riferimento al santo. Alle sue spalle due pastori sempre in atteggiamento di preghiera. Alle spalle dei protagonisti dell'evento sul lato sinistro della tela, vi \u00e8 la classica raffigurazione dei locali della nativit\u00e0, con i due animali attenti alla scena. Una colonna in marmo divide in due la pittura, che presenta sulla parte destra il paesaggio verdeggiante delle valli bergamasche. La tele termina sulla parte superiore la raffigurazione di due putti che reggono un cartiglio che annuncia la venuta del Salvatore. Questa \u00e8 la prima opera eseguita su tela dell'artista."}
{"id": "8383626", "revid": "767487", "url": "https://it.wikipedia.org/wiki?curid=8383626", "title": "Charles Summers", "text": "Fu una figura importante nel mondo dell'arte australiano degli anni 1850 e 60, ed \u00e8 particolarmente ricordato come il creatore del memoriale per gli esploratori Burke and Wills a Melbourne.\nPrimi anni di vita.\nSummers nacque a Charlton Mackrell, vicino a Ilchester, nel Somerset, figlio di George Summers, costruttore e muratore e fratello maggiore di Joseph Summers, una persona che spesso mise la propria famiglia in difficolt\u00e0 economiche. Summers inizi\u00f2 a lavorare a otto anni come muratore, ma si mise ben presto in luce nella scultura, creando lavori in pietra pieni di fantasia. Ci\u00f2 determin\u00f2 il suo impiego come assistente nella creazione della figura monumentale a Weston-super-Mare, che era stata modellata da Henry Weekes, RA. Grazie ai risparmi sul suo salario, raggiunti i 19 anni Summers si rec\u00f2 a Londra e ottenne lavoro presso lo studio di Weekes. Summers successivamente lavor\u00f2 sotto Musgrave Watson e studi\u00f2 nelle scuole della Royal Academy. Nel 1851 vinse la medaglia d'argento per il miglior modello della vita e la medaglia d'oro per il soggetto impostato, la \"Misericordia intercede per i vinti\" .\nAustralia.\nSummers, noto per la sua capacit\u00e0 di lavoro, si ammal\u00f2 per questo: nel 1852 decise di trasferirsi in Australia, dove gi\u00e0 si trovava uno dei suoi fratelli. Inizialmente tent\u00f2 la fortuna con la ricerca di oro, ma poi vedendo una pubblicit\u00e0 che richiedeva modellatori per la nuova sede del Parlamento a Melbourne, ottenne un posto e modell\u00f2 le figure sul soffitto della sala del consiglio. L'esibizione di alcuni busti alla mostra intercoloniale tenutasi nel 1854 gli fece guadagnare commissioni, che gli consentirono di aprire uno studio in Collins Street. Summers fu fondatore della Victorian Society of Fine Arts nell'ottobre 1856. Summers fu maestro di William Stanford in scultura.\nNel 1864 fu deciso di erigere un memoriale per gli esploratori Burke and Wills . Summers ottenne l'incarico: oltre a modellare le figure, egli costru\u00ec una fornace e le gett\u00f2 in bronzo. La colossale figura di Burke \u00e8 stata fusa in un'unica operazione, un'impresa straordinaria, se si considera che in Australia non c'erano operai specializzati per questo tipo di lavoro. Al completamento di questo gruppo Summers nel maggio 1867 salp\u00f2 per l'Inghilterra sul \"True Briton\" e dopo aver ottenuto varie commissioni and\u00f2 a Roma con suo figlio Charles Francis e apr\u00ec uno studio. A Roma egli svolse una grande quantit\u00e0 di lavoro, per cui si dot\u00f2 di una serie di assistenti. Nel 1876 Sir William J. Clarke lo impieg\u00f2 per realizzare quattro grandi statue in marmo raffiguranti \"La regina Vittoria, Il principe Alberto, Il principe del Galles\" e \"La principessa del Galles\" per la presentazione alla galleria d'arte di Melbourne. Questi furono completati nel 1878. Poco dopo Summers, mentre si recava in Inghilterra, si ammal\u00f2 gravemente e mor\u00ec dopo un'operazione per gotta a Parigi il 30 novembre 1878.\nEredit\u00e0.\nSummers era un espositore regolare alle mostre della Royal Academy; pi\u00f9 di 40 delle sue opere furono esposte tra il 1849 e il 1876. Il suo \"gruppo Burke and Wills\" a Melbourne \u00e8 un'opera solida e dignitosa, il suo fregio di putti sul vecchio edificio della Bank of New South Wales, ora nel parco dell'Universit\u00e0 di Melbourne, \u00e8 affascinante, e la figura sdraiata di Lady Macleay a Godstone, nel Surrey, \u00e8 anche meritoria. Summers \u00e8 uno scultore di limitate qualit\u00e0: la sua principale qualit\u00e0 \u00e8 stata intuire la qualit\u00e0 nel lavoro di altri artisti, cosa che ha avuto una buona influenza nei primi tempi dell'arte a Victoria. Diversi esempi del suo lavoro insieme al suo ritratto di Margaret Thomas sono nella collezione storica della National Gallery of Victoria, Melbourne. Summers \u00e8 anche rappresentato nella galleria di Adelaide e presso la Mitchell Library di Sydney. Summers si spos\u00f2 quando era giovane: suo figlio, Charles Francis Summers lo segu\u00ec nell'arte della scultura, raccogliendone l'eredit\u00e0, come dimostrano anche le sculture nel Rotorua Museum of Art, in Nuova Zelanda."}
{"id": "8383629", "revid": "1924342", "url": "https://it.wikipedia.org/wiki?curid=8383629", "title": "Worry About Me", "text": "Worry About Me \u00e8 un singolo della cantante britannica Ellie Goulding, pubblicato il 13 marzo 2020 ed incluso come traccia bonus nel quarto album in studio \"Brightest Blue\".\nIl brano vede la partecipazione del rapper statunitense Blackbear.\nPubblicazione.\nDopo essere trapelato sul web a marzo 2020, Goulding ha annunciato il 5 marzo dello stesso anno che avrebbe pubblicato \"Worry About Me\" il venerd\u00ec seguente.\nVideo musicale.\nIl video musicale, diretto da Emil Nava, \u00e8 stato reso disponibile il 13 marzo 2020 in concomitanza con l'uscita del singolo.\nTracce.\nTesti e musiche di Ellie Goulding, Savan Kotecha, Ilya Salmanzadeh], Peter Svensson e Matthew Musto."}
{"id": "8383646", "revid": "111679384", "url": "https://it.wikipedia.org/wiki?curid=8383646", "title": "Diocesi di Montefeltro", "text": ""}
{"id": "8383651", "revid": "1833487", "url": "https://it.wikipedia.org/wiki?curid=8383651", "title": "Antonia Klugmann", "text": "Biografia.\nDopo la maturit\u00e0 classica, si iscrive alla facolt\u00e0 di giurisprudenza dell'Universit\u00e0 di Milano, lasciandola tuttavia dopo tre anni per avvicinarsi al mondo della cucina. Per quattro anni lavora come apprendista in diverse realt\u00e0 del Friuli e del Veneto, ma nel 2005 un incidente d'auto la costringe a casa per circa un anno. Nel 2006 apre \"l'Antico Foledor Conte Lovaria\" in provincia di Udine.\nDopo cinque anni decide di acquistare un terreno nel Collio dove costruire il suo nuovo ristorante; durante i quattro anni necessari per realizzare il progetto lavora a Venezia come chef prima del ristorante \"Il Ridotto\" e successivamente di \"Venissa\". A fine 2014 apre \"L'Argine a Venc\u00f2\" a Dolegna del Collio, che ottiene una stella nell'edizione 2015 della Guida Michelin. \nNel 2017 sostituisce Carlo Cracco come quarto giudice nella settima edizione di \"MasterChef Italia\", accanto a Joe Bastianich, Antonino Cannavacciuolo e Bruno Barbieri e successivamente \u00e8 un giudice a rotazione di Masterchef All Stars Italia. A partire dalla stagione successiva \u00e8 sostituita da Giorgio Locatelli.\n\u00c8 nota per proporre una cucina personale che segue le stagioni e caratterizzata dalla presenza di elementi vegetali; nelle interviste evidenzia l'obiettivo di ridurre gli sprechi utilizzando tecnica e creativit\u00e0 per impiegare ogni parte degli ingredienti, sia vegetali che animali. La ricerca di una maggiore sostenibilit\u00e0, secondo la Chef, passa anche per l'utilizzo del \"foraging\", la programmazione di acquisti frequenti e mirati e la decisione di limitare il numero di ospiti accolti nel suo ristorante."}
{"id": "8383654", "revid": "767487", "url": "https://it.wikipedia.org/wiki?curid=8383654", "title": "Jean Rogers", "text": "\u00c8 ricordata in particolar modo per aver interpretato il ruolo di Dale Arden nel serial cinematografico \"Flash Gordon\" del 1936."}
{"id": "8383656", "revid": "1305887", "url": "https://it.wikipedia.org/wiki?curid=8383656", "title": "Quattro tatuaggi per un super guerriero", "text": ""}
{"id": "8383658", "revid": "15756", "url": "https://it.wikipedia.org/wiki?curid=8383658", "title": "Abdelkader Guerroudj", "text": " \nBiografia.\nSposato con una donna francese, Jacqueline Guerroudj, la coppia fu condannata a morte nel dicembre 1957 in quanto complici di Fernand Iveton, unico europeo ghigliottinato per aver preso parte alla rivolta algerina. Grazie ad una campagna di alto profilo, in Francia il problema divenne di dominio pubblico e venne conosciuto come l'Affaire Guerroudj, grazie a questa campagna nessuna delle due condanne fu eseguita.\nGuerroudj era un ufficiale politico del Partito Comunista Algerino in collegamento con i Comunist Combattants de la Lib\u00e9ration e il Fronte di Liberazione Nazionale algerino. La figliastra, Dani\u00e8le Minne venne condannata, il 4 dicembre 1957, a sette anni di carcere per la sua parte nella rivolta.\nUna dichiarazione fatta da Guerroudj alla corte \u00e8 talvolta citata come dimostrante che alcuni attivisti algerini a favore dell'indipendenza speravano tuttavia di stringere dopo l'indipendenza stretti rapporti con la Francia: \"\"Sono sicuro che avremo bisogno di materiali, tecnici, medici e professori per costruire il nostro paese; \u00e8 alla Francia che ci rivolgiamo per primi. Credo che sarebbe nell'interesse di entrambi i nostri paesi. Alla Francia non interessa avere valletti pronti in ogni momento per correre alla chiamata del pi\u00f9 potente maestro, ma amici che hanno liberamente acconsentito a questa amicizia\"."}
{"id": "8383659", "revid": "1305887", "url": "https://it.wikipedia.org/wiki?curid=8383659", "title": "Episodi di Quattro tatuaggi per un super guerriero", "text": ""}
{"id": "8383660", "revid": "729019", "url": "https://it.wikipedia.org/wiki?curid=8383660", "title": "Bellator 234", "text": "Bellator 234: Kharitonov vs. Vassell \u00e8 stato un evento di arti marziali miste tenuto dalla Bellator MMA il 14 novembre 2019 alla Menora Mivtachim Arena di Tel Aviv in Israele."}
{"id": "8383664", "revid": "767487", "url": "https://it.wikipedia.org/wiki?curid=8383664", "title": "National Recording Registry", "text": "Il National Recording Registry \u00e8 un elenco di registrazioni sonore considerate \"culturalmente, storicamente o esteticamente importanti e / o informano o riflettono il modo di vivere negli Stati Uniti\". Il registro, che fu istituito per volere del National Recording Preservation Act del 2000, viene gestito dal comitato del National Recording Preservation Board, che vengono selezionati dal Bibliotecario del Congresso statunitense e ai quali viene richiesto di selezionare le diverse registrazioni sonore. Le registrazioni del National Recording Registry sono preservate dalla Biblioteca del Congresso.\nStoria.\nNel 2000, il National Recording Preservation Act istitu\u00ec un programma nazionale mirato a salvaguardare il patrimonio delle registrazioni sonore degli USA. La legge cre\u00f2 il National Recording Registry, il National Recording Preservation Board e una terza associazione mirata alla raccolta di fondi. Lo scopo del Registro \u00e8 quello di raccogliere delle registrazioni musicali o sonore che siano considerate rilevanti dal punto di vista culturale, storico o estetico. A partire dal 2002, il National Recording Preservation Board inizi\u00f2 a selezionare, a cadenza annuale, gruppi di tracce sonore da inserire nell'elenco. Le prime quattro liste annuali presentavano 50 brani ciascuna. A partire dal 2006, il numero delle tracce fu ridotto a 25. Nel 2018, il National Recording Registry conteneva 525 registrazioni. Ogni anno civile vengono inserite delle registrazioni sonore selezionate dal pubblico. In seguito alle candidature di queste ultime, i brani scelti dal pubblico vengono annunciati la primavera successiva."}
{"id": "8383666", "revid": "111679644", "url": "https://it.wikipedia.org/wiki?curid=8383666", "title": "Vicus Habentia", "text": ""}
{"id": "8383671", "revid": "110157", "url": "https://it.wikipedia.org/wiki?curid=8383671", "title": "FIBA Americas League 2018", "text": "La FIBA Americas League 2018 \u00e8 stata la 11\u00aa del massimo campionato tra club americani organizzato dalla FIBA Americas.\nSquadre.\nSquadre partecipanti.\nLe note tra parentesi indicano la modalit\u00e0 di qualificazione di ogni squadra.\nFase a gironi.\nSedici team hanno partecipato alla fase a gironi, nella quale ogni squadra ha affrontato una volta sola tutte le altre tre squadre del girone. Tutte le partite sono state giocate nel palazzetto della squadra di casa. Le prime due classificate di ogni girone si sono qualificate alle semifinali. Le partite sono state giocate dal 19 gennaio all'11 febbraio 2018.\nGruppo A.\nLocalit\u00e0: Monterrey, Messico\nGruppo B.\nLocalit\u00e0: Talca, Cile\nGruppo C.\nLocalit\u00e0: Corrientes, Argentina\nGruppo D.\nVenue: Bauru, Brasile\nSemifinali.\nLe otto squadre che si sono qualificate dalla fase a gironi, si affrontano una sola volta contro gli altri tre team del gruppo. Le prime due classificate, raggiungono le Final Four. Le partite sono state giocate dal 2 all'11 marzo 2018.\nGruppo E.\nVenue: Buenos Aires, Argentina\nGruppo F.\nVenue: Corrientes, Argentina\nFinal Four.\nLe Final Four si sono svolte il 24 ed il 25 marzo 2018 al Polideportivo Roberto Pando di Buenos Aires, in Argentina.\nStatistiche.\nStatistiche individuali.\nFonte: \nStatistiche di squadra.\nFonte: "}
{"id": "8383675", "revid": "1573940", "url": "https://it.wikipedia.org/wiki?curid=8383675", "title": "Chiesa di Sant'Egidio (Staffolo)", "text": "La chiesa di Sant'Egidio \u00e8 la parrocchiale e il principale luogo di culto di Staffolo, nella provincia di Ancona, nelle Marche.\nCostruita fra XII e XIII secolo, contiene un pregevole polittico del Maestro di Staffolo.\nStoria.\nLa chiesa viene citata per la prima volta nel 1270 come pieve. Della struttura romanica originaria si conserva, sulla facciata, il bel portale ad archi concentrici su colonnine, decorato con motivi a rilievo geometrici e vegetali.\nLa monofora in cima alla facciata rivela un influsso gotico dovuto all'arco a sesto acuto. Nei secoli XVI-XVII la chiesa venne ristrutturata e nel XVIII secolo venne ampliata e rifatta all\u2019interno in forme classicheggianti.\nDescrizione.\nInterno.\nAll'interno la chiesa contiene varie opere pittoriche: Sulla destra, a ridosso dell\u2019ingresso, \u00e8 visibile la parte di un secolo raffigurante \nPentittico della Madonna e Santi.\nLa maggiore opera ivi conservata \u00e8 il pentittico della \"Madonna e Santi\", opera della met\u00e0 del XV secolo del Maestro di Staffolo. \nLa pala rappresenta al centro la \"Vergine con Bambino in Trono\" e ai lati \"San Pietro\", \"San Giovanni Battista\", \"Sant\u2019Egidio\" e \"San Paolo\". \nLa predella rappresenta alcune scene della \"Vita di Sant\u2019Egidio\"."}
{"id": "8383682", "revid": "1851848", "url": "https://it.wikipedia.org/wiki?curid=8383682", "title": "Aleksej Sivakov", "text": "Biografia.\nSposato con la collega Aleksandra Koljaseva, \u00e8 il padre di Pavel Sivakov, a sua volta ciclista."}
{"id": "8383686", "revid": "1418004", "url": "https://it.wikipedia.org/wiki?curid=8383686", "title": "Baillie Gifford Prize", "text": "Il Premio Baillie Gifford per la saggistica \u00e8 un premio letterario britannico assegnato annualmente dalla societ\u00e0 no profit \"Board of Directors of The Samuel Johnson Prize for Non-fiction Limited\".\nNato dalle ceneri dell'NCR Book Award (premio assegnato dal 1987 al 1997), \u00e8 stato fondato nel 1999 con il nome di Samuel Johnson Prize in onore dello scrittore Samuel Johnson.\nNel 2016 ha cambiato il proprio nome in Baillie Gifford Prize in seguito all'entrata del nuovo sponsor, la compagnia d'investimenti Baillie Gifford.\nGli argomenti dei saggi partecipanti possono spaziare dallo sport alla storia, passando per l'arte, la politica, la scienza, l'economia, i viaggi, le biografie e i memoir.\nTra i pi\u00f9 prestigiosi riconoscimenti dedicati alla saggistica, riconosce ad ogni vincitore un premio di 50000 sterline e a ogni finalista un assegno di \u00a31000."}
{"id": "8383687", "revid": "1609015", "url": "https://it.wikipedia.org/wiki?curid=8383687", "title": "Una domestica per la cena in Emmaus", "text": "Una domestica per la cena in Emmaus \u00e8 un dipinto di Diego Vel\u00e1zquez del 1618-1620 esposto presso la Galleria nazionale d'Irlanda a Dublino.\nDescrizione.\nSi tratta di un quadro costruito in modo simile al \"Cristo in casa di Marta e Maria\" dello stesso pittore. In primo piano scorgiamo il tavolo di lavoro di una cucina in cui una domestica \u00e8 assorta nei suoi pensieri ed \u00e8 tutta rivolta verso la vita spirituale, come se anche la persona pi\u00f9 umile della scala sociale potesse percepire qualcosa che sta nella profondit\u00e0 della sua anima. Ha forse sentito una parola di salvezza che proviene, attraverso una finestra passavivande, dalla sala dell'osteria dove stanno cenando tre personaggi, in cui riconosciamo la \"Cena in Emmaus\".\nSi tratta di una scena di genere in cui ci\u00f2 che conta sono gli oggetti, in un ribaltamento di prospettiva: la scena sacra in secondo piano mentre la vita attiva e quotidiana \u00e8 in primissimo piano."}
{"id": "8383691", "revid": "827882", "url": "https://it.wikipedia.org/wiki?curid=8383691", "title": "Cultura (disambigua)", "text": ""}
{"id": "8383695", "revid": "729019", "url": "https://it.wikipedia.org/wiki?curid=8383695", "title": "Campionati del mondo di atletica leggera indoor 1991 - Marcia 3000 metri", "text": "La gara si \u00e8 tenuta l'8 e 10 marzo."}
{"id": "8383696", "revid": "287204", "url": "https://it.wikipedia.org/wiki?curid=8383696", "title": "Ta\u00e7a de Portugal 2003-2004", "text": "La Ta\u00e7a de Portugal 2003-2004 \u00e8 stata la 64\u00aa edizione del torneo. La competizione fu vinta dal Benfica per la ventiquattresima volta nella sua storia, sconfiggendo in finale i campioni in carica del Porto 2-1 dopo i tempi supplementari.\nLa finale del 16 maggio 2004 \u00e8 stata l'occasione per omaggiare Mikl\u00f3s Feh\u00e9r, attaccante ungherese del Benfica tragicamente deceduto in campo quattro mesi prima."}
{"id": "8383697", "revid": "111680245", "url": "https://it.wikipedia.org/wiki?curid=8383697", "title": "Area archeologica di Voghenza", "text": ""}
{"id": "8383698", "revid": "729019", "url": "https://it.wikipedia.org/wiki?curid=8383698", "title": "Bellator 233", "text": "Bellator 233: Salter vs. Van Steenis \u00e8 stato un evento di arti marziali miste tenuto dalla Bellator MMA l'8 novembre 2019 al WinStar World Casino di Thackerville negli Stati Uniti."}
{"id": "8383699", "revid": "1067855", "url": "https://it.wikipedia.org/wiki?curid=8383699", "title": "Mogi das Cruzes Basquete", "text": "Il Mogi das Cruzes Basquete \u00e8 una squadra di pallacanestro brasiliana con sede a Mogi das Cruzes, citt\u00e0 del comune di San Paolo. Fondata nel 1995, la squadra, il cui nome completo \u00e8 Associa\u00e7\u00e3o Desportiva Mogi das Cruzes, milita nel massimo campionato brasiliano.\nStoria.\nIl Mogi das Cruzes \u00e8 stato fondato nel 1995, ma a causa di problemi finanziari dovette sospendere l'attivit\u00e0 nel 2005. Il club riusc\u00ec per\u00f2 a riprendere la propria attivit\u00e0 nel 2011, grazie ad una nuova propriet\u00e0.\nLa squadra inizi\u00f2 ad avere seguito anni prima, quando nel 2003 il Mogi gioc\u00f2 la finale del campionato dello stato di San Paolo contro il COC Ribeir\u00e3o Preto, una delle squadre pi\u00f9 forti del Brasile in quell'anno. Il COC Ribeir\u00e3o Preto, allenato da Lula Ferreira, riusc\u00ec ad imporsi con un sonoro 3-0.\nNel 2012, il Mogi riusc\u00ec a qualificarsi per la \"Super Copa Brasil de Basquete\" grazie al terzo posto nella \"Super Copa Sudeste de Basquete\".\nLa squadra vinse la Supercoppa, tornando cos\u00ec nel massimo campionato brasiliano, la NBB."}
{"id": "8383702", "revid": "765341", "url": "https://it.wikipedia.org/wiki?curid=8383702", "title": "Kansas City Chiefs 1966", "text": "La stagione 1966 dei Kansas City Chiefs \u00e8 stata la settima della franchigia nell'American Football League. Con un record nella stagione regolare di 11\u20132\u20131, i Chiefs vinsero la Western Division e batterono i Buffalo Bills bi-campioni in carica vincendo il loro secondo titolo AFL, il primo a Kansas City.\nNegli anni precedenti la finale di campionato concludeva la stagione, ma non nel 1966, dopo la l'accordo per la fusione AFL-NFL raggiunto a giugno. I Chiefs furono invitati a giocare nel Super Bowl I, contro i Green Bay Packers campioni NFL del . Dopo un competitivo primo tempo, gli sfavoriti Chiefs soccombettero nel secondo e i Packers vinsero per 35\u201310. \nClassifiche.\nNota: I pareggi non venivano conteggiati ai fini della classifica fino al 1972."}
{"id": "8383707", "revid": "2048388", "url": "https://it.wikipedia.org/wiki?curid=8383707", "title": "Pallavolo maschile ai XXVI Giochi del Sud-est asiatico", "text": "La pallavolo maschile ai XXVI Giochi del Sud-est asiatico si \u00e8 svolta nel novembre 2011 a Palembang, in Indonesia, durante i XXVI Giochi del Sud-est asiatico: al torneo hanno partecipato sei squadre nazionali del Sud-est asiatico e la vittoria finale \u00e8 andata per la quinta volta alla .\nRegolamento.\nFormula.\nLe squadre hanno disputato una prima fase a gironi con formula del girone all'italiana; al termine della prima fase:\nCriteri di classifica.\nSe il risultato finale \u00e8 stato di 3-0 o 3-1 sono stati assegnati 3 punti alla squadra vincente e 0 a quella sconfitta, se il risultato finale \u00e8 stato di 3-2 sono stati assegnati 2 punti alla squadra vincente e 1 a quella sconfitta.\nL'ordine del posizionamento in classifica \u00e8 stato definito in base a:\nTorneo.\nPrima fase.\nClassifica.\nLegenda:\nPodio.\nCampione.\nThailandia(Quinto titolo)\nSecondo posto.\nIndonesia\nTerzo posto.\nVietnam"}
{"id": "8383710", "revid": "228587", "url": "https://it.wikipedia.org/wiki?curid=8383710", "title": "Anna di Forez", "text": "Origine.\nSecondo l\"'Extrait des registres de Parlement\" datato 1436, Anna era l'unica figlia del Conte di Clermont e di Montferrand e Delfino d'Alvernia, Beraldo II e di Giovanna di Forez (\u2020 1369), figlia di Guido VII Conte di Forez e della moglie Giovanna di Clermont, come ci viene confermato dal contratto di matrimonio stipulato il 22 giugno 1357.&lt;br&gt;Beraldo II delfino d'Alvernia era il figlio maschio primogenito del Delfino d'Alvernia, Conte di Clermont e di Montferrand, Beraldo I e della moglie, Maria de la Vie, come conferma lo storico, chierico, canonista e bibliotecario francese, \u00c9tienne Baluze), figlia di Pietro II de La Vie, visconte di Villemur, e di Maria Du\u00e8ze, che secondo la \"Histoire g\u00e9n\u00e9rale de la province de Quercy. Tome 2\" era sorella di Papa Giovanni XXII, nato Jacques Du\u00e8ze.\nBiografia.\nSecondo il capitolo XII della \"Histoire des ducs de Bourbon et des comtes de Forez, Volume 2\", Anna nacque nel 1358 e all'et\u00e0 di tre anni fu promessa al ventiquattrenne duca di Borbone, Luigi II; il fidanzamento fu ufficializzato nel 1368, il 14 luglio.&lt;br&gt;Dopo due anni arriv\u00f2 la dispensa papale, come ci viene confermato dalla Bolla di papa Urbano V, datata 1370.\nUna lettera del re di Francia, Carlo V, nel maggio 1370 autorizz\u00f2 il suo futuro marito, Luigi di appropriarsi, alla morte del conte, Giovanni II, zio di Anna, del titolo di conte di Forez, che Luigi, dopo il matrimonio e dopo la morte del conte cedette alla moglie.\nAll'et\u00e0 di circa 10 anni, Anna era rimasta orfana di madre, e suo padre, Beraldo, nel 1371, si spos\u00f2, in seconde nozze, con Giovanna d'Alvernia (\u2020 1373), come conferma il contratto di matrimonio stipulato il 14 giugno 1371, a Ch\u00e2teauvieux (Loir-et-Cher), che non gli diede figli.\nIn quello stesso anno, il 19 agosto 1371, Anna spos\u00f2 il terzo Duca di Borbone e fu Conte di Clermont, Luigi II, discendente dal re di Francia, San Luigi IX, che, sia secondo la \"Histoire du Bourbonnais et des Bourbons qui l'ont poss\u00e9d\u00e9, Volume 1\", che secondo la \"Histoire g\u00e9n\u00e9alogique et chronologique de la maison royale de France\" era figlia del secondo Duca di Borbone e Conte di Clermont, Pietro I e di sua moglie, la principessa francese Isabella di Valois, che, secondo la \"Chronique parisienne anonyme du XIVe si\u00e8cle\" era figlia del conte di Valois, Conte di Angi\u00f2 e del Maine, conte d'Alen\u00e7on e conte di Chartres, che fu anche Imperatore consorte titolare dell'Impero Romano d'Oriente e re titolare d'Aragona, Carlo di Valois e della sua terza moglie, Matilde di Ch\u00e2tillon.\nDopo essere rimasto vedovo per la seconda volta, suo padre, Beraldo, nel 1374, si spos\u00f2, in terze nozze, con Margherita di Sancerre (\u2020 1419), come conferma il contratto di matrimonio stipulato il 27 giugno 1374, a Riom, che gli diede alcuni figli maschi, per cui, Anna non fu pi\u00f9 l'erede delle contee di Clermont e di Montferrand e del Delfinato d'Alvernia.\nGiovanna di Borbone (1312-1402) zia di suo marito Luigi II, vedova del defunto conte Guigues VII de Forez, genitori dello zio di Anna, il defunto conte di Forez, Giovanni II, nel 1382, cedette ogni suo diritto sulla contea a lei ed al marito.\nNel gennaio del 1409, suo marito, Luigi II, fece un secondo testamento in cui specific\u00f2 di voler essere sepolto a Souvigny, confermando suo figlio, Giovanni, erede universale, raccomandando a Anna di lasciare a Giovanni anche la contea di Forez, in modo da non dividere i domini della casata, destinando l'usufrutto della signoria di Beaujolais a Anna, destinando inoltre 40.000 franchi alla figlia Isabella, per il suo matrimonio, ed infine definendo gli esecutori testamentari, tra cui Anna.\nAnna, nel 1410 rimase vedova; suo marito, Luigi II, mor\u00ec il 19 agosto 1410, a Montlu\u00e7on e fu tumulato nella cappella del Priorato di Souvigny. A Luigi succedette il figlio, Giovanni, come Giovanni I.\nNel settembre del 1416, Anna fece testamento in cui specific\u00f2 che suo figlio, Giovanni, fosse l'erede universale, facendo anche alcune donazioni.\nAnna mor\u00ec il 22 settembre 1417, a Moulins e fu inumata nella cappella del Priorato di Souvigny, accanto al marito.&lt;br&gt;Ad Anna, nella contea di Forez, succedette il figlio Giovanni.\nFigli.\nAnna diede a Luigi quattro figli:"}
{"id": "8383724", "revid": "111680637", "url": "https://it.wikipedia.org/wiki?curid=8383724", "title": "Gualdo (Voghiera)", "text": ""}
{"id": "8383726", "revid": "287204", "url": "https://it.wikipedia.org/wiki?curid=8383726", "title": "Assedio di Tlemcen", "text": ""}
{"id": "8383752", "revid": "1442080", "url": "https://it.wikipedia.org/wiki?curid=8383752", "title": "Encore!", "text": "Encore! \u00e8 un reality musicale presentato e prodotto da Kristen Bell con l'aiuto di Will Gluck. La serie \u00e8 stata presentata in anteprima con un episodio pilota il 10 dicembre 2017 su ABC e presentata ufficialmente su Disney+ il 12 novembre 2019. In Italia \u00e8 stata distribuita sempre su Disney+ dal 24 marzo 2020.\nSinossi.\nLa serie riunisce i membri del cast di un musical del liceo per ricreare la loro esibizione anni dopo la loro esibizione originale.\nSpeciale ABC.\nABC ha mandato in onda lo speciale originale, intitolato \"Encore!\" il 10 dicembre 2017, ospitato anche da Bell in cui ha riunito il cast di una produzione della South Hills High School del 1997 per ricreare la loro performance originale \"Into the Woods.\"\nIl cast originale dello speciale \"Encore!\" include Carrie Commerford, Graham Beightol, Mark-Eugene Garcia, Kait Holbrook, Christy Carson Ratray, Dan Silva, Billy Vitale e Kristen Snowden della South Hills High School di West Covina, California.\nProduzione.\nNell'aprile 2019, Disney+ ha ordinato la serie in base allo speciale chiamato \"Encore!\" da ABC che sar\u00e0 ospitata e prodotta da Kristen Bell.\nQuando \u00e8 stato chiesto durante la pandemia di COVID-19 sul futuro della serie, il creatore Jason Cohen ha detto: \"Ovviamente, le cose in questo momento sono un po' strane, con il Coronavirus, e le cose sono state un po' confuse. Ma speriamo di poter fare di pi\u00f9\".\nPromozione.\nUn primo trailer \u00e8 stato rilasciato il 23 agosto 2019, al Disney+ Panel al D23 Expo 2019.\nDistribuzione.\nEncore! ha debuttato il 12 novembre 2019 sul servizio di streaming Disney+ in 4K HDR. Gli episodi sono stati pubblicati settimanalmente anzich\u00e9 tutti contemporaneamente. In Italia verr\u00e0 distribuita, con l'arrivo in Italia di Disney+, dal 24 marzo 2020.\nAccoglienza.\nCritica.\nSul sito aggregatore di recensioni Rotten Tomatoes la serie detiene una valutazione di approvazione del 70% per la prima stagione con una valutazione media di 6,5/10, basata su 20 recensioni. Il consenso della critica recita: \"Sebbene spesso sembri pi\u00f9 una prova generale, \"Encore!\" ha il fascino sufficiente per tenere gli amanti del teatro ai loro posti, anche se tutti gli altri possono svenire durante l'intervallo\". Metacritic, che utilizza una media ponderata, ha assegnato un punteggio di 63 su 100 sulla base di 12 critici, indicando \"recensioni generalmente favorevoli\"."}
{"id": "8383760", "revid": "111680917", "url": "https://it.wikipedia.org/wiki?curid=8383760", "title": "B\u00f8", "text": ""}
{"id": "8383767", "revid": "111681005", "url": "https://it.wikipedia.org/wiki?curid=8383767", "title": "Cattedrale della Resurrezione del Signore", "text": ""}
{"id": "8383774", "revid": "92723", "url": "https://it.wikipedia.org/wiki?curid=8383774", "title": "Cattedrale della Vergine", "text": ""}
{"id": "8383775", "revid": "111681091", "url": "https://it.wikipedia.org/wiki?curid=8383775", "title": "Cattedrale della Vergine Maria", "text": ""}
{"id": "8383777", "revid": "111681095", "url": "https://it.wikipedia.org/wiki?curid=8383777", "title": "Cattedrale della Santa Vergine Maria", "text": ""}
{"id": "8383783", "revid": "111681169", "url": "https://it.wikipedia.org/wiki?curid=8383783", "title": "Cattedrale dell'Immacolata Concezione di Maria Vergine", "text": ""}
{"id": "8383787", "revid": "486946", "url": "https://it.wikipedia.org/wiki?curid=8383787", "title": "San Giuliano martire", "text": ""}
{"id": "8383789", "revid": "111681229", "url": "https://it.wikipedia.org/wiki?curid=8383789", "title": "Guerra di movimento", "text": ""}
{"id": "8383791", "revid": "547034", "url": "https://it.wikipedia.org/wiki?curid=8383791", "title": "Santee (fiume)", "text": "Il fiume Santee \u00e8 un fiume che attraversa la parte centro-meridionale dello stato della Carolina del Sud, negli Stati Uniti. Scorre in direzione nord-ovest-sud-est verso l'Oceano Atlantico dopo aver percorso 230 km, sebbene con le sue sorgenti il sistema Santee- Wateree - Catawba raggiunga i 705 km di lunghezza. Il fiume Santee \u00e8 il secondo pi\u00f9 grande della costa orientale degli Stati Uniti, dietro il fiume Susquehanna, in un'area prosciugata e fluente . [ 1 ]\nFu arginato per formare la diga di Marion, che \u00e8 collegata via acqua (il lago Moultrie e il fiume Cooper) a Charleston . L'intero sistema acquifero \u00e8 la via navigabile e la fonte di energia idroelettrica pi\u00f9 importanti della Carolina del Sud."}
{"id": "8383792", "revid": "1305772", "url": "https://it.wikipedia.org/wiki?curid=8383792", "title": "Cattedrale di Nostra Signora Assunta", "text": ""}
{"id": "8383793", "revid": "287204", "url": "https://it.wikipedia.org/wiki?curid=8383793", "title": "Lanteri (disambigua)", "text": ""}
{"id": "8383796", "revid": "111681296", "url": "https://it.wikipedia.org/wiki?curid=8383796", "title": "Cattedrale di Maria Santissima Assunta", "text": ""}
{"id": "8383798", "revid": "125811732", "url": "https://it.wikipedia.org/wiki?curid=8383798", "title": "Doc - Nelle tue mani", "text": "Doc - Nelle tue mani \u00e8 una serie televisiva italiana trasmessa su Rai 1 dal 2020 e scritta da Francesco Arlanch e Viola Rispoli. La prima stagione \u00e8 stata diretta da Jan Maria Michelini e Ciro Visco, la seconda da Beniamino Catena e Giacomo Martelli. La serie \u00e8 ispirata alla storia del dottor Pierdante Piccioni che, in seguito ad un incidente stradale, ha dimenticato gli ultimi 12 anni della sua vita.\nTrama.\nPrima stagione.\nAndrea Fanti \u00e8 un brillante ed affermato medico che lavora al Policlinico Ambrosiano a Milano, ospedale in cui ricopre il ruolo di primario del reparto Medicina Interna.\nUn giorno, il padre di un ragazzo deceduto da poco nel suo reparto si reca in ospedale armato di pistola e gli spara un colpo alla testa, senza ucciderlo ma procurandogli una irreversibile lesione prefrontale: il trauma provoca la perdita della memoria degli ultimi dodici anni di vita trascorsi. A causa di ci\u00f2, per la prima volta passa dall'essere un autorevole medico ad un semplice paziente.\nCatapultato in un presente a tratti incomprensibile con i ricordi nel passato, non riesce pi\u00f9 a vivere normalmente, precipitando in un mondo sconosciuto e progredito, dimenticandosi completamente dei propri cari, che percepisce come estranei. Costretto a ricominciare gran parte della sua vita da capo, con una vita amputata di ricordi, l'ospedale sar\u00e0 l'unico posto in cui Andrea si sentir\u00e0 veramente a casa per provare a costruirsi un nuovo futuro, lavorativo e privato.\nSeconda stagione.\nLa fase critica della pandemia di Covid-19 che ha colpito il mondo intero \u00e8 passata e il Policlinico Ambrosiano sembra tornato alla normalit\u00e0.\nAttraverso diversi flashback, che consentono di ricostruire gli eventi passati, emerge che diversi reparti sono stati convertiti per affrontare l'emergenza, ma un elevato numero di morti fra il personale sanitario e i pazienti ha causato l'apertura di un'inchiesta su tutto il personale, dalla direttrice sanitaria Agnese Tiberi ad Andrea Fanti e la sua squadra.\nFra le vittime del Covid-19 vi \u00e8 il medico Lorenzo Lazzarini, individuato come il paziente zero che ha introdotto il virus nell'ospedale, seppur inconsapevole, contagiandosi da un contatto esterno a cui aveva fatto visita: i colleghi, per onorare la memoria del loro compagno caduto, intendono mantenere il segreto. Inoltre, la sua morte, avvenuta in circostanze poco chiare, \u00e8 un ulteriore motivo di indagine.\nNel frattempo, a causa dell'inchiesta, Agnese torna in corsia come medico strutturato nel suo reparto di origine, quello del dottor Sandri, e viene sostituita alla direzione sanitaria dall'avvocato Caruso, gi\u00e0 a capo di quella amministrativa, con il compito di condurre l\u2019indagine sulla pandemia.\nContemporaneamente, il primariato del reparto di medicina interna viene affidato alla dottoressa Cecilia Tedeschi, rinomata virologa ed ex compagna di universit\u00e0 di Agnese e Andrea, per il quale a suo tempo nutriva un interesse sentimentale.\nTedeschi, coadiuvata da Caruso, prepara la conversione del reparto in un potenziale polo di distribuzione dei pazienti in entrata nell'ospedale.\nPer tentare di salvare il reparto, tenere unita la sua squadra e proteggere tutti dall\u2019inchiesta in corso, Andrea dovr\u00e0 riuscire a riconquistare il suo posto di primario, sottoponendosi ad una serie di esami che ne accertino l\u2019idoneit\u00e0 al reintegro come medico titolare.\nIn questa impresa, per\u00f2, verr\u00e0 ostacolato dallo stesso Caruso che, per motivi oscuri, non vuole che lui torni a guidare il suo reparto. \u00a0\nPersonaggi e interpreti.\nPersonaggi principali\nPersonaggi ricorrenti\nProduzione.\nRiprese.\nIl 16 settembre 2019 sono iniziate le riprese della serie. Tra marzo e aprile 2020 erano state momentaneamente interrotte a causa della pandemia di COVID-19 che aveva obbligato le case di produzione a chiudere temporaneamente il set. A inizio luglio 2020 il set ha riaperto, permettendo alla produzione della serie di riprendere dal punto in cui si era interrotta.\nL'8 ottobre 2020, durante la conferenza stampa per la messa in onda della seconda parte della prima stagione, venne ufficializzata la produzione della seconda stagione.\nLe riprese della seconda stagione sono cominciate il 17 maggio 2021 e sono terminate ad inizio inverno, poco prima della messa in onda. Gli episodi totali sono 16 e vanno in onda a partire dal 13 gennaio 2022.\nAmbientazione.\nLe riprese si svolgono a Milano, Roma e nel piccolo comune di Formello, nella citt\u00e0 metropolitana di Roma, ove sono situati anche gli studi di Lux Vide. La serie \u00e8 ambientata in gran parte nel \"Policlinico Ambrosiano\", struttura ricostruita sul set e situata proprio nel piccolo comune dell'area metropolitana romana. Le uniche ambientazioni realmente esistenti ove sono effettuate le riprese sono il Policlinico Universitario Campus Bio-Medico e l'Universit\u00e0 Campus Bio-Medico di Roma.\nColonna sonora.\nI brani musicali sono composti da Tony Brundo e cantati nella prima serie da Nico Bruno e nella seconda serie da Nico Bruno, Nicole Santonocito e Roses.\nDistribuzione.\nItalia.\nLa prima stagione della serie, composta da 16 episodi, \u00e8 stata trasmessa in prima visione assoluta su Rai 1 dal 26 marzo al 19 novembre 2020. La stagione \u00e8 stata divisa e trasmessa in due parti: la prima \u00e8 andata in onda dal 26 marzo al 16 aprile 2020, mentre la seconda dal 15 ottobre al 19 novembre 2020.\nDurante la produzione della prima stagione, le riprese della serie, iniziate da sei mesi, erano state momentaneamente interrotte a causa della pandemia di COVID-19. Tuttavia, la rete decise di trasmettere comunque i primi otto episodi.\nLa seconda stagione della serie, composta da 16 episodi, viene trasmessa in prima visione assoluta su Rai 1 a partire dal 13 gennaio 2022. Il primo episodio della seconda stagione viene reso disponibile in anteprima sulla piattaforma digitale Raiplay a partire dal 11 gennaio 2022.\nLa prima stagione di \"Doc - Nelle tue mani\" \u00e8 stata resa disponibile su Disney+ il 22 settembre 2021.\nInternazionale.\nSony ha acquistato i diritti internazionali dalla Lux Vide sia per la distribuzione che per gli eventuali adattamenti locali, compreso quello per gli USA. Mike Wald, vicepresidente esecutivo della sezione \"Distribution and Network\" di Sony Pictures Television, ha ammesso:\nTrasmissione internazionale.\nLa serie \u00e8 gi\u00e0 distribuita e in onda in Spagna su Telecinco e in Portogallo, e da gennaio 2021 anche in Francia su TF1 oltre che in Latinoamerica su Prime Video e in Slovenia su Planet TV. La distribuzione \u00e8 gi\u00e0 stata effettuata anche in Inghilterra, la cui messa in onda avverr\u00e0 a breve. Attualmente (gennaio 2022) va in onda in Slovacchia su TV Markiza."}
{"id": "8383800", "revid": "111681325", "url": "https://it.wikipedia.org/wiki?curid=8383800", "title": "Cattedrale di San Nicola di Bari", "text": ""}
{"id": "8383804", "revid": "111681348", "url": "https://it.wikipedia.org/wiki?curid=8383804", "title": "Cattedrale delle Sante Maria e Anna", "text": ""}
{"id": "8383805", "revid": "111681364", "url": "https://it.wikipedia.org/wiki?curid=8383805", "title": "Cattedrale di Santa Maria e Sant'Anna", "text": ""}
{"id": "8383806", "revid": "767487", "url": "https://it.wikipedia.org/wiki?curid=8383806", "title": "Leo Gorcey", "text": "Faceva parte di un gruppo di attori chiamato The Dead End Kids, poi The East Side Kids e da adulti The Bowery Boys."}
{"id": "8383809", "revid": "111681392", "url": "https://it.wikipedia.org/wiki?curid=8383809", "title": "Cattedrale metropolitana dell'Immacolata Concezione", "text": ""}
{"id": "8383811", "revid": "125932928", "url": "https://it.wikipedia.org/wiki?curid=8383811", "title": "Episodi di Doc - Nelle tue mani (prima stagione)", "text": "La prima stagione della serie televisiva Doc - Nelle tue mani, composta da 16 episodi, \u00e8 stata trasmessa in prima visione su Rai 1 dal 26 marzo al 19 novembre 2020.\nLa stagione \u00e8 stata divisa e trasmessa in due parti: la prima \u00e8 andata in onda dal 26 marzo al 16 aprile 2020, mentre la seconda dal 15 ottobre al 19 novembre 2020.\nDurante la produzione della serie, la trasmissione degli episodi era stata interrotta a met\u00e0 stagione a causa della pandemia di COVID-19 che aveva momentaneamente interrotto le riprese.\n\"Amnesia\".\nAndrea Fanti \u00e8 un brillante e cinico primario di medicina interna nell'ospedale diretto dall'ex moglie Agnese. Qualche tempo dopo la morte di Giovanni Pavesi, uno dei suoi pazienti, il padre di questi, Egidio, reagisce sparando alla testa di Andrea, che fortunatamente sopravvive ma, dopo un coma, perde i ricordi degli ultimi dodici anni di vita. La sua amnesia rappresenta un'ottima occasione per Marco Sardoni, nuovo primario dell'ospedale, di insabbiare un fatto scoperto da Andrea appena prima dell'aggressione: ha infatti falsificato il certificato di morte del paziente deceduto nel reparto di Andrea per evitare di essere radiato dall'Ordine dei medici. Risvegliatosi dal coma, Andrea scopre che lui e Agnese sono separati da otto anni, che la figlia maggiore Carolina \u00e8 una studentessa universitaria e che il figlio minore Mattia \u00e8 morto dieci anni prima per un arresto cardiaco.\nPassano venti giorni. Andrea viene incoraggiato dal neuropsichiatra infantile e amico Enrico a non abbattersi e a passare del tempo nel reparto in cui lavorava per stimolare un possibile recupero di memoria; viene inoltre seguito in particolare dai colleghi Giulia (con la quale aveva una relazione da pochi mesi) e Lorenzo e dagli specializzandi Alba, Riccardo, Elisa e Gabriel.\n\"Selfie\".\nAndrea prova ad adattarsi alla sua nuova condizione, mostrando un carattere molto empatico e compassionevole, diametralmente opposto a quello precedente; inoltre, viene giornalmente sottoposto a brevi sedute di stimolazione elettrica per cercare di riattivare i neuroni bloccati dal trauma. Nel frattempo viene ricoverato Jacopo, un ragazzo che cerca di racimolare soldi per la sua fidanzata Monica, che sta per partorire, compiendo azioni pericolose che vengono riprese e postate sui social. Giulia propone una nuova iniezione di cortisone per prevenire un ulteriore e possibilmente fatale ictus.\nAndrea porta di soppiatto Jacopo da Monica per farlo assistere al parto; una volta tornato, per\u00f2, il ragazzo ha un'altra ischemia cerebrale. Agnese e Marco convengono che Andrea debba dare le dimissioni. Riaccompagnato a casa dalla figlia, Andrea ha per un istante la volont\u00e0 di suicidarsi ingerendo alcune pillole ma, osservando un selfie scattato da Jacopo in sala parto, cambia idea e torna immediatamente in ospedale, comunicando a Giulia che il ragazzo \u00e8 affetto da una rara malattia del sangue, la porpora trombotica. Scoperta la patologia di cui soffre, la cura va a buon fine e Jacopo si riprende. Andrea, recuperata la fiducia in se stesso, rifiuta le dimissioni e decide di rimettersi in pari.\n\"Niente di personale\".\nAgnese stabilisce che Andrea possa frequentare il reparto, ma senza prendere iniziative e parlare con i pazienti; ciononostante, Andrea non se la sente di fare solo da spettatore e cerca un contatto con i pazienti. Viene ricoverato Sandro Feroli, un paziente dalla complessa sintomatologia. Dopo diverse sollecitazioni di Andrea, che aveva ascoltato una conversazione tra Sandro e Stefano, un collega e amico andato a fargli visita, l'uomo confessa di essere stato licenziato dall'azienda in cui lavorava e che si vergogna di dire alla moglie di essere ancora disoccupato, nonostante vari tentativi di trovare un'altra occupazione; dopodich\u00e9, ha un'altra crisi ipotensiva. Marco si mostra stizzito dalla rinnovata \"popolarit\u00e0\" di Andrea e lo sminuisce.\nViene convocata la moglie di Sandro, alla quale Andrea comunica che il marito ha contratto la leptospirosi in stadio avanzato, a causa della difficolt\u00e0 nel diagnosticarlo. Andrea cerca un contatto con la figlia, che per\u00f2 si mostra distaccata. Nel frattempo, gli specializzandi si trovano a curare Vittorio Beltrame, un anziano affetto da neoplasia cerebrale (glioblastoma del tronco encefalico alto), che purtroppo si rivela fatale. Andrea va a casa di Agnese e scopre, con grande dolore, che lei ha un nuovo compagno, Davide; la donna gli rinfaccia che, se non stanno pi\u00f9 insieme, la colpa \u00e8 da attribuire solo a lui. La cura antibiotica su Sandro (che ha finalmente detto la verit\u00e0 alla moglie) fa effetto e presto guarir\u00e0.\n\"Una cosa buona che fa male\".\nEnrico chiede ad Agnese che Andrea non abbia accesso alla sua casella di posta elettronica. Viene ricoverato Fabio, fratello di Giulia, un rocciatore con cistite recidivante. Agnese rimprovera Andrea per essersi rimesso la fede nuziale, facendola sentire in difficolt\u00e0. Carolina confessa alla madre che cerca di tenersi a distanza dal padre perch\u00e9 finirebbero per parlare di Mattia. Marcella, fidanzata di Fabio, ha una breve e colorita conversazione con Giulia, alla quale arrivano le analisi di Fabio: la prostatite \u00e8 aggravata e gli causa allucinazioni uditive, perci\u00f2 serve una spermiocoltura. Marco teme che Andrea recuperi la memoria e ne parla con la moglie Irene, rappresentante farmaceutica, che invece \u00e8 serena. Durante un aperitivo con gli specializzandi, Andrea chiama Agnese chiedendole di raggiungerli, ma lei risponde che preferisce stargli lontano.\nMentre Giulia annuncia al fratello l'intenzione di sottoporlo a esami neurologici, Fabio ha una forte diminuzione della vista; visitato da Marcella, le confessa di avere molta paura. La diagnosi, purtroppo, arriva inaspettata: Fabio \u00e8 affetto da sclerosi multipla. Durante una conversazione con Giulia, Andrea ricorda la password della sua casella di posta elettronica e scopre di aver sottovalutato l'aritmia di Mattia, causa che ha portato il bambino a morire di arresto cardiaco; avvilito, ne parla con Agnese e accetta di lasciarla in pace, annunciando di voler abbandonare l'ospedale e chiedendole perdono. Seguendo il consiglio di Lorenzo (che \u00e8 innamorato di lei da sempre), Giulia decide di occuparsi in primo luogo del fratello e poi di dire ad Andrea della loro relazione.\n\"L'errore\".\nL'attrice Tilde Ravelli si presenta in ospedale per degli accertamenti e chiede espressamente di essere visitata dal dottor Fanti, il quale l'ha gi\u00e0 avuta in cura cinque anni prima. Giulia cerca cos\u00ec di convincere Andrea a ritirare le dimissioni, lui decide di tornare eccezionalmente per la donna; le condizioni di quest'ultima, per\u00f2, si aggravano improvvisamente, mettendola in pericolo di vita. Alba, quindi, chiama la figlia di Tilde in quanto unica parente, la quale per\u00f2 non vuole sapere nulla della madre che non sente da anni. Alba e Riccardo discutono del difficile rapporto tra lei e la madre, la primaria di chirurgia Fabrizia Martelli: Alba ha infatti scelto Medicina Interna al posto di Chirurgia poich\u00e9 la madre riteneva inopportuno che la ragazza lavorasse nel suo stesso reparto. Nel frattempo, nel reparto arriva Sofia, una ragazza con dolori invalidanti alla pancia che aveva tentato, per questo motivo, il suicidio. La giovane ne soffre da quando aveva tredici anni e a causa di ci\u00f2 \u00e8 stata continuamente licenziata, per cui il cognato Bruno si era offerto di trovarle lavoro nella sua azienda ma col passare del tempo ha iniziato anche a molestarla; Andrea la incoraggia a dire la verit\u00e0 a sua madre, che fino ad allora l'aveva ritenuta una scansafatiche.\nAndrea, nel tentativo di alleviare i dolori di Sofia, le somministra per sbaglio un antidolorifico tossico ritirato dal mercato ma che non era ancora stato smaltito; si teme una denuncia milionaria, cos\u00ec Agnese chiede nuovamente ad Andrea di rassegnare le dimissioni. Alba comunica a Tilde la diagnosi, ossia fibrosi polmonare; la donna, in un momento di confusione, scambia Alba per sua figlia e le confessa il suo pentimento per averla trascurata, chiedendole perdono. Andrea e Giulia arrivano finalmente alla diagnosi di Sofia, che soffre di porfiria, mentre Alba fa in tempo a bloccare l'intervento che sua madre sta per eseguire sulla ragazza, che si pensava soffrisse di endometriosi e, quindi, stava per essere sottoposta ad isterectomia. Intanto, Agnese chiede all'ex marito di ritirare le dimissioni e continuare a lavorare nel reparto, affermando di aver finalmente rivisto il medico che era stato. Irene suggerisce al marito di usare gli psicofarmaci che la sua azienda produce per impedire ad Andrea il recupero della memoria.\n\"Come eravamo\".\nMilano, dieci anni prima. Andrea, felicemente sposato con Agnese, aspira alla carica di primario; anche il collega Marco spera di ottenere il ruolo e la crescente rivalit\u00e0 tra i due spinge Andrea a trascurare la sua famiglia. Un giorno viene ricoverato il quindicenne Riccardo (futuro specializzando), caduto da uno scoglio: il giovane ha un arresto cardiaco, ma non sembra avere malattie familiari che lo giustifichino alla sua et\u00e0. Riccardo rivela a sua madre di essere innamorato, ricambiato, di Maria, la figlia diciottenne del suo nuovo compagno, cosa che la innervosisce; subito dopo, Riccardo ha un altro arresto cardiaco. Intanto Agnese inizia una terapia per asportare quattro fibromi uterini, ed \u00e8 dispiaciuta che Andrea non le sia stato vicino in occasione di una visita molto importante. Si scopre in un secondo momento la diagnosi di Riccardo: il giovane soffre di una malattia da decompressione, motivo per cui la gamba destra \u00e8 andata in necrosi e i medici sono costretti ad amputarla. Prima di effettuare l'operazione, Andrea fa una telefonata a Maria, scoprendo che lei e Riccardo avevano effettuato un'immersione subacquea poco prima della caduta e subito dopo erano tornati in Italia con un aereo; la ragazza si sente profondamente in colpa e decide di mantenere le distanze. Agnese, che ha deciso di farsi operare, chiede ad Andrea di trovare un espediente per far svagare i figli e non metterli al corrente della situazione. Andrea porta Riccardo al mare per dargli un po' di serenit\u00e0, riuscendoci; al ritorno in ospedale, scopre di essere stato ufficialmente scelto come nuovo primario. Intanto, in reparto sono arrivati anche due nuovi specializzandi: i nostri Giulia e Lorenzo. Il giorno dell'operazione di Agnese, Andrea decide di partire per la Francia con i figli, destinazione EuroDisney; il pi\u00f9 piccolo, Mattia, accusa pi\u00f9 volte strani sintomi ma il padre si convince sia solo un mal d'auto. La situazione precipita improvvisamente: atterrati a Parigi, Mattia viene portato d'urgenza in ospedale ma purtroppo non c'\u00e8 pi\u00f9 nulla da fare. Agnese nel frattempo si risveglia dall'anestesia, ignara della situazione, e Maria annuncia a Riccardo che sarebbe partita il giorno seguente per frequentare l'universit\u00e0 a Berlino.\nL'episodio ritorna nel presente, al momento in cui Andrea dichiara a Enrico di voler interrompere la terapia farmacologica, ma l'amico gli suggerisce di non sottovalutare la sua condizione e di farsi aiutare. Dopo aver detto poche parole a Riccardo, Andrea riprende la terapia.\n\"Like\".\nCarolina sviene mentre si trova al parco a studiare con l'amica Priscilla per un esame universitario e viene quindi ricoverata in ospedale. La ragazza tossisce sangue, per cui i dottori ipotizzano che sia affetta dalla sindrome di Mallory-Weiss e, successivamente, da un tumore all'esofago. Andrea e Agnese, preoccupati che la loro figlia possa essere tossicodipendente, decidono di andare a controllare l'appartamento dove vive e trovano una confezione di ansiolitici che le erano stati prescritti proprio dal padre, ma che non si rivelano fortunatamente la causa del suo malessere; viene esclusa anche la celiachia, in quanto dagli esami sulle intolleranze alimentari Carolina \u00e8 risultata negativa. Intanto gli specializzandi si trovano a visitare l'appariscente influencer Vittoria, che accusa prurito e calore alle caviglie: la causa \u00e8 un avvelenamento da metalli dovuto a un intervento illegale di mastoplastica additiva eseguito all'estero e, per via dell'intolleranza all'impianto che si \u00e8 sviluppata, la ragazza \u00e8 costretta a rinunciare per sempre alle protesi, senza tuttavia dispiacersene. Alba, dopo essersi scusata con Riccardo per l'atteggiamento che ha tenuto nei confronti di Vittoria (si \u00e8 mostrata gelosa, essendo innamorata del giovane), lo invita a un appuntamento, ma lui rifiuta sostenendo di essere gi\u00e0 impegnato.\nDopo un improvviso crollo di Carolina, Andrea si rifugia nella cappella dell'ospedale, dove viene raggiunto da Riccardo il quale, dopo avergli mostrato la protesi alla gamba destra e avergli ricordato del sostegno ricevuto da lui, lo incoraggia ad andare avanti. Dopo aver notato parecchie confezioni di merendine e una scatola di lassativi nascoste sotto il letto, Andrea giunge alla conclusione che sua figlia soffre di bulimia. Carolina confessa ai genitori la verit\u00e0 sulla morte di Mattia: i due bambini, nel giorno in cui il padre aveva deciso di portarli a EuroDisney a Parigi, erano a giocare dalla vicina di casa, che aveva regalato al marito una sigaretta elettronica; dopo averla rubata e averci giocato, Carolina non si accorse, in un attimo di distrazione, che il fratello aveva appena ingerito tutto il liquido al suo interno; Carolina non disse nulla per via dell'imminente operazione della madre e si era inizialmente convinta che il malessere di Mattia fosse semplicemente dovuto al viaggio. Andrea e Agnese la consolano affermando che nessuno ha colpa per ci\u00f2 che \u00e8 accaduto, abbracciandola.\n\"Il giuramento di Ippocrate\".\nAndrea organizza un incontro serale con Carolina, che dovrebbe iniziare una psicoterapia per far fronte ai suoi malesseri, e chiama Agnese chiedendole di essere presente. Riccardo ed Elisa si occupano di Matilde, aspirante astronauta dell'Agenzia spaziale europea che, per\u00f2, soffre di attacchi di panico; la donna vorrebbe andarsene, ma dopo aver mostrato segni di allucinazioni visive viene sottoposta a ulteriori esami. Gabriel, invece, deve occuparsi del libico Noureddin, colto da un improvviso malore: Andrea nota subito il suo turbamento nel vedere il paziente. Pi\u00f9 tardi, Gabriel stesso somministra a Noureddin del paracetamolo nonostante il paziente abbia dichiarato di esserne allergico, provocandogli uno shock anafilattico che lo manda in coma. Quando Marco chiede a Gabriel perch\u00e9 lo ha fatto, Alba copre il collega sostenendo che il paziente non li ha informati dell'allergia. Andrea e Gabriel visitano la macelleria di cui Noureddin \u00e8 proprietario, trovandola in condizioni impeccabili; tornato in reparto, Andrea osserva l'abbronzatura di Noureddin e crede che possa aver contratto un'infezione tropicale all'estero. Gabriel racconta a Elisa di aver desiderato diventare medico dopo aver visto molta gente morire di malattie nel villaggio etiope da cui proviene; Elisa ammira il suo ideale e ammette di aver scelto medicina solo perch\u00e9 non aveva altri progetti, come ripiego.\nGabriel, in seguito, confessa ad Andrea di volere la morte di Noureddin in quanto era un trafficante di esseri umani e come tanti altri ha commesso molti crimini nei campi di prigionia, oltre al fatto che il medico stesso \u00e8 una delle sue vittime; Andrea comprende la sua collera, ma lo avverte che se andasse fino in fondo ne porterebbe il peso sulla coscienza per tutta la vita e verrebbe meno al dovere, enunciato nel giuramento di Ippocrate, di fare tutto il possibile per curare i pazienti senza fare distinzioni tra loro e mettendo da parte gli interessi personali, cos\u00ec Gabriel crolla e rivela di aver capito che Noureddin soffre di malaria terzana. Andrea, Agnese e Carolina trascorrono una bella serata in famiglia e, dopo un intenso dialogo lungo il viaggio di ritorno, Andrea e Agnese si baciano e fanno l'amore. Il giorno dopo Andrea rimprovera duramente Gabriel per il suo comportamento, ma lo informa del fatto che se Nourredin \u00e8 vivo \u00e8 soprattutto grazie a lui, che, nonostante tutto, non si \u00e8 fatto sopraffare dall\u2019odio e ha reso onore al camice che indossa; Gabriel dice a Noureddin che verr\u00e0 presto processato per i suoi crimini grazie a moltissimi testimoni. Riccardo ed Elisa comunicano a Matilde che ha contratto la meningoencefalite ma che possono debellarla per permetterle di tornare ad addestrarsi; tuttavia Matilde, riflettendo sul fatto che sarebbe un gesto irresponsabile dati i suoi attacchi di panico, decide di diventare istruttrice, realizzando almeno in parte il sogno che suo padre aveva per lei. Giulia accetta l'invito di Lorenzo per un motoraduno, mentre Andrea continua ad assumere gli psicofarmaci sotto lo sguardo soddisfatto di Marco.\n\"In salute e in malattia\".\nDurante un giro sulle montagne russe insieme ai figli, Roberto Lotti perde i sensi. Una volta ricoverato, e dopo aver rischiato il soffocamento, chiede alla compagna Manuela di sposarlo l\u00ec in ospedale, Andrea si occuper\u00e0 di organizzare la cerimonia. I parametri di Roberto peggiorano; da un suo discorso Andrea intuisce che l'uomo \u00e8 abituato ad assumere troppo sale, facendo analizzare un lenzuolo ha la conferma che il suo sudore \u00e8 molto salato e capisce che l'alimentazione ricca di sali gli ha causato la fibrosi cistica, malattia che nella maggior parte dei casi comporta anche l'infertilit\u00e0. Roberto non pu\u00f2 essere guarito ma con la terapia giusta pu\u00f2 guadagnare anni di vita. Andrea, Giulia e Agnese spiegano a Manuela il quadro clinico del compagno: quando le viene fatto presente il dato sull'infertilit\u00e0, Manuela \u00e8 costretta ad ammettere che, in un periodo in cui lei e Roberto erano in continuo litigio, lo aveva tradito (una sola volta) con un altro uomo, ma non sapeva che i due gemelli fossero frutto di quell'unico rapporto. Agnese la rassicura sul fatto che non \u00e8 obbligata a dire la verit\u00e0 al compagno, ma Manuela decide di farlo comunque: Roberto, sebbene inizialmente voglia annullare il matrimonio, grazie a un discorso di Andrea si convince a sposarla lo stesso.\nIntanto, Lorenzo e gli specializzandi si occupano della giovane novizia Cecilia, che soffre di dolori addominali da cinque anni, esattamente da quando \u00e8 entrata in convento: come scopriranno, i dolori sono causati da un embrione calcificato dovuto a una gravidanza extrauterina, cosa che aveva impedito alla ragazza di accorgersene. La sera prima dell'operazione Cecilia confessa alla compagna di stanza Silvia (malata di un cancro che rischia al 50% di paralizzarla dalla vita in gi\u00f9) che se avesse saputo di aspettare un figlio non si sarebbe fatta suora e sarebbe rimasta insieme al suo fidanzato; gli interventi di entrambe hanno successo. Gabriel e Alba passano una serata alla Scala come ringraziamento da parte di lui per averlo coperto con Marco, mentre Lorenzo e Giulia finiscono a letto insieme sebbene poi lui le dica di non voler complicare il loro rapporto, in quanto, in realt\u00e0, vorrebbe avere con lei una vera e propria storia d\u2019amore e ha paura di dichiararsi temendo di soffrire, sapendo che per Giulia il fantasma di Andrea \u00e8 tutt\u2019altro che superato. Agnese fa capire ad Andrea che, nonostante una parte di lei ancora lo ami, adesso al suo fianco ha il compagno Davide, con il quale intende firmare per l'affidamento di un bambino, sebbene dia subito evidenti segnali di aver deciso cos\u00ec pi\u00f9 per paura e senso del dovere che per un\u2019effettiva convinzione di aver fatto la scelta giusta.\n\"Quello che siamo\".\nSusanna, ragazza affetta dalla sindrome di Down che di giorno \u00e8 ospite di un centro, si sente male a causa delle vertigini e sviene. Riccardo spiega a Giulia, Alba e Andrea che, anche se sta meglio, Susanna ha ancora la febbre alta e forti attacchi di emicrania, pressione media e alcune chiazze rosse sulla schiena. Lorenzo rivela che lui e Susanna sono fratelli gemelli eterozigoti e nei suoi confronti \u00e8 molto protettivo; ipotizza che la ragazza possa aver contratto la meningite durante una gita con gli altri ospiti del centro, ma l'ipotesi viene esclusa da successive analisi. Quando ai sintomi di Susanna si aggiunge l'offuscamento della vista, Lorenzo crede soffra di leucemia, mentre Giulia chiede un esame del liquor e l'attivazione di un eventuale trapianto. Mentre Andrea parla con Susanna, la ragazza ha un attacco ischemico transitorio e Lorenzo lo accusa di averglielo provocato, tanto da chiedere a Marco che Andrea non si avvicini pi\u00f9 alla sorella, rivelando anche che nell'ultimo periodo il collega cade in sporadici stati confusionali; allora Marco affida ad Agnese la decisione se mantenere Andrea a lavorare l\u00ec o no. In presenza di Enrico, Agnese e Marco, Andrea ammette di aver interrotto la cura di psicofarmaci perch\u00e9 a causa di essi stava perdendo anche i ricordi antecedenti a dodici anni prima, e vuole evitare che ci\u00f2 succeda; tuttavia, Agnese presenta al consiglio del policlinico una richiesta di revoca del suo incarico, nonostante le pacate proteste di Andrea. Successivamente Andrea stimola con la luce una pupilla di Susanna, diagnosticando la presenza della reazione di Argyll Robertson: Lorenzo non vuole inizialmente crederci, poich\u00e9 significherebbe che sua sorella \u00e8 malata di neurosifilide al terzo stadio e che ha un'attivit\u00e0 sessuale. Dalla diagnosi si apprende che Susanna ha contratto la malattia tramite Alessandro, un altro ragazzo del centro e suo fidanzato: anni prima, durante un viaggio in India, il ragazzo ebbe bisogno di una trasfusione urgente, che gli salv\u00f2 la vita ma gli trasmise la sifilide; nonostante le cure, il batterio non \u00e8 stato debellato del tutto. Lorenzo deve accettare che sua sorella sia ormai una donna con una vita propria: Susanna gli risponde che non aveva detto niente temendo la sua gelosia, dato che lei \u00e8 l'unico membro della famiglia rimastogli e lui aveva paura di perderla. Alessandro rivela che solo Mauro, un educatore del centro, sapeva della loro relazione, e che intendono sposarsi e andare a convivere. Lorenzo ammette a Giulia di aver erroneamente pensato di avere tutto sotto controllo ed \u00e8 triste perch\u00e9, sebbene sua sorella abbia pi\u00f9 difficolt\u00e0 di lui, a differenza sua ha una maggiore autoconsapevolezza e anche una vita pi\u00f9 piena.\nNel frattempo Gabriel, Elisa e la caposala Teresa curano l'anziano Ernesto Galbiati - trovato dalla polizia mentre vagava in stato confusionale - il quale soffre di disidratazione, tachicardia, dispnea e tremori alle braccia e continua a ripetere la parola \"neve\". Elisa entra in casa di Ernesto, trova chiuso in cucina il cane Neve (come recita la targhetta) e, con la complicit\u00e0 di Gabriel, lo porta di nascosto in ospedale sperando che in sua presenza Ernesto riacquisti lucidit\u00e0. L'uomo ricorda di aver passato su una credenza l'antitarlo per due giorni; perlustrando nuovamente la casa di Ernesto, Elisa trova una confezione del prodotto e capisce che Ernesto ha avuto un'intossicazione acuta da benzene poich\u00e9 aveva spruzzato l'antitarlo senza mai cambiare aria, mentre Neve si \u00e8 salvata perch\u00e9 era rimasta chiusa in cucina. Dopo un trattamento con il cortisone, la respirazione di Ernesto migliora e la pressione torna normale. Alba affronta Riccardo dopo aver scoperto che si era inventato una fidanzata solo come scusa per non uscire con lei; Riccardo le mostra la protesi alla gamba destra, dicendo che se l'ha fatto \u00e8 stato solo per non farsi compatire. Elisa e Gabriel cercano a lungo Neve che avevano lasciato legata fuori dell'ospedale ed era scappata dopo aver reciso a morsi il collare; i due finiscono col passare insieme la notte, dopo che Gabriel ha ritrovato il cane. Il giorno dopo, Andrea confida a Giulia le sue preoccupazioni lavorative e che vuole seguire il consiglio della figlia Carolina, ovvero voltare pagina dal lato sentimentale. Grazie a un accorato intervento di Lorenzo a favore di Andrea, alla promessa di Enrico di vigilare sulla sua salute e soprattutto dopo che Giulia avvisa del risveglio di Susanna, il consiglio permette ad Andrea di continuare a esercitare nell'ospedale. Lorenzo, spinto dalla vicenda di sua sorella, trova finalmente il coraggio di dichiarare il suo amore a Giulia, ma lei gli confessa di non essersi ancora tolta Andrea dalla testa e lo respinge non volendo farlo soffrire e gettandolo nello sconforto. Marco rivela alla moglie Irene che Andrea ha smesso di assumere gli psicofarmaci, e lei sostiene che hanno comunque guadagnato il tempo che a loro serviva, in quanto Marco andr\u00e0 presto a fare il primario negli Stati Uniti. Entrambi sono per\u00f2 ignari del fatto che Andrea ha appena ritrovato la cartella clinica di Giovanni Pavesi, che Marco aveva cercato di far sparire poich\u00e9 il paziente era morto a causa di un suo errore.\n\"Cause ed effetti\".\nRitrovata la cartella clinica di Pavesi, Andrea cerca di recuperare la memoria del periodo antecedente allo sparo ma sia Marco (il quale lo racconta alla moglie e successivamente ruba il referto per poi bruciarlo) sia Agnese si mostrano poco collaborativi. Su richiesta di Andrea, Giulia gli racconta di come ha avuto inizio la loro passata relazione. Monica Moroni, studentessa di giurisprudenza e madre divorziata, soffre di improvvisi vuoti di memoria e dalle analisi risulta che ha un valore di piastrine inferiore al normale. Gabriel e Andrea notano sul collo di Monica un linfonodo ingrossato e il primo crede che la donna soffra di toxoplasmosi, ipotesi che si rivela corretta. Dopo una tac e il prelievo del midollo osseo e dopo aver notato sul braccio di Edoardo, ex marito di Monica, alcune macchie provocate dal sarcoma di Kaposi, alla donna viene diagnosticato l'AIDS. Considerata la lunga latenza del virus, Edoardo ricorda di come otto anni prima Monica, dopo aver partorito la figlia, aveva dedicato tutta s\u00e9 stessa allo studio e lui, in quel periodo pesantissimo, aveva cercato \"una via di fuga\". Sconfortato per non essere ricambiato da Giulia, l\u2019unica a cui ha sempre tenuto davvero, Lorenzo rincontra Chiara, una sua ex fidanzata, con la quale passa la notte dopo aver fatto uso di oppioidi sintetici da lei stessa preparati.\nNel frattempo Alba e Riccardo, in rapporti ancora molto freddi, seguono un giovane batterista che soffre di una rigidit\u00e0 momentanea alle braccia, causata in realt\u00e0 da una grande preoccupazione in vista di un imminente concerto a New York, mentre Gabriel, promesso sposo a una ragazza del suo villaggio d'origine in Etiopia, decide di interrompere la relazione con Elisa per onorare l'impegno. Coraggiosamente Andrea visita i genitori di Giovanni Pavesi, assumendosi la colpa di quanto accaduto mesi prima e rivelando che la causa della morte del loro figlio \u00e8 stata la somministrazione di un farmaco in realt\u00e0 destinato a un paziente omonimo. Il giorno dopo Andrea, accusato dall'avvocato della famiglia Pavesi, viene convocato dal Consiglio e rivela di aver trovato la cartella clinica del paziente: nonostante Marco abbia tentato di farla sparire definitivamente, Andrea l'aveva preventivamente fotografata. Agnese rifiuta di far costituire l'ospedale parte civile e proibisce di licenziare un qualsiasi dipendente, altrimenti riveler\u00e0 tutto quello che \u00e8 stato detto durante la riunione del Consiglio.\n\"L'imprevisto\".\nIl reparto di medicina interna s'improvvisa come pronto soccorso a seguito di un grave incidente ferroviario. Riccardo rimane molto sorpreso nel rivedere l'ex fidanzata Maria, che si trova l\u00ec per una leggera contusione al polso. Andrea si occupa dell'imprenditore Giovanni Canto, che continua a toccarsi la tempia ed \u00e8 in possesso di una pistola regolarmente detenuta, presa temporaneamente in custodia dal medico; bench\u00e9 l'uomo sostenga di non avere nessuno da avvertire, Andrea nota che porta una fede nuziale. Gabriel assiste Giorgia Marchiti, che con il suo corpo ha protetto il piccolo Francesco; la donna, purtroppo, dopo una fibrillazione ventricolare, muore. A occuparsi di Francesco, che ha le costole fratturate, \u00e8 Elisa. Alba invece cura la giovane fotomodella Larysa Volkov, investita da una fiammata che le ha causato gravissime ustioni al viso e al corpo. Marco e l'infermiere Renato assistono un blogger di viaggi che si riprende in fretta. Lorenzo, sotto l'effetto degli oppioidi che ha continuato ad assumere, non \u00e8 lucido e decide di defilarsi andando a nascondersi nel sotterraneo dell\u2019ospedale per non farsi vedere in quello stato, disperato perch\u00e8 \u00e8 entrato in una spirale autodistruttiva che rischia di rovinargli la vita. In ospedale arrivano i genitori di Francesco, operato per lesioni polmonari; Gabriel annuncia loro che Giorgia, la babysitter del figlio, non \u00e8 sopravvissuta. Quando il padre di Francesco insulta Giorgia per aver portato via il bambino da casa senza permesso, Gabriel infuriato lo mette spalle al muro dicendogli che Giorgia \u00e8 morta per salvarlo e viene poi ripreso da Sardoni. Tutti sono in preda all'agitazione e alla stanchezza perch\u00e8 continuano ad arrivare ambulanze cariche di feriti a causa dell'incidente: Andrea infonde coraggio a tutti con un discorso sul dare speranza ai pazienti anche nelle situazioni pi\u00f9 disperate, un discorso che tocca nel profondo anche Marco. Riccardo riesce a rianimare il controllore del treno, trovato vicino ai cavi dell'alta tensione: infatti, la folgorazione pu\u00f2 causare morte apparente. Lorenzo assiste alla scena e, profondamente colpito dalla dedizione di Riccardo, capisce di non poter buttare tutto all\u2019aria cos\u00ec, si allontana con fare circospetto e getta via la confezione di oppioidi, ignaro di essere stato visto da Marco, che recupera la scatola per capire cosa contiene.\nRiccardo prende da parte Maria avendo scoperto che in realt\u00e0 \u00e8 una giornalista venuta l\u00ec per ficcare il naso, cos\u00ec lei ammette che aveva bisogno di un buon pezzo giornalistico e non poteva lasciarsi sfuggire un'occasione simile; il ragazzo, furioso, le intima di andarsene. Francesco si risveglia e chiede subito di Giorgia, rivelando ai genitori che la babysitter lo stava portando su sua richiesta al planetario: i suoi genitori glielo avevano sempre promesso ma non avevano mai tempo, essendo troppo presi dal lavoro. Andrea parla con Giovanni, operato a causa di un aneurisma cerebrale e in via di guarigione: Andrea gli dice che ha capito che intendeva farla finita, a causa della fine del matrimonio per cui non si dava pace e per aver fallito sul lavoro, una situazione per certi versi simile alla sua. I genitori di Francesco ringraziano Gabriel e si scusano per il loro comportamento; Gabriel ed Elisa fanno pace ma lui le annuncia che, una volta terminata la specializzazione, intende tornare in Etiopia. Stefano, il fidanzato di Larysa, comunica ad Alba di non voler seguire il percorso di riabilitazione di Larysa perch\u00e9 ha intenzione di lasciarla, ammettendo di non voler stare accanto a una persona in quelle condizioni; ci\u00f2 fa sentire Alba in colpa nei confronti di Riccardo. Dopo essere stato ringraziato dal blogger e averci scambiato alcune parole, in Marco aumenta il forte senso di colpa per la questione riguardante Pavesi, desiderando di non aver mai commesso quell'errore e di tornare a essere solo un medico, tanto che nemmeno la moglie Irene riesce a confortarlo. Maria consegna a Riccardo tutte le foto e i video registrati all'ospedale, scusandosi per il suo comportamento di dieci anni prima, quando lo lasci\u00f2 nel momento di maggior bisogno. Andrea decide di dare una seconda occasione alla sua relazione con Giulia.\n\"Egoismi\".\nElisa si mostra particolarmente insofferente nel momento in cui viene ricoverata la sorella maggiore Serena, attrice professionista. Dai primi accertamenti risulta che Serena ha un'anemia dovuta a un'emolisi che, grazie al test di Coombs, si scopre essere causata dal sangue pieno di anticorpi, sia agglutinine fredde che anticorpi anti-Rh; Giulia ordina quindi tutti i test di approfondimento. Nel frattempo, la caposala Teresa ha a che fare con l'ex marito Corrado, che presenta uno sfogo all'addome, forse provocato da un tumore. Agnese non riesce a nascondere la gelosia verso la rinnovata sintonia tra Andrea e Giulia, e cerca maldestramente di parlarne con lui. Alba, incoraggiata dalle parole di Andrea, aspetta Riccardo fuori dall'ospedale, ma rimane delusa e triste nel vederlo andare via insieme a Maria, con la quale si \u00e8 dato appuntamento. Giulia capisce che Serena non ha un linfoma e che non si tratta di un'emolisi autoimmune come le altre dato che ci sono troppi anticorpi diversi coinvolti, per cui ipotizza che le agglutinine fredde e gli anticorpi anti-Rh non siano correlati. Andrea arriva a domandarsi se Serena, che \u00e8 incinta, abbia gi\u00e0 avuto un'altra gravidanza. Teresa scopre che l'ex marito non ha un tumore: il malessere \u00e8 stato in realt\u00e0 causato dall'assunzione di latte d'avena, contenente glutine e assunto dallo sbadato Corrado bench\u00e9 sapesse di essere intollerante da anni. Intanto Andrea prende con s\u00e9 tutta la documentazione sulla sperimentazione del Satonal, il farmaco somministrato erroneamente a Giovanni Pavesi. Chiara torna da Lorenzo, chiedendogli diecimila euro per saldare i debiti e cercando di corromperlo con un'altra confezione di stupefacenti, ma lui rifiuta fermamente e la caccia. Marco, per\u00f2, ricevute le analisi sul contenuto della confezione buttata da Lorenzo e da lui recuperata e avendo notato la discussione tra i due, lo convoca in ufficio: Lorenzo giura che si tratta dell'unica ricaduta avuta in quindici anni, che si \u00e8 trattato solo di un momento passeggero e che non far\u00e0 pi\u00f9 uso di sostanze, pregando infine il primario di concedergli una seconda possibilit\u00e0. Marco acconsente, ma gli chiede le analisi tossicologiche ogni due giorni.\nElisa rivela che gli anticorpi anti-Rh di Serena sono dovuti a una precedente gravidanza, pi\u00f9 precisamente di una bambina; Giulia sostiene che, siccome gli anticorpi sviluppati a basso titolo (e dovuti a una prima gravidanza) saliranno a partire dal quarto mese, il bambino \u00e8 in pericolo, ma ordina un'ecografia del feto perch\u00e9 \u00e8 il momento giusto per salvarlo. Confortata da Gabriel (al quale confessa di aver capito gi\u00e0 anni prima, dai discorsi della nonna affetta da demenza senile, di essere in realt\u00e0 figlia di Serena), Elisa affronta la madre, rinfacciandole di non aver contato mai nulla per lei. Serena, che era rimasta incinta di Elisa a quattordici anni, afferma di aver preferito farla crescere dai suoi genitori perch\u00e9 non aveva il coraggio di fare la madre a un'et\u00e0 cos\u00ec giovane. Elisa allora le rinfaccia che avrebbe potuto abortire o assumersi le proprie responsabilit\u00e0 e, di fronte all'egoismo e alla superficialit\u00e0 di Serena, la avverte che il figlio che aspetta ha rischiato di morire a causa delle sue bugie. Dopo qualche uscita con Maria, Riccardo si rende conto di quanto sia egocentrica e, prima di allontanarsi, le dice che se l'avesse conosciuta adesso l'avrebbe evitata. Mentre sono al bar, Elisa ammette a Gabriel che non si \u00e8 riconciliata con Serena e che probabilmente non la rivedr\u00e0 pi\u00f9; gli dichiara di essersi innamorata di lui e si baciano.\n\"Perdonare e perdonarsi\".\nAndrea riferisce a Marco e Irene delle sue ricerche sul Satonal, la cui sperimentazione era stata chiusa proprio da lui: poich\u00e9 il suo ricalcolo mostra che la mortalit\u00e0 del Satonal legata agli effetti indesiderati \u00e8 superiore rispetto a quella presentata negli articoli pubblicati, propone di allertare l'agenzia del farmaco per far ripetere la sperimentazione. Gabriel annuncia alla sua comunit\u00e0 etiope di voler rimanere in Italia, dov'\u00e8 riuscito finalmente a costruirsi una propria identit\u00e0. Chiara viene ricoverata per quella che apparentemente sembra essere un'overdose da cocaina; una volta rimasta sola con Lorenzo, gli confessa che per necessit\u00e0 economiche, pur non consumando cocaina, ne trasporta ovuli per conto di due narcotrafficanti. Spaventata dalla possibilit\u00e0 di essere rintracciata da questi ultimi, Chiara accetta l'invito di Andrea di stare a casa sua per un paio di giorni. Intanto il giovane Tommaso Vitali, insegnante di chitarra per bambini, viene seguito per quella che sembra meningite meningococcica (probabilmente trasmessagli da un suo allievo, ora guarito, che aveva contratto il meningococco di sottotipo B). Giulia ipotizza che Tommaso sia stato contagiato da un altro batterio; dopo che Riccardo esegue un'emocoltura in base alla quale si scopre che non c'\u00e8 crescita, e dopo aver ordinato ad Alba un RX-torace e la somministrazione di un antibiotico ad ampio spettro, Giulia ritiene che la malattia sia di origine virale, perci\u00f2 decide di ricominciare da capo volendo testare per primi herpes ed enterovirus, per poi fare una lista di tutti i virus compatibili con i sintomi. La madre di Tommaso racconta a Riccardo di avere col figlio un rapporto molto burrascoso tanto che da un anno, dopo un acceso litigio, non sono pi\u00f9 in contatto.\nChiara viene riportata in ospedale a causa delle ennesime convulsioni; Andrea, tastandole l'addome dopo che Chiara specifica di soffrire di mal di pancia e crampi, nota che il fegato ha una consistenza fibrosa e crede che ci sia danno epatico, quindi propone un'ecografia addominale, a cui Gabriel aggiunge transaminasi, bilirubina e tempo di protrombina. Lorenzo comunica a Chiara che lei soffre di epatite cronica e che questa \u00e8 l'ultima possibilit\u00e0 che le rimane per curarsi e, quando Andrea rileva che Chiara ha la malattia di Wilson, le dice che fortunatamente \u00e8 curabile ma bisogna comunque fare una biopsia per valutare le effettive condizioni del fegato. Alba scopre sulle braccia di Tommaso una porpora molto estesa, e Giulia pensa che la cosa non sia n\u00e9 batterica n\u00e9 virale, ma amebica: forse la causa \u00e8 un parassita, e propone di mandare Tommaso in ipotermia durante il coma farmacologico. La madre di Tommaso acconsente alla rischiosa operazione per salvare la vita del figlio aggredito dalla naegleria fowleri, detta anche \"ameba mangia-cervello\". Marco ammette a Irene di non capacitarsi di come siano arrivati a quel punto; tuttavia, quando Irene gli propone di incastrare Andrea con una falsa testimonianza, Marco si ricorda di Dario Corolla, uno specializzando cacciato da Andrea ma che aveva terminato il percorso grazie a lui. La madre di Tommaso racconta a Giulia e Andrea il difficile rapporto col figlio (avuto da un musicista che la abbandon\u00f2 subito dopo il parto) e li ringrazia, riflettendo su quanto sia importante dire alle persone quanto siano amate. Dopo aver ascoltato la conversazione, Alba corre da Riccardo e gli confessa di amarlo, venendo ricambiata. La diagnosi finale di Chiara si rivela peggiore del previsto, ovvero cirrosi epatica, e Lorenzo preferisce che sia Andrea a comunicargliela. La cura proposta da Giulia per Tommaso ha successo. Nel frattempo, Irene incontra Dario Corolla.\n\"Veleni\".\nAndrea viene a sapere che Dario Corolla, lo specializzando che aveva cacciato il giorno in cui gli hanno sparato, ha dichiarato di aver ricevuto da lui l'ordine di falsificare i risultati del test sul Satonal, e lo ha fatto anche se non \u00e8 stata ancora aperta un'inchiesta. Intanto viene ricoverato il famoso medico Nicola Forti, noto per le sue battaglie civili e continuamente minacciato di morte, il quale sostiene di essere stato avvelenato. Pur dubitando dell'avvelenamento dato che Nicola non ne presenta i sintomi tipici, Giulia ordina una biopsia del midollo osseo e un esame del sangue. Lorenzo sostiene che Andrea non aveva motivo di coinvolgere Dario, poich\u00e9 poteva intervenire personalmente sul database, di cui conosceva i codici di accesso (glieli aveva dati lui perch\u00e9 Andrea aveva bisogno di fare una verifica sui test di un altro medicinale). Cos\u00ec Lorenzo decide di parlare con la polizia per smentire le parole di Dario; Marco per\u00f2 lo minaccia di rivelare a tutti che ha assunto gli oppioidi, facendolo in tal modo radiare dall'Ordine dei Medici e rovinandolo economicamente. Lorenzo capisce perci\u00f2 che c'\u00e8 proprio Marco dietro a tutta la faccenda. Agnese, nel cercare di aiutare Andrea, s'incontra con Dario, il quale afferma di soffrire della malattia di Crohn e che aveva accettato di aiutare Andrea a falsificare i test del Satonal per bisogno di soldi, \"rivelandolo\" solo ora dopo aver scoperto la pericolosit\u00e0 del medicinale. Gabriel si trasferisce da Elisa. Alba va a trovare Riccardo nella casa dove ha appena traslocato; mentre stanno per fare l'amore, Riccardo si tira indietro perch\u00e9 prova ancora vergogna per la gamba amputata, e il mattino seguente rinuncia a iscriversi a una gara di nuoto per beneficenza insieme agli altri membri del reparto, sostenendo di non saper nuotare.\nLe condizioni di Nicola, nel cui sangue vengono rilevati metalli pesanti (specialmente il tallio), peggiorano; viene esclusa l'ipotesi di effetti collaterali dovuti a terapie ormonali per avere figli, dato che lui e sua moglie Anna hanno scoperto di essere sterili. Agnese chiama urgentemente Andrea e lo porta in obitorio, dove si trova il corpo di Dario, morto improvvisamente per coagulazione intravascolare disseminata, forse provocata da infezione di meningococco; Andrea \u00e8 arrabbiato perch\u00e9, non avendo avuto occasione di parlare con Dario, non sa come difendersi dalle sue accuse. Lorenzo, venuto a sapere che \u00e8 appena morta una paziente con il gruppo sanguigno compatibile con quello di Chiara, chiede a Marco di consentire il trapianto del fegato (se donatore e ricevente si trovano nello stesso ospedale, non si tiene conto della lista d'attesa, specie in casi d'urgenza): in caso di rifiuto, lui riveler\u00e0 a tutti che Marco l'ha ricattato. Da un discorso di Nicola, che ha lavorato in un ambulatorio ghanese di Accra (dove migliaia di persone vivono rivendendo rame e altri metalli presi nelle discariche), e notando i capelli caduti di Anna, Andrea capisce che i due soffrono di radiazioni dovute ai rifiuti elettronici in grande quantit\u00e0: anche se l'intensit\u00e0 delle radiazioni \u00e8 molto bassa, l'esposizione prolungata pu\u00f2 causare aplasia midollare secondaria, un disturbo delle cellule del midollo che compromette la produzione delle cellule del sangue; il tallio e gli altri metalli infatti sono stati inalati insieme ai fumi dei fuochi accesi per ricavarli dalla distruzione degli apparecchi elettronici. Per Anna \u00e8 sufficiente una terapia farmacologica, mentre Nicola ha bisogno di un trapianto di midollo, donatogli dalla sorella Maurizia, che in cambio gli chiede di rinunciare alla sua parte di eredit\u00e0 per investirla nell'azienda del loro padre. Nonostante il successo dell'intervento, Nicola decide di tornare a lavorare ad Accra, perch\u00e9 sente ormai di \"appartenere\" alle persone del luogo, promettendo stavolta di fare attenzione. La riunione collegiale, grazie soprattutto all'intervento di Alba, che va contro il parere della madre, concede il trapianto di fegato per Chiara; la madre di Alba ne rimane favorevolmente impressionata e le chiede di assisterla durante l'intervento. Improvvisamente Agnese, convinta di avere solo un granuloma dentale, ha un malore.\n\"Io ci sono\".\nLorenzo propone a Marco una soluzione per uscire dalla situazione in cui si trovano, ma quest'ultimo risponde che ci sono persone che antepongono il profitto alla salute di persone e medici come loro due. Le condizioni di Agnese peggiorano rapidamente arrivando a far ipotizzare un tumore, ma Andrea crede che la vera causa sia un'infezione al sangue. Riccardo cerca di convincere la madre di Alba a non far soffrire ancora la figlia e ad accettarla nel reparto di chirurgia, ma la donna gli risponde che non deve mai pi\u00f9 permettersi di parlarle in quel modo; Elisa ascolta la loro conversazione e il giorno dopo ne parla con Alba. Discutendo con Giulia, Andrea ha un'intuizione e fa ammettere ad Agnese di aver incontrato Dario, dal quale per\u00f2 non ha ricavato informazioni utili; la donna spiega ad Andrea che l'ha fatto per aiutarlo. Andrea recupera un campione di Dario e scopre che, oltre all'infezione da meningococco, soffriva di un agente patogeno misterioso che si \u00e8 manifestato solo dopo la sua morte. Il magistrato avvia un'inchiesta nei confronti di Andrea, il quale rischia la radiazione dall'Ordine dei Medici, di dover rimborsare centinaia di migliaia di euro e il carcere per il decesso dei pazienti causato dal Satonal; Marco decide di allontanare Andrea dal reparto, ma lui sceglie di rimanere come parente di Agnese. Viene confermato che Agnese soffre dello stesso agente patogeno che ha ucciso Dario, ovvero il fungo della candida haemulonii. Prima di iniziare la terapia di Agnese, Andrea comunica ai membri del suo reparto che di l\u00ec a poco dovr\u00e0 lasciare l'ospedale a causa dell'indagine aperta su di lui, ringraziandoli di cuore. Alba affronta sua madre, comunicandole la decisione di continuare la specializzazione nel reparto di medicina interna perch\u00e9 lo considera come una grande famiglia; le chiede poi di vedersi al di fuori dell'ambito lavorativo, ma sua madre risponde freddamente di non creare \"complicazioni\". Agnese, la cui terapia non sta funzionando, conforta Andrea dicendogli di non tormentarsi, e che non \u00e8 colpa sua se Mattia \u00e8 morto. Giulia intuisce dal gesto di Agnese (che si tocca la parte dolorante portando la mano al livello dell'orecchio) che si tratta di otite, malattia di cui Dario ha sofferto prima di morire: Agnese ha confuso il dolore all'orecchio con quello al dente. In infezioni di questo tipo \u00e8 normale che vengano coinvolte anche le orecchie, ma in questo caso tutto \u00e8 cominciato proprio dall'orecchio a causa della candida auris, evoluzione del fungo della candida dovuta all'abuso di antibiotici. Riccardo, liberatosi dalle sue paure, passa la notte insieme ad Alba. Chiara viene dimessa, ringrazia Lorenzo e gli dice di voler riprendere a studiare medicina. Nel frattempo in ospedale cercano di contattare l'autorit\u00e0 sanitaria degli Stati Uniti, dove Dario \u00e8 stato in vacanza qualche giorno prima, precisamente a Chicago, nello stato dell'Illinois; tramite alcune ricerche, Giulia capisce che Dario \u00e8 stato contagiato perch\u00e9 in Illinois si trova uno dei pochissimi focolai di infezione di candida auris in Occidente; inoltre, Andrea trova strano questo fatto perch\u00e9 anche la sede centrale dell'azienda farmaceutica SEU, che produce il Satonal, si trova a Chicago. Agnese finalmente si risveglia ed \u00e8 in via di guarigione. Quando Andrea sta per andarsene dall'ospedale, Lorenzo confessa a tutti la verit\u00e0: Andrea \u00e8 innocente, provando che le accuse mosse da Dario erano frutto di un ricatto da parte dalla casa farmaceutica (per cui pochi giorni prima si trovava a Chicago); non l'ha detto subito per via delle minacce subite da Marco riguardo all'assunzione di oppiacei in ospedale. Marco e Irene vengono subito arrestati; prima che Marco venga portato via dall'ospedale, Andrea gli chiede perch\u00e9 ha agito in quel modo dato che era un bravo medico, e Marco risponde che voleva essere come lui.\nAlla gara di nuoto per beneficenza, Lorenzo dice ad Andrea e gli altri di aver chiesto un'aspettativa per rimettere insieme i pezzi della sua vita dopo tutto ci\u00f2 che \u00e8 successo. A sorpresa Riccardo partecipa alla gara, mostrando a tutti la sua condizione; anche se arriva ultimo, viene applaudito per il suo coraggio e Alba lo raggiunge a bordo della vasca, scambiandosi un bacio. Dopo la gara, Gabriel lascia Elisa confessandole, ispirato dal gesto di Riccardo, di voler tornare in Etiopia per aiutare la sua gente, perch\u00e9 sente di appartenere alla comunit\u00e0 dov'\u00e8 cresciuto e dove si pu\u00f2 sentire s\u00e9 stesso, ragione che l'aveva spinto a fare il medico. In ospedale, Andrea cerca di convincere Giulia a rinunciare al trasferimento in un'altra destinazione (da lei richiesto perch\u00e9 ha capito di non poter competere con Agnese), ricordandole quanto lei sia sempre stata preziosa e fondamentale per lui e per il reparto e l'affetto che si \u00e8 guadagnata non solo dai colleghi ma anche dai pazienti, ma lei non sembra voler cambiare idea, perci\u00f2, prima di occuparsi di un ricovero urgente, Andrea si congeda da Giulia dicendole \u00abIo ci sono, e tu?\u00bb."}
{"id": "8383813", "revid": "111681431", "url": "https://it.wikipedia.org/wiki?curid=8383813", "title": "Cattedrale ortodossa di Santa Maria", "text": ""}
{"id": "8383814", "revid": "111681448", "url": "https://it.wikipedia.org/wiki?curid=8383814", "title": "Cattedrale ortodossa della Santissima Trinit\u00e0", "text": ""}
{"id": "8383815", "revid": "111681453", "url": "https://it.wikipedia.org/wiki?curid=8383815", "title": "\u00cd\u00f1igo Gonz\u00e1lez de Heredia", "text": ""}
{"id": "8383818", "revid": "111681486", "url": "https://it.wikipedia.org/wiki?curid=8383818", "title": "Cattedrale sira dell'Assunzione di Maria Vergine", "text": ""}
{"id": "8383820", "revid": "287204", "url": "https://it.wikipedia.org/wiki?curid=8383820", "title": "CEV Champions League 2019-2020", "text": ""}
{"id": "8383823", "revid": "363629", "url": "https://it.wikipedia.org/wiki?curid=8383823", "title": "Sede Apostolica", "text": ""}
{"id": "8383826", "revid": "111681639", "url": "https://it.wikipedia.org/wiki?curid=8383826", "title": "Check-In", "text": ""}
{"id": "8383827", "revid": "111681662", "url": "https://it.wikipedia.org/wiki?curid=8383827", "title": "Veicolo corazzato da combattimento della fanteria", "text": ""}
{"id": "8383828", "revid": "767487", "url": "https://it.wikipedia.org/wiki?curid=8383828", "title": "De lineis insecabilibus", "text": "De lineis insecabilibus (greco \u03a0\u03b5\u03c1\u1f76 \u1f00\u03c4\u03cc\u03bc\u03c9\u03bd \u03b3\u03c1\u03b1\u03bc\u03bc\u1ff6\u03bd) \u00e8 un breve trattato attribuito ad Aristotele, ma probabilmente scritto da un membro della scuola peripatetica qualche tempo prima del II secolo a.C.\nStruttura.\nIl trattato cerca di confutare le opinioni di Senocrate su linee e parti minime, viste come misure delle grandezze nei vari gradi dell'essere. Secondo una concezione poi invalsa anche nel medioevo, si esponeva la tesi dell'impossibilit\u00e0 dell'infinitesimo attuale (indivisibile).\nIn realt\u00e0, oggi gli studiosi di Senocrate sono convinti che l'anonimo autore svolga nella prima parte dell'opuscolo le tesi del filosofo accademico, per poi negarle polemicamente nella seconda."}
{"id": "8383829", "revid": "287204", "url": "https://it.wikipedia.org/wiki?curid=8383829", "title": "Ta\u00e7a de Portugal 2004-2005", "text": "La Ta\u00e7a de Portugal 2004-2005 \u00e8 stata la 65\u00aa edizione del torneo. La competizione, iniziata il 5 settembre 2004 e conclusasi il 29 maggio 2005, vide la vittoria del Vit\u00f3ria Set\u00fabal 2-1 in finale contro il Benfica, squadra campione in carica.\nPer il Vit\u00f3ria si tratt\u00f2 del terzo successo nella coppa nazionale e gli permise l'accesso al primo turno di Coppa UEFA 2005-06."}
{"id": "8383832", "revid": "111681749", "url": "https://it.wikipedia.org/wiki?curid=8383832", "title": "Veicoli da combattimento della fanteria", "text": ""}
{"id": "8383833", "revid": "171091", "url": "https://it.wikipedia.org/wiki?curid=8383833", "title": "Museo etnografico del Petit-Monde", "text": "Il Museo etnografico del Petit-Monde (in francese \"Mus\u00e9e ethnographique du Petit-Monde\", talvolta ortografato anche \"Petit Monde\") \u00e8 un museo etnografico della Valle d'Aosta, sito nel comune di Torgnon. Con la denominazione \"Petit-Monde\" (pron. fr. : ), ci si riferisce all'insieme delle frazioni di Triatel, \u00c9tirol e Ronc, che effettivamente rappresentano un \"piccolo mondo\" a s\u00e9 stante.\nDescrizione.\nIl museo del Petit-Monde, indicato dal MIBAC come \u00abil pi\u00f9 completo ecosistema museale della Valle d'Aosta\u00bb, \u00e8 costituito da tre edifici di legno e pietra costruiti tra il Tardo Medioevo ed il 1700. Gli edifici, situati nel villaggio di Triatel, sono stati oggetto di un intervento di recupero conservativo prima dell'inaugurazione del museo, nel 2004.\nSi tratta di un \"grenier\", all'incirca del 1472, deposito tradizionalmente adibito alla conservazione dei cereali e delle derrate, una \"grandze\", fabbricato rurale per deporre gli attrezzi agricoli, ed un \"rascard\" tardomedievale, utilizzato per la conservazione e la lavorazione delle spighe. Quest'ultimo edificio rappresenta l'unico esempio in Valle d'Aosta di rascard a schiera ed \u00e8 stato costruito con legname abbattuto nel 1476.\nCompleta la visita il mulino del villaggio, posto sul torrente Petit-Monde.\nLe collezioni.\nLe collezioni sono visitabili gratuitamente su prenotazione, mentre la parte dell'esposizione permanente \u00e8 sempre aperta al pubblico ed esposta nella parte inferiore del rascard.\nL'allestimento museale comporta vari oggetti legati alla tradizione rurale della montagna e numerosi pannelli informativi che ripercorrono la ricerca storico-etnografica su Triatel, villaggio che sembra fissato nel tempo. I disegni di Francesco Corni arricchiscono i testi accessibili al grande pubblico.\nL'esposizione permanente.\nL'esposizione permanente \u00e8 dedicata a \"Il labirinto della memoria\" e spiega la vita rurale e l'organizzazione sociale degli abitanti nonch\u00e9 la storia e l'evoluzione del villaggio nei secoli, in parte simili a quelle delle vicine frazioni di \u00c9tirol e Ronc.\nIl percorso museale si sviluppa lungo i diversi locali interni del rascard (detti \"ts\u00e9\" e \"tzambron\"), alla scoperta di come gli abitanti dell'antica \"consorteria\" del Petit-Monde, un tempo parte del feudo dei Baroni di Cly, abbiano saputo ottenere da questi le \"Reconnaissances\" per gestire cos\u00ec in autonomia le risorse idriche, il mulino ed il forno, organizzandosi secondo un modello collaborativo per l'autosufficienza, dovuto alla particolare collocazione geografica del villaggio, poco raggiungibile e isolato."}
{"id": "8383836", "revid": "111681857", "url": "https://it.wikipedia.org/wiki?curid=8383836", "title": "Episodi di Alexa &amp; Katie", "text": ""}
{"id": "8383837", "revid": "767487", "url": "https://it.wikipedia.org/wiki?curid=8383837", "title": "Kangana Ndiwa", "text": "Carriera.\nNazionale.\nHa debuttato in Nazionale il 25 gennaio 2004, in RD del Congo-Guinea (1-2), subentrando a Mich\u00e9l Mazingu-Dinzey al minuto 85. Ha partecipato, con la Nazionale, alla Coppa d'Africa 2004. Ha collezionato in totale, con la maglia della Nazionale, due presenze."}
{"id": "8383855", "revid": "88740", "url": "https://it.wikipedia.org/wiki?curid=8383855", "title": "Nusrat Khan Jalesari", "text": "Nu\u1e63rat Kh\u0101n Jal\u0113sar\u012b (Lingua urdu ) fu un generale del Sultanato di Delhi all'epoca di \u02bfAl\u0101\u02be al-D\u012bn Khalj\u012b. Serv\u00ec anche come Visir di \u02bfAl\u0101\u02be al-D\u012bn e svolse un ruolo importante all'epoca ella campagna militare contro Devagiri del 1296 e nella conquista di \u02bfAl\u0101\u02be al-D\u012bn del Gujarat nel 1299.\nFu ucciso durante l'assedio di Ranthambore del 1301.\nPrimi anni.\nNu\u1e63rat Kh\u0101n era noto anche come Malik Nu\u1e63rat Jal\u0113sar\u012b. La nisba \"Jal\u0113sar\u012b\" ricorda la sua possibile associazione con Jalesar. \"Nu\u1e63rat Kh\u0101n\" era un titolo onorifico datogli dal Sultano \u02bfAl\u0101\u02be al-D\u012bn.\nCarriera.\nIncursione su Devagiri.\nNu\u1e63rat Kh\u0101n divenne un fedele di \u02bfAl\u0101\u02be al-D\u012bn gi\u00e0 prima della sua ascesa al trono sultanale di Delhi. Quando \u02bfAl\u0101\u02be al-D\u012bn era governatore di Kara, Nu\u1e63rat Kh\u0101n lo accompagn\u00f2 nell'incursione del 1296 contro Devagiri. \u02bfAl\u0101\u02be al-D\u012bn era alla testa di una possente cavalleria forte di uomini, ma circolava la notizia che quella fosse soltanto l'avanguardia di un esercito di cavalieri che avrebbero raggiunto Devagiri poco dopo il suo arrivo. Ramachandra, il re di Devagiri, concord\u00f2 per raggiungere una tregua, dal momento che le sue forze armate erano lontane per una spedizione guidata dal principe ereditario Simhana. Tuttavia Simhana torn\u00f2 prima che la tregua fosse sottoscritta, e sfid\u00f2 allora \u02bfAl\u0101\u02be al-D\u012bn alla battaglia. \u02bfAl\u0101\u02be al-D\u012bn lasci\u00f2 cavalieri sotto Nu\u1e63rat Kh\u0101n nella citt\u00e0 di Devagiri, e guid\u00f2 la rimanente cavalleria e il resto del suo esercito contro Simhana. I guerrieri di \u02bfAl\u0101\u02be al-D\u012bn erano in numero inferiore al nemico e soffrirono perdite negli scontri. Quando Nu\u1e63rat Kh\u0101n seppe ci\u00f2 lasci\u00f2 la citt\u00e0 senza attendere gli ordini di \u02bfAl\u0101\u02be al-D\u012bn, e port\u00f2 il suo contingente sul campo di battaglia. Le forze di Simhana pensarono che quei soldati di Nu\u1e63rat Kh\u0101n fossero i favoleggiati cavalieri e fuggirono in preda al panico.\nRuolo nell'ascesa al potere di \u02bfAl\u0101\u02be al-D\u012bn.\nDopo che \u02bfAl\u0101\u02be al-D\u012bn assassin\u00f2 lo zio, il Sultano Jal\u0101l al-D\u012bn, a Kara nel 1296, Nu\u1e63rat Kh\u0101n ebbe il comando di una parte dell'esercito durante la marcia su Delhi.\nPoco dopo la sua ascesa al trono, \u02bfAl\u0101\u02be al-D\u012bn sped\u00ec un esercito per la conquista di Mult\u0101n, che era controllata da un figlio di Jal\u0101l al-D\u012bn, Arkal\u012b Kh\u0101n. L'esercito prese Mult\u0101n e imprigion\u00f2 Arkal\u012b e altri componenti superstiti della famiglia di Jal\u0101l al-D\u012bn (che era anche quella del Sultano \u02bfAl\u0101\u02be al-D\u012bn). Nu\u1e63rat Kh\u0101n incontr\u00f2 il contingente che tornava da Mult\u0101n ad Abohar, e riserv\u00f2 severe punizioni ai prigionieri, ubbidendo agli ordini di \u02bfAl\u0101\u02be al-D\u012bn. Accec\u00f2 i figli di Jal\u0101l al-D\u012bn, Arkal\u012b Kh\u0101n e Rukn al-D\u012bn Ibr\u0101h\u012bm, e in seguito li incarcer\u00f2 a Hansi. Accec\u00f2 anche i loro leali ufficiali, Ulghu (o Malik Alghu) e Malik A\u1e25mad Chap, e giustizi\u00f2 i figli di Arkal\u012b Kh\u0101n. Arrest\u00f2 anche la vedova di Jal\u0101l al-D\u012bn (l'antica \"Malika-i Jah\u0101n\") e altre dame dell'harem di Delhi, con Malik A\u1e25mad Chap. Tali prigionieri scampati alla morte furono tenuti sotto sorveglianza nella casa di Nu\u1e63rat Kh\u0101n a Delhi.\nVisir.\n\u02bfAl\u0101\u02be al-D\u012bn nomin\u00f2 Nu\u1e63rat Kh\u0101n suo \"visir\" poco dopo la conquista di Mult\u0101n. Nu\u1e63rat Kh\u0101n contribu\u00ec a rafforzare il piano di \u02bfAl\u0101\u02be al-D\u012bn di rafforzare il proprio potere a Delhi, arrestando, accecando e uccidendo i nobili nominati da Jal\u0101l al-D\u012bn e dai suoi predecessori. Ottenne forti somme per il tesoro sultanale confiscando le loro propriet\u00e0. Come risultato, Nu\u1e63rat Kh\u0101n divenne molto impopolare a Delhi, e \u02bfAl\u0101\u02be al-D\u012bn prefer\u00ec inviarlo via, nominandolo suo governatore a Kara.\nCampagna militare contro il Gujarat.\nNel 1299, \u02bfAl\u0101\u02be al-D\u012bn ordin\u00f2 a Nu\u1e63rat Kh\u0101n e a Ulugh Kh\u0101n di invadere il Gujarat. Il re Karna della dinastia Vaghela offr\u00ec debole resistenza e i due generali saccheggiarono cos\u00ec varie citt\u00e0. Nu\u1e63rat Kh\u0101n marci\u00f2 fino al lontano ricco porto di Khambhat, dove ottenne un tributo molto cospicuo dai commercianti locali e dalle persone maggiormente abbienti della citt\u00e0. L\u00ec ottenne con la forza anche lo schiavo che sar\u00e0 poi chiamato Malik K\u0101f\u016br, che guider\u00e0 in seguito la campagna di \u02bfAl\u0101\u02be al-D\u012bn in Deccan. Secondo lo scrittore jainita Jinaprabha, Ulugh Kh\u0101n e Nu\u1e63rat Kh\u0101n distrussero centinaia di centri abitati, compresa Asavalli (vicino all'attuale Ahmedabad), Vanmanthali e Surat. Depredarono anche numerosi monasteri, palazzi e templi.\nMentre tornavano a Delhi, i generali ingiunsero ai soldati di versare il \"khums\" del bottino preso (un quinto). Alcuni soldati provarono a nascondere il reale ammontare di quanto preso, dando origine ad aspre dispute. I generali punirono severamente alcuni soldati, scatenando un ammutinamento presso Jalore, per lo pi\u00f9 sobillato dai soldati mongoli (Mughal) di recente conversione all'Islam. I ribelli ammazzarono il fratello di Nu\u1e63rat Kh\u0101n, Malik \u02bfIzz al-D\u012bn, che era segretario di Ulugh Kh\u0101n. Ulugh Kh\u0101n scamp\u00f2 alla morte fuggendo a ripararsi nella tenda di Nu\u1e63rat Kh\u0101n, dove i soldati a lui fedeli si riunirono riuscendo a obbligare gli assalitori a ritirarsi. dopo aver represso l'ammutinamento, i due generali marciarono alla volta di Delhi. L\u00ec, Nu\u1e63rat Kh\u0101n commin\u00f2 una brutale punzione alle mogli e ai figli innocenti degli uomini che avevano assassinato suo fratello. I fanciulli furono fatti a pezzi di fronte alle madri, che erano state violentate, umiliate e obbligate a prostituirsi. Tali brutali castighi impressionarono il cronista musulmano, quasi contemporaneo dei fatti, \u1e0ciy\u0101\u02be al-D\u012bn Baran\u012b, che dichiar\u00f2 che nessuna fede religiosa autorizzava quello scempio. Secondo lui, la pratica di punire mogli e figlioletti cominci\u00f2 con quel barbaro episodio a Delhi.\nUltimi giorni.\nNella battaglia di Kili (1299) contro i Mongoli, Nu\u1e63rat Kh\u0101n comand\u00f2 l'ala sinistra dello schieramento militare di \u02bfAl\u0101\u02be al-D\u012bn. Nel 1301, il Sultano ordin\u00f2 a Ulugh Kh\u0101n e a Nu\u1e63rat Kh\u0101n d'invadere Ranthambore, che era governata da re Hammiradeva della dinastia Chahamana. Durante l'assedio, Nu\u1e63rat Kh\u0101n fu colpito da una pietra scagliata da un mangano (\"manjaniq\") e mor\u00ec 2-3 giorni dopo.\nIl nipote di Nu\u1e63rat Kh\u0101n, Malik Chajju, serv\u00ec del pari \u02bfAl\u0101\u02be al-D\u012bn, e guid\u00f2 il fallito assedio di Warangal. "}
{"id": "8383857", "revid": "62004", "url": "https://it.wikipedia.org/wiki?curid=8383857", "title": "Dorpenomloop Rucphen 2018", "text": "La Dorpenomloop Rucphen 2018 (nome ufficiale per ragioni di sponsorizzazione: Rabobank Dorpenomloop Rucphen), quarantaduesima edizione della corsa e valida come evento dell'UCI Europe Tour 2018 categoria 1.2, si svolse l' 11 marzo 2018 su un percorso di 187,5\u00a0km con partenza ed arrivo da Sint Willebrord nei Paesi Bassi. La vittoria fu appannaggio del danese Mikkel Bjerg che complet\u00f2 il percorso in 4h13'20\", alla media di 44,41\u00a0km/h, precedendo il belga Rune Herregodts e l'olandese Maarten van Trijp terzo.\nPresero il via 146 ciclisti, mentre coloro che tagliarono il traguardo furono 129."}
{"id": "8383862", "revid": "111682064", "url": "https://it.wikipedia.org/wiki?curid=8383862", "title": "Episodi di Airwolf", "text": ""}
{"id": "8383863", "revid": "111682075", "url": "https://it.wikipedia.org/wiki?curid=8383863", "title": "Episodi di Alpha House", "text": ""}
{"id": "8383864", "revid": "1960189", "url": "https://it.wikipedia.org/wiki?curid=8383864", "title": "La Guarimba International Film Festival", "text": "La Guarimba International Film Festival \u00e8 un'associazione culturale e un festival internazionale di cinema che si svolge annualmente ad Amantea (Calabria) e che proietta cortometraggi da tutto il mondo, suddivisi nelle categorie di Fiction, Animazione, Documentario, Sperimentale, Videoclip e La Grotta dei Piccoli - Film per Bambini.\nLa Guarimba \u00e8 nata nel 2012, quando un gruppo di persone hanno deciso di iniziare a lavorare con l'obiettivo di riaprire l'unico cinema della piccola localit\u00e0 di Amantea.\nIl festival \u00e8 cresciuto negli anni, ponendosi come obiettivo la promozione dei valori della democrazia partecipativa, integrazione e accessibilit\u00e0 attraverso la cultura.\nIl motto del festival \u00e8: \"riportare il cinema alla gente e la gente al cinema\". \nStoria.\nNel 2012, il direttore artistico della Guarimba, Giulio Vita, \u00e8 ritornato nel suo paese di origine, Amantea, insieme all'illustratrice Sara Fratini, per creare un festival internazionale di cortometraggi che aprisse uno spazio ai nuovi nomi emergenti del mondo del cinema. Ad Amantea tutti i cinema erano stati chiusi per mancanza di pubblico. Venne cos\u00ec stretto un accordo per restaurare l'Arena Sicoli, un vecchio cinema all'aperto di 938 posti abbandonato da pi\u00f9 di due anni. \nNell'arco di quattro mesi e grazie all'aiuto della comunit\u00e0 di Amantea, la famiglia Sicoli e collaboratori esterni, Giulio Vita e Sara Fratini hanno ripulito e rinnovato lo spazio, rendendolo di nuovo accessibile e funzionale. Giovani sia dall'Italia che dal resto del mondo si sono uniti al progetto e hanno lavorato per ridare vita all'Arena Sicoli, finalmente riaperto per la prima edizione del festival nell'agosto 2013. \nPer la seconda edizione non \u00e8 stata rinnovata la concessione del cinema, per cui il festival \u00e8 stato realizzato nel parco naturale La Grotta di Amantea, riuscendo a mantenere lo spirito originario del cinema all'aperto.\nNel 2020, in occasione dell'ottava edizione, il Premio del Pubblico per il miglior cortometraggio in competizione \u00e8 stato dedicato a Vitaliano Camarca, ideatore della storica Rassegna del Film Mediterraneo di Amantea. \nOrganizzatori.\nI fondatori del festival sono Giulio Vita, Sara Fratini, Pablo Crist\u00f3bal e Alicia Victoria Palacios Thomas, due dei membri de El tornillo de Klaus collettivo cinematografico spagnolo di artisti audiovisivi e critici indipendenti. L'idea del festival \u00e8 nata a Madrid, dove Giulio Vita ha studiato Cinema e Sara Fratini Belle Arti, e dove hanno conosciuto i membri de El Tornillo de Klaus, avviando una collaborazione che li avrebbe portati all'avviamento e allo sviluppo de La Guarimba International Film Festival. \nIl team dell'associazione \u00e8 ora composto da ventenni e trentenni provenienti da tutto il mondo, che lavorano per organizzare il festival e diversi eventi durante il resto dell'anno.\nEtimologia del nome.\n\"Guarimba\" ha assunto il significato di \"posto sicuro\" nell'idioma degli indios venezuelani.\nLa parola ha un'etimologia ibrida, poich\u00e9 la radice guari- viene dal tedesco Warjgan (tedesco per Corominas) con il significato di rifugiarsi o nascondersi, lo stesso che il derivato in spagnolo \"guarida\"; quest'ultima ha assunto il significato negativo di \u201crifugio di bestie o animali selvaggi\u201d e, per estensione, di delinquenti o persone di malaffare. Per quanto riguarda la terminazione \"\u2013imba\", puoi essersi formata a partire da \"guarida\" considerata colta nonostante il suo carattere peggiorativo e derivare in \"\u2013imba\" per influsso di termini di origine africana come \"bemba\", \"bimba\", non precisamente per il significato di queste voci (distanti semanticamente) bens\u00ec per la sonorit\u00e0.\nLogo.\nIl logo ufficiale \u00e8 stato creato dall'artista spagnolo Mikel Murillo e rappresenta un gorilla con una mano posta sopra la testa. I colori ufficiali del festival sono il bianco, il verde e il grigio. \u00c8 questa l'immagine che viene utilizzata come riferimento per la mostra degli artisti.\nGiuria del festival.\nLa giuria del festival \u00e8 composta da registi, giornalisti e critici internazionali. L'idea dell'organizzazione \u00e8 quella di promuovere, partendo alla giuria, giovani personalit\u00e0 del cinema indipendente. Sono stati membri di giuria, tra gli altri, il regista e attore spagnolo Nacho Vigalondo; l'animatore Juan Pablo Zaramella, membro degli Academy Awards; Carlo Migotto, organizzatore del Lago Film Fest; Sam Morrill, curatore per Vimeo; Jude Dry, giornalista per IndieWire.\nMostra di illustratori.\nSara Fratini organizza per ogni edizione un'esposizione di locandine chiamata \"Artists for La Guarimba\". Le locandine sono realizzate ogni anno da diversi artisti internazionali, che interpretano nel loro stile il poster ufficiale del festival. La mostra \u00e8 aperta durante giorni del festival e in differenti luoghi durante il tour. \nAlcune delle locandine realizzate hanno vinto premi importanti e il riconoscimento di AI American Illustration, come quella di Meredith Jansen nel 2020 Natalya Balnova nel 2015. \nTra gli artisti che hanno realizzato locandine per il festival si trovano Jean Julien, Massimo Sirelli, Monica Barengo, Elisa Talentino, Sawako Kabuki, Egle Zvirblyte, Juan Pablo Zaramella, Elisa Macellari, Antoine Lopez (fondatore del festival Clermont-Ferrand), Hannah Jacobs, C\u00e9cile Dormeau, Thomas Wellmann, Am\u00e9lie Fontaine, Laurina Paperina, La Fille Bertha, Roberto Weil, Powerpaola, Joe Murray, David De Las Heras, Adolfo Serra, Alberto Montt, Liniers, Angela Dalinger, Joe Ciardiello, Rayma. \nEdizioni.\nLa Guarimba \u00e8 stata inaugurata il 7 agosto del 2013.\nFino al 2020, si \u00e8 svolta con continuit\u00e0 ogni estate, arrivando a contare otto edizioni. \n1\u00aa Edizione.\nLa prima edizione del festival si \u00e8 svolta ad Amantea dal 5 al 10 agosto 2013. \nNella selezione hanno partecipato 303 cortometraggi di tutto il mondo e sono stati selezionati 10 titoli di fiction, 5 di animazione e 5 documentari. Sono stati esposte 30 locandine di diversi artisti da tutto il mondo. \nDurante i giorni del festival, il progetto tedesco A Wall is A Screen ha realizzato delle proiezioni nelle strade di Amantea come ospiti del festival.\nI titoli di apertura della prima edizione sono stato realizzati per TKSH Film production e diretti dal venezuelano Adolfo Bueno.\nLa giuria \u00e8 stata composta dal regista spagnolo Nacho Vigalondo come presidente, l'italiano Claudio Metallo e gli spagnoli Pablo Crist\u00f3bal, Alicia Victoria Palacios Thomas e Carlo Crist\u00f3bal, componenti de El Tornillo de Klaus.\n2\u00aa Edizione.\nLa seconda edizione del festival si \u00e8 svolta ad Amantea dal 7 all'14 agosto 2014. \nNella selezione hanno partecipato 498 cortometraggi da tutto il mondo e sono stati selezionati 20 titoli di fiction, 15 di animazione e 10 documentari. Sono stati esposte 30 locandine di diversi artisti da tutto il mondo.\nPer la prima volta, il festival ha utilizzato come location il parco naturale La Grotta di Amantea, montando lo schermi alle pendici di una suggestiva grotta naturale. \nLa giuria \u00e8 stata composta dall'argentino Juan Pablo Zaramella come Presidente, l'italiano Carlo Migotto del Lago Film Fest e gli spagnoli Pablo Crist\u00f3bal, Alicia Victoria Palacios Thomas e Carlo Crist\u00f3bal, componenti de El Tornillo de Klaus.\n3\u00aa Edizione.\nLa terza edizione del festival si \u00e8 svolta ad Amantea dal 7 all'11 agosto 2015. \nLa selezione ufficiale di documentari, fiction e cortometraggi di animazione ha avuto l'obiettivo di sfidare, piuttosto che intrattenere per mero divertimento, e ha incontrato un pubblico composto da pi\u00f9 di mille spettatori.\nSono state esposte 30 locandine di diversi artisti da tutto il mondo. \nLa presenza della rappresentanza di Vimeo nel festival ha arricchito il contenuto di quest'anno con la prima conferenza europea sulla distribuzione indipendente e Vimeo On Demand, nonch\u00e9 la proiezione di un programma speciale realizzato da Sam Morrill.\nLa giuria \u00e8 stata composta dal regista indipendente Tomas Sheridan, dal curatore di Vimeo Sam Morrill e dai membri de El Tornillo de Klaus. \nI titoli di apertura della prima edizione sono stati realizzati da TKSH Film production e diretti dal venezuelano Adolfo Bueno.\n4\u00aa Edizione.\nLa quarta edizione del festival si \u00e8 svolta ad Amantea dal 7 all'11 agosto 2016. \nNella selezione hanno partecipato pi\u00f9 di 1300 cortometraggi da tutto il mondo, confermando l'importante posizione de La Guarimba nella scena internazionale. \nIl focus della quarta edizione \u00e8 stato sul cinema di Cina e Giappone, celebrando i 150 anni di cooperazione dell'Italia con i due paesi. \nDurante questa edizione \u00e8 stata inaugurata la selezione de La Grotta dei Piccoli, con proiezioni di cortometraggi animati in uno spazio dedicato ai bambini.\nIl presidente della giuria \u00e8 stato Hu Wei, il cui cortometraggio \"Butter Lamp\" \u00e8 stato in competizione l'anno precedente. Altri membri della giuria sono stati Aki Isomaya del \"Shorts Shorts Festival\" di Tokyo, Joana Gamoes di DocLisboa, Sam Morril di Vimeo e El Tornillo de Klaus. \n5\u00aa Edizione.\nLa quinta edizione del festival si \u00e8 svolta ad Amantea dal 7 all'11 agosto 2017.\nIl tema \u00e8 stata la propaganda nell'epoca della Guerra Fredda. Il programma ha incluso cortometraggi di diversi generi provenienti da ogni continente. \nLa giuria internazionale \u00e8 stata composta da: il regista Ruslan Magomadov (Russia), Claudette Godfrey di SXSW (Stati Uniti), Kyrylo Marikutsa del Festival di Cortometraggi di Kiev (Ucraina), Diane Malherbe del Festival di Clermont-Ferrand (Francia) e Javi Mu\u00f1\u00edz di Certamen Internacional de Cortos Ciudad de Soria (Spagna). \nAncora una volta Vimeo ha presentati i suoi migliori film Staff Pick Video selezionati da Sam Morrill ed \u00e8 stata avviata una collaborazione con Karmala Cultura (Senegal) creando un programma speciale di film africani.\nIl festival ha incluso un'esposizione di illustrazioni, un laboratorio di tinture naturali con il collettivo Fragmentario, un workshop di danza africana e varie conferenze.\nLa seconda edizione della Grotta dei Piccoli ha ottenuto l'appoggio di UNICEF Italia.\n6\u00aa Edizione.\nLa sesta edizione del festival si \u00e8 svolta ad Amantea dal 7 all'11 agosto 2018. \nNella selezione hanno partecipato 1500 cortometraggi da tutto il mondo, con 68 opere in concorso, suddivise nelle categorie di Fiction, Animazione, Documentario, Sperimentale, La Grotta dei Piccoli - Film per Bambini. \nLa giuria internazionale \u00e8 stata composta da: la regista Dija Mambu (Congo), il giornalista di IndieWire Jude Dry (Stati Uniti) e il regista Thomas Horat (Svizzera). \nIl festival ha incluso un'esposizione di illustrazioni, un progetto di residenza cinematografica, due concerti e una giornata di conferenze, tra cui \"Young African Filmmakers and the future of African Cinema\".\n7\u00aa Edizione.\nLa settima edizione del festival si \u00e8 svolta ad Amantea dal 7 all'11 agosto 2019. \nNella selezione hanno partecipato oltre 1000 cortometraggi, con 152 opere in concorso provenienti da 42 nazioni diverse, suddivise nelle categorie di Fiction, Animazione, Documentario, Sperimentale, La Grotta dei Piccoli - Film per Bambini.\nLa giuria internazionale \u00e8 stata composta da: Jeanette Bonds (Stati Uniti), fondatrice e direttrice di GLAS Animation Festival, \u00c9va Katinka B\u00f3gnar (Ungheria), docente e regista di animazione, e Norma Guevara (Francia), responsabile del Women Film Festival Network. \nIl festival \u00e8 stato inaugurato da un evento di pulizia collettiva della spiaggia di Amantea, in collaborazione con l'ONG Parley For The Oceans. Nei giorni successivi, hanno trovato spazio workshop, concerti, una giornata di conferenze per l'industria, un seminario di storytelling in collaborazione con Scuola Holden, mostre fotografiche e l'esposizione di illustrazioni.\n8\u00aa Edizione.\nL'ottava edizione del festival si \u00e8 svolta ad Amantea dal 7 al 12 agosto 2020. Nonostante la crisi sanitaria dovuta all'epidemia da Covid-19 che ha costretto la maggioranza dei festival a svolgersi online, La Guarimba si \u00e8 tenuta in presenza, registrando oltre 3000 presenze in 6 giorni. \nNella selezione hanno partecipato 1160 cortometraggi, con 160 opere in concorso da 54 paesi provenienti da tutti i continenti, suddivise nelle categorie di Fiction, Animazione, Documentario, Sperimentale, La Grotta dei Piccoli - Film per Bambini.\nL'ottava edizione ha ricevuto La Medaglia di Rappresentanza del Presidente della Repubblica Sergio Mattarella, l'Alto Patrocinio del Parlamento Europeo, il Patrocinio del Consiglio dei Ministri, ed ha ricevuto il sostegno delle ambasciate del Regno dei Paesi Bassi, della Repubblica Federale di Germania, della Repubblica d'Irlanda, del Canada, dell'Australia, della Svezia, della Norvegia, del Forum Austriaco di Cultura e di Flanders State of Arts. \nIl commissariamento del comune di Amantea nel febbraio 2020 aveva provocato la chiusura del Parco La Grotta per tutto l'anno. L'associazione si \u00e8 impegnata in un progetto di rigenerazione urbana, ripulendo l'area e restaurando i servizi, coinvolgendo tutta la comunit\u00e0 e permettendone la riapertura al pubblico. \n9\u00aa Edizione.\nLa nona edizione del festival si \u00e8 svolta ad Amantea dal 7 al 12 agosto 2021. \nNella selezione hanno partecipato 1174 cortometraggi, con 172 opere in concorso da 56 paesi provenienti da tutti i continenti (5 paesi africani, 13 asiatici, 28 europei, 9 americani, 1 oceanico), suddivise nelle categorie di Fiction, Animazione, Documentario, Sperimentale, La Grotta dei Piccoli - Film per Bambini.\nLa nona edizione ha ricevuto La Medaglia di Rappresentanza del Presidente della Repubblica Sergio Mattarella, l'Alto Patrocinio del Parlamento Europeo, il Patrocinio del Consiglio dei Ministri e il Premio di Rappresentanza della Camera dei Deputati; \u00e8 stata realizzata grazie al supporto del Ministero della Cultura e dell\u2019Ambasciata degli Stati Uniti in Italia, in collaborazione con la Commissione Europea, l\u2019Ambasciata del Regno dei Paesi Bassi, il Forum Austriaco di Cultura, l\u2019Ambasciata della Repubblica Federale di Germania in Italia, l\u2019Ambasciata di Svizzera per Italia, Malta e San Marino, l\u2019Ambasciata della Repubblica Lituana in Italia, l\u2019Ambasciata d\u2019Irlanda in Italia, l\u2019Ambasciata di Norvegia, l\u2019Ambasciata d\u2019Australia, l\u2019Ambasciata del Canada, Flanders State of Arts, l\u2019Istituto Polacco Roma. \nA causa di un crollo di un costone di roccia nel centro storico di Amantea, che ha reso inagibile il Parco La Grotta, il festival \u00e8 stato costretto a cambiare location. La decisione \u00e8 stata quella di recuperare un parcheggio in stato di degrado e abbandono, all'interno di un progetto di rigenerazione urbana pi\u00f9 ampio che ha portato alla pulizia e al disboscamento dell'area, oltre che alla realizzazione di due murales a opera degli street artist Sara Fratini e Ces\u00e1h. \nBattaglie legali.\nScontro tra arene estive e distributori.\nDurante la preparazione per l'ottava edizione, La Guarimba \u00e8 stata coinvolta in un'azione di denuncia nei confronti delle associazioni di categoria dei distributori e dei gestori di sale, l\u2019Anica e l\u2019Anec, che avevano dato \"indicazioni scritte ai distributori italiani e stranieri di non concedere la licenza per proiezioni di film a ingresso gratuito sul territorio italiano, cos\u00ec da negare 235 permessi di proiezione su 263 richieste, seppur di film che hanno concluso il loro periodo di sfruttamento commerciale in sala\", come dichiarato durante l'interrogazione parlamentare svoltasi il 18 giugno 2020. \nIl 18 giugno 2020, i parlamentari Lorenzo Fioramonti, Andrea Cecconi, Matteo Orfini, Nicola Fratoianni, Alessandro Fusacchia, Flavia Piccoli Nardelli e Paolo Lattanzio hanno richiesto al Ministro per i beni e le attivit\u00e0 culturali e per il turismo l'ispezione dell'azione di denuncia che vedeva coinvolta, insieme ad altre associazioni italiane, La Guarimba International Film Festival. In particolare, i parlamentari hanno riconosciuto l'importanza a livello culturale e sociale dell'attivit\u00e0 svolta dalle Associazioni citate in causa, che \"rendono possibile l\u2019accesso alla cultura ai cittadini di ogni ceto sociale con l\u2019obiettivo di dare nuovo valore di mercato a opere datate o indipendenti e contribuire a creare un\u2019educazione cinematografica\", garantendo inoltre un sostegno psicologico e sociale e fungendo da motore propulsivo all\u2019approvvigionamento culturale in un momento di emergenza in cui l'Italia \u00e8 stata particolarmente coinvolta. \nSi sottolinea poi che \"le pellicole riguardano esclusivamente titoli che hanno gi\u00e0 concluso il loro periodo di sfruttamento commerciale in sala e sono gi\u00e0 presenti in chiaro in tv, pay-tv, streaming e DVD e non comprendono i titoli in commercio nella stagione cinematografica corrente\", contestando quindi le indicazioni di Anica e Anec, che in passato non hanno concesso la licenza per proiezioni di film a ingresso gratuito sul territorio italiano, incidendo cos\u00ec negativamente sulla gratuit\u00e0 del servizio offerto dalle associazioni culturali e inducendo gli organizzatori a valutare l\u2019eventualit\u00e0 di pagamento per i cittadini.\nIl 24 giugno 2020, l\u2019Antitrust ha avviato un\u2019istruttoria nei confronti di Anica, Anec e Anec Lazio per \u201costacoli all\u2019approvigionamento di film da parte delle arene cinematografiche a titolo gratuito\u201d.\nCaso Abbas Nadeem.\nNel luglio 2020, poco prima dell'inizio del festival, La Guarimba ha denunciato alla stampa un caso di razzismo subito da Abbas Mian Nadeem, un giovane pakistano immunodepresso finito per errore tra i migranti allontanati da Amantea poich\u00e9 risultati positivi al Covid, ricevendo anche minacce da parte della \u2018Ndrangheta. L'associazione ha lavorato con le autorit\u00e0 per permettere il suo rientro ad Amantea, aiutandolo a trovare assistenza legale e coinvolgendo parlamentari italiani ed europei per far luce sul caso. \nLa Scuola Delle Scimmie.\nNel 2014, l'associazione culturale La Guarimba ha vinto un bando pubblico della regione Puglia che le ha permesso di creare La Scuola Delle Scimmie, la prima scuola di cinema e illustrazione indipendente, accessibile e basata in un modello montessoriano di democrazia partecipativa. Durante il mese di settembre 2014, La Guarimba ha formato un workshop con 45 giovani sulle tematiche di illustrazione e cinema.\nOn Tour.\nDopo ogni edizione, il festival realizza un tour in cui presenta i film in concorso in diverse localit\u00e0. \nNel 2013, il festival ha partecipato alla 4\u00aa edizione di Pane, Web e Salame come esponente, prima realt\u00e0 calabrese dell'evento.\nNella XI edizione del \"Workshop su I'Impresa Sociale,\" tenuta in Riva del Garda nel 2013, Giulio Vita \u00e8 stato invitato per parlare dell'impatto che ha avuto nella comunit\u00e0 di Amantea la riapertura dell'Arena Sicoli durante i giorni del festival\nNel settembre 2013, il festival \u00e8 stato invitato dall\"Associazione Culturale La Scheggia per partecipare al ciclo di cinema del Cinema Beltrade, dove sono stati proiettati i cortometraggi vincitori della prima edizione ed \u00e8 intervenuta la regista del corto documentario vincente, Benedetta Panisson.\nNel giugno 2015, TedxPompeii ha invitato Giulio Vita, fondatore del festival, a raccontare la storia de La Guarimba.\nTelevisione.\nNel 2018, Giulio Vita e Sara Fratini hanno partecipato alla puntata \"Se telefonando\" del programma televisivo Brunori Sa condotto da Dario Brunori e trasmesso da Rai 3. "}
{"id": "8383865", "revid": "111682088", "url": "https://it.wikipedia.org/wiki?curid=8383865", "title": "Episodi di American Gods", "text": ""}
{"id": "8383866", "revid": "111682095", "url": "https://it.wikipedia.org/wiki?curid=8383866", "title": "Episodi di American Vandal", "text": ""}
{"id": "8383867", "revid": "111682104", "url": "https://it.wikipedia.org/wiki?curid=8383867", "title": "Episodi di Andy Dick Show", "text": ""}
{"id": "8383868", "revid": "111682117", "url": "https://it.wikipedia.org/wiki?curid=8383868", "title": "Episodi di Anything but Love", "text": ""}
{"id": "8383871", "revid": "111682135", "url": "https://it.wikipedia.org/wiki?curid=8383871", "title": "Episodi di Appartamento in tre", "text": ""}
{"id": "8383872", "revid": "599013", "url": "https://it.wikipedia.org/wiki?curid=8383872", "title": "Chico Faria", "text": "Carriera.\nClub.\nCon lo vinse due campionati e tre coppe nazionali, giocando 230 partite ufficiali e segnando 64 gol.\nNazionale.\nHa collezionato 4 presenze con la propria nazionale tra il 1972 e il 1977, segnando una rete all'esordio."}
{"id": "8383873", "revid": "111682150", "url": "https://it.wikipedia.org/wiki?curid=8383873", "title": "Episodi di As the Bell Rings", "text": ""}
{"id": "8383874", "revid": "111682171", "url": "https://it.wikipedia.org/wiki?curid=8383874", "title": "Episodi di Dr. Katz, Professional Therapist", "text": ""}
{"id": "8383875", "revid": "31886", "url": "https://it.wikipedia.org/wiki?curid=8383875", "title": "Angelo Cesare Vigiani", "text": "Biografia.\nIl vicariato guidato da Monsignor Vigiani mantiene tuttora un legame con Borgo San Lorenzo, testimoniato dalla frequenti visite di missionari.\nDurante il suo lungo ed intenso periodo vescovile, circa 26 anni, chiam\u00f2 presso la Missione un primo nucleo di Suore, le Clarisse del SS. Sacramento di Bertinoro.\nIl comune di Borgo San Lorenzo ha dedicato al suo concittadino una strada vicina al fiume Sieve.\nGenealogia episcopale.\nLa genealogia episcopale \u00e8:"}
{"id": "8383878", "revid": "547034", "url": "https://it.wikipedia.org/wiki?curid=8383878", "title": "John Gokongwei", "text": "\u00c8 stato il fondatore e amministratore delegato della JG Summit Holdings, tra i pi\u00f9 grandi conglomerati delle Filippine e a sua volta comprendente la Cebu Air e la catena di centri commerciali Robinsons Malls. Alla sua morte era considerato da \"Forbes\" la terza persona pi\u00f9 ricca delle Filippine con un patrimonio stimato di 5,4 miliardi di dollari.\nBiografia.\nGokongwei nacque l'11 agosto 1926 a Xiamen, in Cina, primogenito di John Gokongwei Sr. (1905-1939) e Juanita M\u00e1rquez Lim: il padre era un esponente di una ricca famiglia di Cebu originaria del Fujian. Il bisnonno W\u00fa W\u00e9nzh\u00e0o (1859-1921), da giovane venditore ambulante in Cina, si trasfer\u00ec nelle Filippine \u2013 dove divenne noto con il nome occidentalizzato di Pedro Singson Gotiaoco \u2013 e qui si distinse come uno dei pi\u00f9 ricchi imprenditori sinofilippini.\nFrequent\u00f2 la prestigiosa Universit\u00e0 di San Carlos per poi dover interrompere i propri studi a causa della morte del padre. A causa delle ristrettezze economiche in cui si ritrov\u00f2 la sua famiglia, si guadagn\u00f2 da vivere vendendo oggetti lungo le strade di Cebu con la sua bicicletta. Tra i 17 e i 19 anni lavor\u00f2 come commerciante utilizzando un'imbarcazione in legno, trasportando dapprima i suoi beni via mare a Dalahican e poi a Manila via autocarro.\nVita privata.\nFu sposato dal 1958 sino al 2019 con la sinofilippina Elizabeth Yu (1934-2019), dalla quale ebbe sei figli: Lisa, Robina, Lance, Faith, Hope e Marcia. L'unico figlio maschio Lance \u00e8 presidente e amministratore delegato della JG Summit dal 2016.\nGokongwei era un lontano cugino dell'imprenditore Andrew Gotianun."}
{"id": "8383880", "revid": "1305772", "url": "https://it.wikipedia.org/wiki?curid=8383880", "title": "Scioglimento dell'unione tra Norvegia e Svezia", "text": "Lo scioglimento dell'unione (in bokm\u00e5l: \"Unionsoppl\u00f8sningen\"; in nynorsk: \"Unionsoppl\u00f8ysinga\"; in h\u00f8gnorsk: \"Unionsoppl\u00f8ysingi\"; in svedese: \"Unionsuppl\u00f6sningen\") tra i regni di Norvegia e Svezia sotto la Casa di Bernadotte, venne avviata da una risoluzione del Parlamento norvegese (Storting) il 7 giugno 1905. Dopo alcuni mesi di tensione e timori per lo scoppio di un conflitto tra i regni vicini (allora in unione personale) e un plebiscito tenutosi il 13 agosto che sostenne in modo schiacciante lo scioglimento, i negoziati tra i due governi portarono al riconoscimento della Norvegia come monarchia costituzionale indipendente da parte della Svezia il 26 ottobre 1905. In quella data, il re Oscar II di Svezia rinunci\u00f2 alla sua pretesa al trono norvegese, dissolvendo efficacemente il Regno Unito di Svezia-Norvegia. A questo evento segu\u00ec rapidamente, il 18 novembre, l'ascesa al trono norvegese del principe Carlo di Danimarca, che prese il nome di Haakon VII.\nAntefatti.\nLe aspirazioni nazionalistiche norvegesi nel 1814 furono frustrate dalla vittoria della Svezia in una breve ma decisiva guerra che port\u00f2 la Norvegia a entrare in un'unione personale con la Svezia. La Costituzione norvegese fu in gran parte mantenuta intatta. La Norvegia legalmente aveva lo status di nazione indipendente, con un Parlamento, un sistema giudiziario, un sistema legale, delle forze armate e una valuta. Tuttavia, i due paesi condividevano un monarca comune e conducevano una politica estera comune attraverso il Ministero degli affari esteri svedese. Esistevano in gran parte sentimenti di buona volont\u00e0 tra i due popoli e il re generalmente cercava di agire nell'interesse di entrambi i regni.\nTuttavia, nel corso degli anni, emerse una divergenza di interessi tra norvegesi e svedesi. In particolare, i norvegesi ritenevano che i loro interessi in politica estera fossero inadeguatamente serviti dal Ministero degli affari esteri svedese. Ci furono diversi fattori alla base del crescente conflitto:\nLa politica norvegese, inoltre, era sempre pi\u00f9 dominata da tendenze liberali caratterizzate dall'estensione della democrazia parlamentare, mentre la politica svedese tendeva ad essere pi\u00f9 conservatrice. Sotto la Costituzione norvegese, il parlamento norvegese, lo Storting, era la pi\u00f9 potente legislatura del continente. Il re aveva solo un potere di veto sospensivo in Norvegia e lo Storting resistette a numerosi tentativi da parte del sovrano di ottenere il veto assoluto che la monarchia aveva in Svezia. Inoltre, nel 1884, il potere dello Storting era cresciuto al punto che il re non poteva pi\u00f9 nominare un governo norvegese interamente di sua scelta o tenerlo in carica contro la volont\u00e0 dello Storting. Al contrario, il sovrano rimase quasi un autocrate (almeno sulla carta) nei suoi domini svedesi fino al 1905, poco prima della fine dell'Unione.\nQuando nel 1895 il libero scambio tra i due paesi fu limitato dall'abolizione delle \"Leggi interstatali\" (Mellomrikslovene), anche le ragioni economiche per il proseguimento dell'Unione diminuirono.\nIl conflitto arriv\u00f2 al culmine della cosiddetta \"vicenda dei consoli\" in cui diversi governi norvegesi insistettero che la Norvegia dovesse stabilire i propri uffici consolari all'estero piuttosto che fare affidamento sui consolati comuni nominati dal Ministro degli esteri svedese. Poich\u00e9 la prassi di lunga data per lo svolgimento della politica estera congiunta era stata che fosse uno svedese a ricoprire la carica di ministro degli esteri, il governo e il re svedesi si opposero a questa insistenza, considerandola come un rifiuto del diritto della monarchia di guidare la politica estera.\nMentre il Partito Liberale norvegese aveva inizialmente aperto la strada a una posizione senza compromessi attraverso la cosiddetta \"politica del pugno\", il Partito Conservatore arriv\u00f2 anche ad adottare una politica forte a favore almeno dell'indipendenza di fatto e dell'uguaglianza all'interno dell'unione personale. Sebbene entrambe le parti abbiano compiuto sforzi per risolvere il problema attraverso dei negoziati, l'opinione pubblica norvegese gradualmente si radicalizz\u00f2.\nSia la Svezia che la Norvegia aumentarono le loro spese militari. La Norvegia non solo modernizz\u00f2 i forti di frontiera di Kongsvinger e Fredriksten, ma costru\u00ec una serie di nuove fortezze militari lungo il suo confine con la Svezia.\nPreludio alla dissoluzione.\nAll'inizio del 1905, Christian Michelsen form\u00f2 un governo di coalizione composto da liberali e conservatori, il cui unico obiettivo dichiarato era quello di stabilire un corpo separato di consoli norvegesi. La legge venne approvata dal Parlamento norvegese. Come previsto e probabilmente pianificato, il re Oscar II si rifiut\u00f2 di accettare le leggi e il governo Michelsen si dimise. Quando il 7 giugno il re si dichiar\u00f2 incapace di formare un governo in quelle circostanze sorse una crisi costituzionale. Pi\u00f9 tardi, lo stesso giorno, lo Storting vot\u00f2 all'unanimit\u00e0 lo scioglimento dell'unione con la Svezia, seguendo la linea di pensiero che Oscar II aveva in effetti abbandonato il suo ruolo di re di Norvegia rifiutando di nominare un governo sostitutivo. Il testo della dichiarazione unanime, notevole per il fatto che la dichiarazione di scioglimento era una parte della clausola principale, recitava:\nInizialmente reagendo a questa dichiarazione come a un atto di ribellione, il governo svedese indic\u00f2 l'apertura a una fine negoziata dell'Unione, insistendo tra l'altro sulla necessit\u00e0 dello svolgimento di un plebiscito per il popolo norvegese. Tuttavia, il governo norvegese aveva giocato d'anticipo e aveva gi\u00e0 programmato un plebiscito per il 13 agosto, evitando cos\u00ec l'apparenza di essere stato chiamato in risposta alle richieste della Svezia.\nOltre ai cambiamenti interni in Norvegia, un importante fattore chiave che permise alla Norvegia di staccarsi dalla Svezia fu l'emergere del Movimento Socialdemocratico svedese. Nei primi anni del XX secolo Hjalmar Branting guid\u00f2 i socialdemocratici nell'opporsi a una guerra per mantenere la Norvegia unita alla Svezia. Quando si verific\u00f2 la crisi costituzionale del 1905, coni\u00f2 lo slogan \"Gi\u00f9 le mani dalla Norvegia, re!\" I socialdemocratici, dopo un richiamo dei riservisti da parte del governo, organizzarono atti di resistenza e uno sciopero generale contro la possibilit\u00e0 di una guerra. La maggior parte degli svedesi sosteneva l'indipendenza della Norvegia tanto quanto gli stessi norvegesi.\nIl referendum si tenne il 13 agosto 1905 e diede uno dei risultati pi\u00f9 chiari nella storia di questo istituto giuridico. A favore dello scioglimento vi furono 368 208 voti (il 99,95%), contro solamente 184 (lo 0,05%).\nIl governo ebbe quindi la conferma dello scioglimento. L'85% degli uomini norvegesi and\u00f2 a votare. Le donne non poterono farlo in quanto in Norvegia il diritto di voto fu concesso anche alle donne nel 1913. Le suffragette norvegesi raccolsero comunque 279 878 firme a favore della dissoluzione.\nL'esploratore polare Fridtjof Nansen intervenne pesantemente a favore dello scioglimento dell'unione e si rec\u00f2 personalmente nel Regno Unito, dove fece pressioni per il sostegno britannico al movimento indipendentista norvegese.\nNegoziati di Karlstad.\nIl 31 agosto, delegati norvegesi e svedesi si incontrarono nella citt\u00e0 svedese di Karlstad per negoziare i termini dello scioglimento. Sebbene molti eminenti politici svedesi di destra preferissero un approccio rigoroso alla questione, gli storici affermano che il re aveva capito ben presto che sarebbe stato meglio perdere l'unione piuttosto che rischiare una guerra con la Norvegia. Il travolgente sostegno pubblico tra i norvegesi a favore dell'indipendenza aveva convinto le maggiori potenze europee che il movimento indipendentista era legittimo e la Svezia temeva che reprimendolo sarebbe rimasta isolata; inoltre, c'era scarso appetito per creare ulteriore cattiva volont\u00e0 tra i paesi.\nAnche se i negoziati progredirono, le forze militari, sebbene separate da 2 chilometri furono dispiegate in silenzio su entrambi i lati del confine tra Svezia e Norvegia. L'opinione pubblica tra le persone di sinistra norvegesi si disse a favore di una guerra di indipendenza, se necessaria, indipendentemente dalla superiorit\u00e0 numerica della Svezia.\nIl 23 settembre i negoziati si conclusero. Il 9 ottobre il Parlamento norvegese vot\u00f2 per accettare i termini dello scioglimento. Il 13 ottobre il Parlamento svedese segu\u00ec l'esempio e fece altrettanto. Sebbene la Norvegia avesse considerato l'unione con la Svezia terminata il 7 giugno, la Svezia riconobbe formalmente l'indipendenza norvegese il 26 ottobre, quando il re Oscar II rinunci\u00f2 alla pretesa al trono norvegese per s\u00e9 e per i suoi discendenti.\nAlla ricerca di un re.\nNella sua risoluzione del 7 giugno, lo Storting fece quella che venne chiamata \"Offerta Bernadotte\", invitando il re Oscar II a consentire a uno dei suoi figli minori di assumere il trono norvegese. L'offerta rappresent\u00f2 il tentativo del governo norvegese di dimostrare buona volont\u00e0 nei confronti della Svezia e della sua casa reale, nonostante la separazione dei due paesi. Ad un altro livello, pi\u00f9 significativo, si intendeva anche rassicurare le altre potenze europee che la secessione della Norvegia non era un progetto rivoluzionario radicale, nonostante l'influenza dei socialisti. La continuazione del sistema monarchico avrebbe segnalato che tradizione, continuit\u00e0 e ordine sarebbero stati apprezzati come prima nel nuovo paese. In questo modo, la Norvegia mirava a raccogliere il sostegno degli altri grandi paesi europei che, ad eccezione della Francia, erano tutte monarchie ereditarie.\nA differenza della dichiarazione di indipendenza, l'offerta Bernadotte fu oggetto di contese e polemiche all'interno del governo norvegese. Cinque parlamentari socialisti votarono contro l'idea di una monarchia e il ministro delle finanze Gunnar Knudsen, un membro del governo repubblicano, rassegn\u00f2 le dimissioni a causa di questo problema. Si sapeva che il re Oscar II non era suscettibile ad accettare l'offerta Bernadotte ma la questione rimase instabile fino a quando l'offerta non fu formalmente rifiutata dal re il 26 ottobre.\nIl rifiuto dell'offerta fu anticipato mesi prima e gi\u00e0 durante l'estate una delegazione norvegese aveva avvicinato la Danimarca con una proposta riguardante il 33enne principe Carlo di Danimarca, il secondo figlio del principe ereditario Federico. La madre del principe Carlo, Luisa di Svezia, era l'unica figlia legittima sopravvissuta all'infanzia del re Carlo XV di Svezia e quindi nipote dello stesso re Oscar II. Sarebbe stato preservato un collegamento con la Casa reale di Svezia. Inoltre, Carlo era sposato con Maud del Galles, figlia del re Edoardo VII del Regno Unito. Con l'arrivo di una regina di origine britannica, si sperava che la Norvegia potesse corteggiare il sostegno del Regno Unito. Un altro vantaggio era che il principe Carlo era gi\u00e0 padre di un figlio, Alexander, di due anni, che forniva sicurezza per continuare la linea di successione. Il Parlamento norvegese prese in considerazione altri candidati, ma alla fine scelse il principe Carlo.\nIl principe Carlo di Danimarca impression\u00f2 la delegazione in molti modi, non da ultimo a causa della sua sensibilit\u00e0 nei confronti dei movimenti liberali e democratici che avevano portato all'indipendenza della Norvegia. Sebbene la Costituzione norvegese stabilisse che lo Storting potesse scegliere un nuovo re se il trono fosse vacante, Carlo sapeva che molti norvegesi - inclusi politici di spicco e ufficiali militari di alto rango - preferivano una forma di governo repubblicana. I tentativi di persuadere il principe ad accettare il trono solamente in base alla scelta del Parlamento e non della scelta dei cittadini fallirono; Carlo insistette che avrebbe accettato la Corona solo se il popolo norvegese avesse espresso la sua volont\u00e0 di essere guidato da una monarchia mediante un referendum e anche se il Parlamento lo avesse eletto re in seguito.\nIl 12 e 13 novembre, nel secondo plebiscito costituzionale in tre mesi, gli elettori norvegesi votarono con una maggioranza di quasi il 79% (259 563 voti contro 69 264) a favore della monarchia. Molti di quelli che preferivano una repubblica in linea di principio votarono per la monarchia perch\u00e9 ritenevano che avrebbe aiutato la nuova nazione norvegese indipendente a ottenere legittimit\u00e0 tra le monarchie europee.\nA seguito del plebiscito di novembre, che afferm\u00f2 il desiderio dei norvegesi di una monarchia, il 18 novembre il Parlamento norvegese a stragrande maggioranza offr\u00ec a Carlo di Danimarca un chiaro invito al trono norvegese, eleggendo Carlo e i suoi discendenti come nuova dinastia reale della Norvegia. In quella stessa data, il presidente del Parlamento norvegese invi\u00f2 al principe Carlo un telegramma per informarlo della sua elezione. Dopo aver ottenuto il permesso formale dal nonno, re Cristiano IX di Danimarca, il principe Carlo rispose quella stessa sera, accettando il trono norvegese e scegliendo il nome Haakon, un nome tradizionale usato dai re norvegesi. L'ultimo re con quel nome fu Haakon VI, che mor\u00ec nell'anno 1380. Il nuovo re divenne quindi Haakon VII, mentre suo figlio Alessandro fu ribattezzato in Olav e divenne principe ereditario. Haakon VII divenne re di Norvegia immediatamente dopo aver accettato la sua elezione, e quindi il 18 novembre 1905 \u00e8 considerato il primo giorno del suo regno.\nDopo un viaggio di tre giorni, il 25 novembre la nuova famiglia reale arriv\u00f2 nella capitale Kristiania (in seguito ribattezzata Oslo).\nIl 27 novembre Haakon VII prest\u00f2 giuramento costituzionale come re di Norvegia davanti al Parlamento.\nL'incoronazione del re Haakon VII e della regina Maud ebbe luogo il 22 giugno 1906 nella cattedrale di Trondheim. Questa fu l'ultima incoronazione tenutasi in Norvegia.\nPersone importanti nello scioglimento dell'Unione.\nLe seguenti persone ebbero un ruolo negli eventi riguardanti lo scioglimento dell'unione tra Norvegia e Svezia:\nImportanza degli eventi del 1905.\nIn diversi modi, gli eventi del 1905 formarono un seguito a quello del 1814, ma vi furono alcune differenze importanti:\nNel 1905 la diplomazia fece molto per evitare una guerra tra Svezia e Norvegia. In verit\u00e0, i norvegesi erano molto pi\u00f9 disposti a combattere degli svedesi se si fosse scatenato un conflitto. Entrambe le parti riconobbero che la loro vicinanza geografica avrebbe reso insostenibile delle ostilit\u00e0 a lungo termine in qualsiasi circostanza.\nMolti documenti relativi agli eventi specifici del 1905 andarono distrutti durante e dopo quegli anni. Alcuni storici ipotizzano che gli interessi stranieri abbiano svolto un ruolo pi\u00f9 forte di quanto precedentemente ipotizzato; in particolare, che il Regno Unito influenz\u00f2 lo scioglimento al fine di ridurre l'influenza tedesca sui porti dell'Oceano Atlantico come parte dei tentativi britannici di mantenere la loro supremazia navale. Sebbene la stretta relazione della Svezia con l'Impero tedesco non dur\u00f2 a lungo, l'indipendenza mise la Norvegia immediatamente nella sfera di influenza britannica."}
{"id": "8383882", "revid": "287204", "url": "https://it.wikipedia.org/wiki?curid=8383882", "title": "Servizio pubblico federale economia", "text": "Il Servizio pubblico federale economia, piccole e medie imprese, classi medie ed energia \u00e8 il servizio pubblico federale del governo federale del Belgio responsabile della creazione delle condizioni per il funzionamento competitivo, sostenibile ed equilibrato del mercato dei beni e dei servizi in Belgio. Ha sede a Bruxelles.\nStoria.\nIl Servizio pubblico federale economia \u00e8 stato creato nel 1934 quando il governo belga ha lanciato le prime misure economiche per la ripresa economica e finanziaria del paese.\nDa allora, questo ministero ha subito una profonda ristrutturazione e numerose fasi di regionalizzazione dei poteri. Attualmente, lo stato federale mantiene tutti i poteri economici essenziali per il raggiungimento dell'unione economica e monetaria.\nNel 2002, come parte del \"Piano Copernico\", \u00e8 stato ribattezzato Servizio pubblico federale, piccole e medie imprese, classi medie ed energia.\nResponsabilit\u00e0.\nAll'interno dell'amministrazione federale, il SPF economia \u00e8 responsabile della regolamentazione e del coordinamento delle politiche e della governance del mercato interno, sia internamente che esternamente.\nIl SPF economia garantisce l'accordo e il coordinamento tra i diversi livelli del potere belga (federale, regionale) e tra le parti interessate (consumatori, aziende, associazioni professionali, ecc.) che regola al fine di bilanciare l'equilibrio di potere sul commercializzare e stimolare la concorrenza e l'innovazione. Il suo compito di vigilanza del mercato va oltre la semplice ispezione, riguarda anche le informazioni fornite agli attori del mercato: prevenzione, responsabilizzazione, mantenimento delle normative e mediazione.\nIl Servizio pubblico federale economia: un attore nella costruzione europea.\nNel 2010 l'Unione europea ha adottato una nuova strategia per la crescita e l'occupazione per i prossimi dieci anni: la strategia Europa 2020.\nL'attuazione della strategia UE 2020 e il suo seguito fanno parte del semestre europeo, il ciclo annuale di coordinamento delle politiche economiche e di bilancio degli Stati membri dell'Unione europea. In questa occasione, il SPF economia svolge un ruolo attivo nello sviluppo del piano nazionale di riforma (PNR), che incorpora le misure strutturali adottate, in risposta alle raccomandazioni formulate dalla Commissione europea.\nStruttura del Servizio pubblico federale economia.\nLe direzioni generali del SPF economia svolgono funzioni decisionali e di assistenza gestionale in diversi settori:\nCommissioni e consigli:\nCodice di diritto economico.\nIl SPF economia ha sviluppato un quadro giuridico integrato che riorganizza la legislazione economica in un codice raggruppando e modernizzando le leggi relative al diritto economico al fine di costituire uno strumento di politica economica (funzionamento efficiente del mercato, trasparenza delle normative, sicurezza e stabilit\u00e0 giuridica, normative uniformi, flessibili e chiare, eliminando le contraddizioni causate dalla frammentazione delle leggi in campo economico)."}
{"id": "8383883", "revid": "1226", "url": "https://it.wikipedia.org/wiki?curid=8383883", "title": "De virtutibus et vitiis", "text": "De virtutibus et vitiis (in greco: \u03a0\u03b5\u03c1\u1f76 \u1f08\u03c1\u03b5\u03c4\u1ff6\u03bd \u03ba\u03b1\u1f76 \u039a\u03b1\u03ba\u03b9\u1ff6\u03bd) \u00e8 il pi\u00f9 breve dei quattro trattati etici attribuiti ad Aristotele, ma oggi concordemente considerato spurio.\nStruttura.\nL'operetta \u00e8 ora considerata spuria dagli studiosi e le sue vere origini sono incerte, anche se probabilmente \u00e8 stata creata da un membro della scuola peripatetica.\nL'autore, partendo dalla posizione delle virt\u00f9 e dei vizi nell'anima tripartita, definisce brevemente i caratteri di virt\u00f9 e vizi, per poi parlare di definizioni e tratti che accompagnano le virt\u00f9 ed i vizi, di fatto riassumendo le ampie disamine dello Stagirita secondo un \"modus\" schematico che, anche se a livello pi\u00f9 alto, aveva gi\u00e0 prodotto i \"Caratteri\" di Teofrasto.\nL'elenco di virt\u00f9 o forme di bont\u00e0 \u00e8 aristotelico, in quanto, oltre alle quattro virt\u00f9 cardinali di Platone, saggezza o prudenza, coraggio o virilit\u00e0, temperanza o sobriet\u00e0 della mente e giustizia o giustizia, include Gentilezza, Autocontrollo, Liberalit\u00e0 o generosit\u00e0 e magnanimit\u00e0 o grandezza dello spirito. Ma l'analisi di queste virt\u00f9 adottate non \u00e8 di Aristotele. L'autore, infatti, espone come forme di moderazione, a met\u00e0 strada tra estremi viziosi di eccesso e deficienza; ma qui ogni virt\u00f9 \u00e8 semplicemente contrastata con un singolo vizio come opposto. E verso la fine del saggio c'\u00e8 un'allusione al confronto, tracciato da Platone nella \"Repubblica\", tra l'Anima ben ordinata e lo Stato ben costituito.\n\u00c8 vero, in effetti, che la disposizione rigorosamente sistematica della materia e la concisa pienezza dei dettagli sono pi\u00f9 caratteristici della Scuola Peripatetica che dell'Accademia; l'esposizione formale di un soggetto gi\u00e0 completamente esplorato ha sostituito il metodo euristico provvisorio che Platone nei suoi dialoghi aveva ereditato da Socrate. Il trattamento descrittivo delle virt\u00f9 e dei vizi (un metodo che era stato prefigurato per la prima volta nell\"'Etica Nicomachea\", ad esempio il ritratto dell'uomo magnanimo) collega il lavoro, come detto, con i personaggi di Teofrasto, e sembra essere stato consuetudinario nella scuola peripatetica dal suo tempo in poi. \nZeller ha sottolineato, inoltre, che il riconoscimento di un ordine di esseri tra gli dei e gli uomini, i demoni, nei passaggi riguardanti la piet\u00e0 e l'empiet\u00e0, indica anche un periodo tardo di composizione. Una debole traccia dell'influenza stoica pu\u00f2 essere vista nell'antitesi formale di azioni lodevoli e biasimevoli all'inizio e alla fine del trattato."}
{"id": "8383886", "revid": "111682462", "url": "https://it.wikipedia.org/wiki?curid=8383886", "title": "Episodi di Easy", "text": ""}
{"id": "8383889", "revid": "111682477", "url": "https://it.wikipedia.org/wiki?curid=8383889", "title": "Episodi di El ministerio del tiempo", "text": ""}
{"id": "8383891", "revid": "111682488", "url": "https://it.wikipedia.org/wiki?curid=8383891", "title": "Episodi di Even Stevens", "text": ""}
{"id": "8383894", "revid": "111682504", "url": "https://it.wikipedia.org/wiki?curid=8383894", "title": "Episodi di Fantasilandia", "text": ""}
{"id": "8383895", "revid": "599013", "url": "https://it.wikipedia.org/wiki?curid=8383895", "title": "Alain Masudi", "text": "Caratteristiche tecniche.\nTrequartista, poteva essere impiegato anche come ala.\nCarriera.\nNazionale.\nHa debuttato in Nazionale il 25 febbraio 2001, in Tunisia-RD del Congo (6-0). Ha messo a segno la sua prima rete con la maglia della Nazionale il 22 giugno 2003, in RD del Congo-Libia (2-1), siglando la rete del momentaneo 1-0 al minuto 29. Ha partecipato, con la Nazionale, alla Coppa d'Africa 2004. Ha collezionato in totale, con la maglia della Nazionale, 9 presenze e due reti."}
{"id": "8383896", "revid": "111682516", "url": "https://it.wikipedia.org/wiki?curid=8383896", "title": "Episodi di FBI", "text": ""}
{"id": "8383898", "revid": "1522738", "url": "https://it.wikipedia.org/wiki?curid=8383898", "title": "Deutsche Christen", "text": ""}
{"id": "8383904", "revid": "287204", "url": "https://it.wikipedia.org/wiki?curid=8383904", "title": "Aaron Burkart", "text": "Carriera.\nHa iniziato a gareggiare nel 2002. Nel 2006 prende parte nel Junior World Rally Championship (JWRC) su una Citro\u00ebn C2 S1600. Nel primo evento di Burkart in campionato al Rally Catalunya del 2006, il suo co-pilota J\u00f6rg Bastuck mentre stava sostituendo uno pneumatico a bordo strada sulla vettura di Burkart, \u00e8 stato investito dalla Ford Fiesta di Barry Clark.\nNel 2008, sempre nel JWRC, ha concluso il campionato al secondo posto. L'anno seguente \u00e8 passato alla Suzuki Swift S1600, ottenendo la sua prima vittoria al Rally d'Irlanda e finendo la stagione sul terza grazio del podio. Sempre nello stesso anno ha debuttato su una vettura World Rally Car del Citro\u00ebn Junior Team al Rally di Gran Bretagna, finendo 12\u00ba. L'anno successivo, ha vinto il Rally di Turchia nella divisione JWRC e piazzandosi al decimo posto assoluto, raccogliendo anche un punto nel campionato mondiale WRC. Durante la stagione ha ottenuto altri due podi, vincendo il campionato JWRC con quattro punti di vantaggio su Hans Weijs, Jr.."}
{"id": "8383905", "revid": "1784492", "url": "https://it.wikipedia.org/wiki?curid=8383905", "title": "Nogometni klub Junak Sinj", "text": "Il Nogometni klub Junak Sinj \u00e8 una societ\u00e0 calcistica croata con sede nella citt\u00e0 di Signo.\nStoria.\nIl Nogometni klub Junak fu fondato nella citt\u00e0 di Signo il 18 luglio 1916 ed il primo presidente del club fu Ante Bro\u017e. Nel 1922 cambi\u00f2 denominazione in \"Velebit\", nome che ebbe solo due anni, nel 1924 ritorn\u00f2 a chiamarsi Junak. \nIl club \u00e8 stato fondato da studenti di Signo che studiavano a Spalato, Zagabria e in altre citt\u00e0. \nIl nome del club \u00e8 nato da un \"dispetto\" nei confronti dell' della vicina citt\u00e0 di Spalato, poich\u00e9 se nella citt\u00e0 spalatina hanno l'Hajduk () loro avrebbero avuto lo Junak (). \nLa divisa \u00e8 di colore blu anche se le partite di inizio secolo le hanno disputate in una combinazione nero-bianco perch\u00e9, data la mancanza di denaro, non si poterono permettere panni di colore blu per le loro divise.\nNel 2016 la societ\u00e0 festeggi\u00f2 100 anni dalla formazione disputando due amichevoli con le squadre spalatine, una con l' e l'altra con il , entrambe perse dalla squadra di Signo per 1-0.\nTifoseria.\nI Maligani sono il gruppo dei tifosi dello Junak. Si formarono il 10 aprile del 1982. Sono i fedelissimi del KK Alkar oltre che del Junak."}
{"id": "8383906", "revid": "287204", "url": "https://it.wikipedia.org/wiki?curid=8383906", "title": "Liga Leumit 1974-1975 (pallacanestro)", "text": "La Liga Leumit 1974-1975 \u00e8 stata la 21\u00aa edizione del massimo campionato israeliano di pallacanestro maschile. La vittoria finale \u00e8 stata ad appannaggio del Maccabi Tel Aviv."}
{"id": "8383907", "revid": "119503369", "url": "https://it.wikipedia.org/wiki?curid=8383907", "title": "Bryne Stadion", "text": "Il Bryne Stadion \u00e8 un impianto sportivo multifunzione situato a Bryne in Norvegia. \u00c8 usato perlopi\u00f9 per partite di calcio ed \u00e8 lo stadio dove gioca il Bryne Fotballklubb.\nLa capacit\u00e0 \u00e8 di 2700 posti a sedere."}
{"id": "8383908", "revid": "767487", "url": "https://it.wikipedia.org/wiki?curid=8383908", "title": "Rui Palhares", "text": "Carriera.\nClub.\nConta pi\u00f9 di 220 presenze nella massima serie del campionato portoghese di calcio.\nNazionale.\nHa collezionato 6 presenze con la propria nazionale tra il 1981 e il 1985."}
{"id": "8383911", "revid": "767487", "url": "https://it.wikipedia.org/wiki?curid=8383911", "title": "Mbomboko Ngoy", "text": "Caratteristiche tecniche.\nTerzino sinistro, poteva essere impiegato anche come difensore centrale.\nCarriera.\nNazionale.\nHa debuttato in Nazionale il 28 gennaio 2004, in Tunisia-RD del Congo (3-0), subentrando a Marcel Mbayo al minuto 59. Ha partecipato, con la Nazionale, alla Coppa d'Africa 2004. Ha collezionato in totale, con la maglia della Nazionale, 4 presenze."}
{"id": "8383914", "revid": "599013", "url": "https://it.wikipedia.org/wiki?curid=8383914", "title": "Santiago Blanco", "text": ""}
{"id": "8383915", "revid": "124365003", "url": "https://it.wikipedia.org/wiki?curid=8383915", "title": "Chiesa di San Vittore (Terno d'Isola)", "text": "La chiesa prepositurale di San Vittore Martire, \u00e8 la parrocchiale di Terno d'Isola, in provincia e diocesi di Bergamo; fa parte del vicariato di Capriate-Chignolo-Terno.\nStoria.\nLa prima citazione della pieve di Terno d'Isola, costruita l\u00ec dove antecedentemente sorgeva un tempio pagano, risale al 774; questa pieve esercitava la sua influenza su tutte le altre chiese dell'isola bergamasca.&lt;br&gt;In un documento del 1260 si legge che la pieve ternese aveva come filiali le chiese di San Nazario di Suisio, San Giorgio di Solza, San Protasio di Medolago, San Pietro di Chignolo, San Fedele di Calusco, San Giuliano di Calusco, Santa Maria di Carvico, San Michele di Mapello, San Sisinno di Prezzate, Sant'Andrea Apostolo di Suisio, San Viatore di Bottanuco, San Michele de Virgis, Santa Giulia de Lesina, San Giorgio di Bonate Inferiore, Sant'Emiliano di Bonate Superiore, San Lorenzo di Bonate Superiore, San Biagio di Bonate Superiore, Santa Maria di Bonate Superiore, San Michele di Mazatica, Santa Maria di Donasina e il monastero di San Vincenzo di Limania.&lt;br&gt;Un ulteriore elenco delle chiese sottoposte alla pieve di Terno si trova nella \"nota ecclesiarum\" fatta redigere da Bernab\u00f2 Visconti nel 1360.&lt;br&gt;La prima pietra della nuova parrocchiale fu posta nel 1537; il nuovo edificio risultava completato gi\u00e0 nel 1539.&lt;br&gt;Nel 1568 la pieve foraniale venne trasformata in vicariato foraneo e il 4 giugno del 1573 la chiesa fu consacrata dal vescovo di Bergamo Federico Corner.\nDalla relazione della visita apostolica del 1575 dell'arcivescovo di Milanosan Carlo Borromeo s'apprende che nella chiesa avevano sede il consorzio di Santa Caterina e la scuola del Santissimo Sacramento. In quell'anno i parrocchiani ammontavano a 180, aumentati a 330 nel 1659, anno della visita pastorale del vescovo Gregorio Barbarigo, il quale annot\u00f2 che, in quel periodo, nella chiesa avevano sede le scuole del Santissimo Sacramento, del Rosario e della Dottrina Cristiana.&lt;br&gt;Nel 1781 il vescovo Giovanni Paolo Dolfin, compiendo la sua visita la pieve, trov\u00f2 che in essa erano istituite le scuole del Santissimo Sacramento, del Rosario e di Santa Caterina e che aveva come filiali le chiesette di San Rocco e di San Donato.&lt;br&gt;Nel 1900 l'edificio fu ampliato allungando di una navata ed innalzando il coro poligonale, disegnato da Antonio Piccinelli.&lt;br&gt;Il 28 giugno 1971 il vicariato di Terno, che comprendeva, oltre alla parrocchia ternese, anche quelle di Calusco, Carvico, Medolago, Solza, Sotto il Monte e Suisio, venne soppresso e la chiesa fu aggregata alla neo-costituita zona pastorale VII, per poi entrare a far parte il 27 maggio 1979 del vicariato di Capriate-Chignolo-Terno.&lt;br&gt;La facciata sub\u00ec un restauro tra il 1980 ed il 1981."}
{"id": "8383916", "revid": "1149807", "url": "https://it.wikipedia.org/wiki?curid=8383916", "title": "Rock and Roll (Gary Glitter)", "text": "Rock and Roll \u00e8 una singolo del cantante britannico Gary Glitter pubblicato il 3 marzo 1972. \nNegli Stati Uniti, \u00e8 arrivata al settimo posto nella classifica Billboard Hot 100."}
{"id": "8383920", "revid": "400694", "url": "https://it.wikipedia.org/wiki?curid=8383920", "title": "Ramon il Messicano", "text": ""}
{"id": "8383936", "revid": "8660", "url": "https://it.wikipedia.org/wiki?curid=8383936", "title": "Barcelona Uroloki 2018", "text": "Questa voce raccoglie le informazioni riguardanti i Barcelona Uroloki nelle competizioni ufficiali della stagione 2018."}
{"id": "8383940", "revid": "287204", "url": "https://it.wikipedia.org/wiki?curid=8383940", "title": "Liga Leumit 1973-1974 (pallacanestro)", "text": "La Liga Leumit 1973-1974 \u00e8 stata la 20\u00aa edizione del massimo campionato israeliano di pallacanestro maschile. La vittoria finale \u00e8 stata ad appannaggio del Maccabi Tel Aviv.\nL'inizio del campionato fu posticipato a causa della guerra dello Yom Kippur."}
{"id": "8383944", "revid": "76069", "url": "https://it.wikipedia.org/wiki?curid=8383944", "title": "Joffrey Verbruggen", "text": "Biografia.\nIntraprende la carriera di attore in giovane et\u00e0, trasferendosi a diciotto anni a Parigi. Nel 2009 debutta al cinema con \"La R\u00e9gate\", diretto da Bernard Bellefroid."}
{"id": "8383951", "revid": "118798996", "url": "https://it.wikipedia.org/wiki?curid=8383951", "title": "Matra MS620", "text": "La Matra MS620 (a volte indicata come M620) \u00e8 una vettura da competizione realizzata dalla casa automobilistica francese Matra, che corse nel campionato mondiale sportprototipi nel 1966.\nTecnica.\nOmologata secondo i regolamenti del Gruppo 6, \u00e8 stata la seconda vettura di questo tipo costruita dall'azienda francese. \nEquipaggiato con una versione da 1,9 litri del motore V8 da Formula 1 della BRM, furono costruite quattro vetture, ma esse furono utilizzate principalmente come muletti. Nel 1967, la MS620 fu sostituita dalla Matra MS630 da 3 litri, sebbene fosse stata ancora utilizzata nei test di Le Mans di quell'anno, dotato per\u00f2 di un motore Ford V8 da 4,7 litri."}
{"id": "8383953", "revid": "57342", "url": "https://it.wikipedia.org/wiki?curid=8383953", "title": "Premio Magritte per la migliore promessa femminile", "text": "Il Premio Magritte per la migliore promessa femminile (\"Magritte du meilleur espoir f\u00e9minin\") \u00e8 un premio cinematografico assegnato annualmente dall'\"Acad\u00e9mie Andr\u00e9 Delvaux\".\nVincitori e candidati.\nI vincitori sono indicati in grassetto, a seguire gli altri candidati."}
{"id": "8383954", "revid": "6923", "url": "https://it.wikipedia.org/wiki?curid=8383954", "title": "Valdete Antoni", "text": "Lirismo, intimit\u00e0, sensibilit\u00e0 e simbolismo definiscono la sua poesia.\nBiografia.\nNel 1975 si \u00e8 laureata con il massimo dei voti in giornalismo nella Facolt\u00e0 di Scienze giuridiche e politiche presso l'Universit\u00e0 di Tirana. Ha lavorato dal 1977 in poi presso Radio Tirana, Radio &amp; National Television.\n\u00c8 autrice di numerose opere radiofoniche, programmi radiofonici su arte e cultura. Durante la sua esperienza come giornalista, ha realizzato e condotto un numero notevole di programmi relativi alla storia dell'antica civilt\u00e0, alla storia delle arti e dei simboli e ha pubblicato numerosi articoli sulle personalit\u00e0 dell'arte, in particolare nell'arte figurativa.\nAntoni \u00e8 uno dei fondatori e attuale membro del Forum dei giornalisti albanesi (2000). In tale veste, ha organizzato numerosi seminari specializzati di alfabetizzazione e cultura per il giornalismo."}
{"id": "8383955", "revid": "287204", "url": "https://it.wikipedia.org/wiki?curid=8383955", "title": "Maestro di Staffolo", "text": "Biografia.\nPittore tardo-gotico esponente della Scuola fabrianese attivo nelle Marche tra gli anni Venti e Sessanta del XV secolo. Nella sua formazione convergono influssi di Gentile da Fabriano, dei fratelli Jacopo e Lorenzo Salimbeni da San Severino Marche e del pittore Bartolomeo di Tommaso da Foligno."}
{"id": "8383956", "revid": "1214201", "url": "https://it.wikipedia.org/wiki?curid=8383956", "title": "Kl\u00e9ber Saarenp\u00e4\u00e4", "text": ""}
{"id": "8383957", "revid": "599013", "url": "https://it.wikipedia.org/wiki?curid=8383957", "title": "Alan McManus", "text": "Biografia.\nConsiderato uno dei migliori giocatori degli anni 1990, Alan McManus \u00e8 riuscito, vincendo il Masters 1994, ad interrompere una striscia di 23 partite vinte consecutivamente dal connazionale Stephen Hendry in questo torneo. Il successo di McManus ha suscitato ancora pi\u00f9 clamore dato che Hendry aveva vinto 5 Masters su 5 disputati fino a quel momento.\nQuando non gioca, \u00e8 spesso presente in cabina di commento per la versione inglese di Eurosport e per ITV.\nCarriera.\nStagione 1990-1991.\nLo scozzese dimostra di saperci fare gi\u00e0 durante la prima stagione (1990-1991), raggiungendo le semifinali allo UK Championship, dove viene sconfitto da Stephen Hendry poi vincitore del torneo, e riuscendo subito a vincere il Benson &amp; Hedges Championship.\nStagione 1991-1992.\nNella stagione successiva, McManus arriva in semifinale al Campionato mondiale dove viene battuto per 16-7 da Jimmy White. In questa annata ha raggiunto le semifinali anche al Grand Prix e ha perso la finale dell'Asian Open contro Steve Davis.\nStagione 1992-1993.\nNella stagione 1992-1993 McManus arriva in semifinale in tutti e tre i tornei della Tripla Corona, dove viene sconfitto in ogni occasione dal giocatore che sarebbe andato a vincere il torneo (Jimmy White nello UK Championship e da Stephen Hendry nel Masters e nel Mondiale). In questa annata perde anche le finali del Welsh Open, della European League e dell'Irish Masters.\nStagione 1993-1994.\nAd inizio stagione lo scozzese perde la finale allo Scottish Masters, dove viene battuto da Ken Doherty per 10-9 al frame decisivo. Successivamente McManus raggiunge le semifinali alla European League, al Dubai Classic, al Thailand Open e all'International Open. In questa annata arriva e perde le finali dell'Irish Masters e del Welsh Open, ma il risultato sicuramente pi\u00f9 importante \u00e8 la vittoria al Masters ai danni di Stephen Hendry per 9-8.\nStagione 1994-1995.\nNell'ottobre 1994 McManus vince il Dubai Classic contro Peter Ebdon in finale, dopo aver battuto ancora Hendry in semifinale. In questa stagione riesce a raggiungere anche la finale nel Top Rank Classic e una semifinale nella Charity Challenge, dove Stephen Hendry torna a battere McManus in semifinale.\nStagione 1995-1996.\nNel 1995-1996 McManus vince un altro torneo thailandese: questa volta si tratta del Thailand Open vinto contro Doherty con il punteggio di 9-8. Conquista anche tre piazzamenti in semifinale (Grand Prix, German Open e Masters).\nStagione 1996-1997.\nNella stagione 1996-1997 McManus arriva in finale allo Scottish Masters, raggiunge le semifinali allo UK Championship, all'Asian Classic e alla Charity Challenge. Tra ottobre e novembre McManus vince la World Cup insieme ai connazionali Stephen Hendry e John Higgins nel famoso \"Dream Team\", dato che i tre erano dominatori di quel periodo nello snooker.\n1997-2002.\nTra il 1997 e il 2002 McManus conquista ancora qualche buon piazzamento in semifinale, ma perde ogni finale che gioca fatta eccezione per la Nations Cup 2001 vinta insieme ad Hendry e Higgins.\n2002-2016.\nAll'inizio della stagione 2002-2003, McManus torna dopo 3 anni in finale in un torneo Ranking, ma perde contro Chris Small alla LG Cup. Negli anni successivi lo scozzese non riusc\u00ec pi\u00f9 a tornare ai vertici come in passato, perdendo numerose posizioni in classifica. Tra il 2007 e il 2012 manc\u00f2 sempre la qualificazione al Campionato mondiale, tornando al Crucible nel 2013 dove perde al primo turno contro Ding Junhui.\n2016-.\nMcManus ebbe un cammino clamoroso nel Campionato mondiale 2016, dove riusc\u00ec a ritrovare il suo gioco migliore: al primo turno batt\u00e9 il connazionale Stephen Maguire per 10-7, poi trionf\u00f2 contro Ali Carter per 13-11 e, con il medesimo risultato, vinse contro John Higgins rimontando dal 9-11 per l'avversario, tornando in semifinale in questo torneo dopo 23 anni (1993). La sua corsa si ferm\u00f2 poi contro Ding Junhui che lo sconfisse 17-11."}
{"id": "8383960", "revid": "363629", "url": "https://it.wikipedia.org/wiki?curid=8383960", "title": "Pandemie influenzali", "text": ""}
{"id": "8383963", "revid": "1513836", "url": "https://it.wikipedia.org/wiki?curid=8383963", "title": "ESC 2021", "text": ""}
{"id": "8383965", "revid": "1924342", "url": "https://it.wikipedia.org/wiki?curid=8383965", "title": "Kevinho", "text": "Biografia.\nMC Kevinho ha iniziato la sua carriera nel 2012, promuovendo le sue canzoni su Internet.\nNel 2016 \u00e8 diventato un membro della societ\u00e0 di produzione KondZilla Records e a maggio ha pubblicato il suo primo singolo di successo, \"Elas gostam\", con la partecipazione di MC Davi. A settembre esce il singolo \"Tumbalatum\", brano che invita l'artista a partecipare a diversi programmi televisivi.\nNel marzo 2017 \u00e8 uscito il singolo \"Turutum\". La canzone \u00e8 diventata il suo principale successo, diventando un successo, rimanendo a lungo tra le pi\u00f9 suonate nel paese e nel carnevale nel 2017, facendo conoscere il cantante a livello internazionale.\nCaratteristiche.\nIl suo suono fonde EDM, electro-funk e vari ritmi tropicali e hip-hop, come dimostrato dal suo successo nel 2016 \"Olha a Explos\u00e3o\", il cui video ha registrato pi\u00f9 di 1 miliardo di visualizzazioni. In combinazione con i suoi altri successi, il totale \u00e8 di quasi due miliardi. I suoi singoli video hanno raggiunto tutti i primi 20 anche in streaming."}
{"id": "8383974", "revid": "729019", "url": "https://it.wikipedia.org/wiki?curid=8383974", "title": "Giovanbattista Gaglioffi", "text": "Biografia.\nGiovanbattista nacque nella famiglia aquilana dei Gaglioffi, figlio di Antonbattista e fratello, tra gli altri, di Costantino e Vespasiano, in una data imprecisata della prima met\u00e0 del XV secolo.\nLa prima notizia su di lui risale al 1461, quando fu nominato abate secolare dell'abbazia di San Giovanni Battista di Lucoli, col compito di riformare la comunit\u00e0 monastica. Nel gennaio del 1486 (il 9 secondo Eubel, il 6 secondo Colapietra) fu nominato da papa Innocenzo VIII vescovo dell'Aquila per succedere al defunto Ludovico Borgio, rafforzando cos\u00ec la posizione della famiglia filo-pontificia all'interno della citt\u00e0. Quando nell'autunno di quell'anno la marcia di Alfonso, duca di Calabria, diretta contro il pontefice, minacci\u00f2 di arrivare anche all'Aquila, Giovanbattista abbandon\u00f2 la diocesi e si rifugi\u00f2 a Roma; nonostante la fazione filo-pontificia dei Gaglioffi in citt\u00e0 fosse risultata sconfitta, Giovanbattista pot\u00e9 fare ritorno all'Aquila. I rapporti con la Curia di Roma rimasero per\u00f2 stretti e lo stesso papa Innocenzo VIII volle il Gaglioffi come proprio consigliere. Proprio nella citt\u00e0 eterna, nel 1493, Giovanbattista fu assassinato, probabilmente per errore, durante una notte della fine di febbraio (il 27 secondo il cronista aquilano Vincenzo Basilii di Collebrincioni, il 24 secondo Johannes Burckardt), mentre dormiva nel palazzo di San Pietro in Vincoli, dove era ospite anche il cardinale Giuliano della Rovere. Dopo una breve amministrazione apostolica di Pietropaolo Leonissa, la guida della diocesi fu assunta da Giovanni Leoni Gallucci."}
{"id": "8383976", "revid": "124123", "url": "https://it.wikipedia.org/wiki?curid=8383976", "title": "Susanto Megaranto", "text": "Nel 2004, all'et\u00e0 di 17 anni, divent\u00f2 il pi\u00f9 giovane indonesiano ad ottenere il titolo di Grande Maestro. "}
{"id": "8383977", "revid": "933835", "url": "https://it.wikipedia.org/wiki?curid=8383977", "title": "Giovanni Battista Gaglioffi", "text": ""}
{"id": "8383978", "revid": "933835", "url": "https://it.wikipedia.org/wiki?curid=8383978", "title": "Giambattista Gaglioffi", "text": ""}
{"id": "8383984", "revid": "114622230", "url": "https://it.wikipedia.org/wiki?curid=8383984", "title": "Universit\u00e0 di Mons", "text": "L'Universit\u00e0 di Mons (UMons) (in francese: \"Universit\u00e9 de Mons\") \u00e8 un'universit\u00e0 di lingua francese con sedi nelle citt\u00e0 belghe di Mons e Charleroi nella provincia di Hainaut. \u00c8 stata creata il 1\u00ba gennaio 2009 dalla fusione della pi\u00f9 piccola facolt\u00e0 del Politecnico di Mons con la pi\u00f9 grande Universit\u00e0 di Mons-Hainaut. Circa 7000 studenti studiano presso le sette facolt\u00e0 (ingegneria, economia e management, psicologia e scienze dell'educazione, medicina e farmacologia, scienze naturali, traduzione e interpretazione, architettura e pianificazione urbana).\nStoria.\nIl 6 luglio 2007, i consigli di amministrazione della pi\u00f9 piccola facolt\u00e0 del Politecnico di Mons e della pi\u00f9 grande Universit\u00e0 di Mons-Hainaut hanno deciso all'unanimit\u00e0 di fondersi per formare la nuova Universit\u00e0 di Mons. Questa nuova universit\u00e0 entr\u00f2 in funzione a partire dall'anno accademico 2009-2010.\nLa biblioteca universitaria del 1797 contiene oltre 715.000 opere, tra cui 450 manoscritti, uno dei quali del X secolo. Ci sono anche 140 incunaboli, tra cui una Bibbia di Gutenberg.\nCollegamenti esterni.\n "}
{"id": "8384001", "revid": "1924342", "url": "https://it.wikipedia.org/wiki?curid=8384001", "title": "Ignorantes", "text": "Ignorantes \u00e8 un singolo del rapper portoricano Bad Bunny e del cantante panamense Sech, pubblicato il 14 febbraio 2020 come secondo estratto dal secondo album in studio di Bad Bunny \"YHLQMDLG\".\nVideo musicale.\nIl videoclip, diretto da Cliqua and Stillz, \u00e8 stato pubblicato il 13 febbraio 2020, un giorno prima dell'uscita del singolo."}
{"id": "8384010", "revid": "1543377", "url": "https://it.wikipedia.org/wiki?curid=8384010", "title": "Coppa di Israele 1979-1980 (pallacanestro maschile)", "text": "La Coppa di Israele 1979-1980 \u00e8 la 20\u00aa Coppa di Israele di pallacanestro maschile.Le Final Four della competizione si sono tenute alla Yad-Eliyahu Arena di Tel Aviv."}
{"id": "8384028", "revid": "838137", "url": "https://it.wikipedia.org/wiki?curid=8384028", "title": "Paolo Brizio", "text": "Biografia.\nEra figlio di Gabriele, un medico di nobile famiglia, e da Margherita Bettini, originaria di Cherasco. Fu battezzato con il nome di Fabrizio. Paolo, che come altri fratelli era stato avviato alla carriera ecclesiastica nei frati minori osservanti, comp\u00ec i suoi studi al collegio di Gaeta e poi nel monastero di Santa Maria Nuova a Napoli, ottenendo nel 1624 il titolo di predicatore e di lettore di teologia. Tornato in Piemonte, nel giugno 1625 divenne lettore generale di teologia nel convento francescano di San Tommaso a Torino, che era divenuto un importante centro di studi filosofici e teologici dopo l'istituzione della nuova provincia minoritica del Piemonte (1622). Dopo qualche mese fu scelto come padre guardiano nel convento di Cuneo, che ingrand\u00ec, da cui nel 1629 fu trasferito al convento di Bra. Nel 1631 torn\u00f2 a Torino come guardiano del convento di San Tommaso e custode della provincia; nel 1632 succedette al fratello Giovanni Antonio (padre Angelo Gabriele), all'incarico di ministro provinciale degli osservanti e dei riformati. Si occup\u00f2 di lavori all'edificio del convento e riusc\u00ec a difenderne la propriet\u00e0 contro le mire dei teatini, anche grazie all'appoggio del duca Vittorio Amedeo I, di cui fu consigliere.\nNel capitolo di Toledo del 1634 suo ordine fu eletto definitore generale del suo ordine, per il quale esplet\u00f2 altri importanti incarichi: fu commissario visitatore della provincia veneziana di Sant'Antiochia, presidente della congregazione di Brescia per l'elezione dei ministri provinciali, e poi fu impegnato nel 1635 in una legazione a Madrid presso la corte spagnola e a Barcellona presso Ferdinando d'Asburgo. A Torino seppe guadagnarsi il favore di Cristina di Borbone-Francia, madama reale, che ne fece il suo confessore dal 1638, e, l'anno dopo lo nomin\u00f2 commissario generale di Terrasanta.\nGrazie all'appoggio della Corte sabauda papa Urbano VIII lo nomin\u00f2 vescovo di Alba il 15 dicembre 1642. Fu consacrato il 28 dicembre 1642 dal cardinale Girolamo Verospi, co-consacranti i teatini Francesco Maria Spinola, vescovo di Savona, e Lorenzo Gavotti, vescovo di Ventimiglia.\nDurante il suo episcopato diede prova di un fervore pastorale che si tradusse secondo i dettami del Concilio di Trento in numerose visite pastorali e in quattro sinodi diocesani, che si svolsero nel maggio del 1645, nel maggio del 1649, nel giugno del 1652 e nel febbraio del 1658, i cui decreti fece dare alle stampe.. Difese strenuamente i diritti e i privilegi della Chiesa e favor\u00ec il suo ordine, per cui ottenne il convento di Mellea presso Farigliano. Rinnov\u00f2 il palazzo vescovile di Alba e ne restaur\u00f2 la cattedrale. Nel 1658 scrisse il primo regolamento del seminario.\nIl 19 agosto 1644 fu insignito dell'Ordine dei Santi Maurizio e Lazzaro. Il fratello Alessandro fu governatore di Alba negli stessi anni del suo episcopato.\nStorico.\nFu autore di molteplici opere storiche che avevano come oggetto il Piemonte e soprattutto la sua storia sacra. Sostanzialmente, queste opere mancano di una verifica o di una critica delle fonti e accolgono spesso leggende, pur essendo un repertorio di numerose notizie, sovente per\u00f2 esposte senza un ordine rigoroso.\nOpere.\nOltre a questo opere scrisse alcuni trattati rimasti in manoscritto: \"Notizie del Monferrato\", s.d.; \"Sabaudia rediviva, seu vita Caroli Emmanuelis I, Sabaudiae Ducis\", 1661.\nGenealogia episcopale.\nLa genealogia episcopale \u00e8:"}
{"id": "8384030", "revid": "1005847", "url": "https://it.wikipedia.org/wiki?curid=8384030", "title": "Elezioni parlamentari in Kosovo del 2019", "text": "Le elezioni parlamentari in Kosovo del 2019 si sono tenute il 6 ottobre. I risultati hanno visto i principali partiti di opposizione ricevere il maggior numero di voti, guidati da Vet\u00ebvendosje e dalla Lega Democratica del Kosovo (LDK). Il leader di Vet\u00ebvendosje Albin Kurti \u00e8 diventato Primo Ministro, formando una coalizione di governo con la LDK. \u00c8 il secondo Primo Ministro a non essere stato un combattente dell'Esercito di liberazione del Kosovo negli anni '90.\nContesto.\nQuadro politico.\nIl 19 luglio 2019 il primo ministro Ramush Haradinaj si dimise dopo essere stato convocato per un interrogatorio dal Tribunale Speciale per il Kosovo a l'Aia.\nLa prassi costituzionale richiedeva che il Presidente designasse un nuovo candidato per formare un nuovo governo o che tenesse nuove elezioni tra 30 e 45 giorni dopo aver consultato i partiti politici o le coalizioni che detenevano la maggioranza nell'Assemblea.\nIl 2 agosto 2019, il presidente Hashim Tha\u00e7i chiese alla coalizione PANA, di proporre un nuovo candidato per formare un governo di coalizione. Tuttavia, altri partiti politici si sono opposero.\nIl 5 agosto 2019, l'Assemblea del Kosovo decise di tenere una sessione straordinaria il 22 agosto, programmando di sciogliersi in modo da poter programmare le elezioni. Successivamente, il 22 agosto 2019, i parlamentari votarono per lo scioglimento anticipato del parlamento, con 89 voti favorevoli su 120, rendendo necessarie elezioni entro 30-45 giorni.\nSistema elettorale.\nI 120 membri dell'Assemblea del Kosovo sono eletti con sistema proporzionale a lista aperta, con 20 seggi riservati alle minoranze nazionali. \u00c8 prevista una soglia elettorale del 5% per i partiti non minoritari. Per formare un governo, un partito o una coalizione deve avere una maggioranza di 61 parlamentari su 120 seggi nell'Assemblea del Kosovo. "}
{"id": "8384036", "revid": "709565", "url": "https://it.wikipedia.org/wiki?curid=8384036", "title": "John Bagwell", "text": "John Bagwell fu membro unionista del Parlamento del Regno d'Irlanda eletto per il collegio di Tipperary e colonnello della milizia di Tipperary che era sorta nel 1793. \nDopo l'Atto di Unione (1800) che cre\u00f2 il Regno Unito di Gran Bretagna e Irlanda, si sedette al Parlamento del Regno Unito per il 1801-1806 per il nuovo Collegio della Contea di Tipperary.\nBiografia.\nFiglio di William Bagwell e Jane Harper, Bagwell costru\u00ec la Marlfield House, Clonmel come residenza di famiglia. Nel 1774 spos\u00f2 Mary Hare, dalla quale ebbe sei figli, tra cui William e Richard.\nCorse senza successo per il collegio della citt\u00e0 di Cork nel 1775 finch\u00e9 nel 1792 fu eletto nel collegio di Tipperary nel Parlamento del Regno d'Irlanda fino all'Unione con la Gran Bretagna nel 1801. \nDurante i dibattiti dell'Atto di Unione (1800) cambi\u00f2 il suo voto due volte, \"con il disgusto del Lord Luogotenente, Charles Cornwallis\". Bagwell continu\u00f2 a sostenere il governo di William Pitt il Giovane, ma si aspettava un certo ritorno per i suoi figli in cambio, vale a dire \"un deanery per Richard, un lavoro stipendiato nell'esercito per John e la successione al suo grado di colonnello della milizia della contea per William\".\nDopo l'Unione \u00e8 stato eletto deputato per Tipperary nel Camera dei comuni (Regno Unito). Bagwell non ottenne mai un titolo nobiliare, il Segretario Capo afferm\u00f2 di ritenere che fosse \"a causa di un soprannome\"."}
{"id": "8384037", "revid": "73843", "url": "https://it.wikipedia.org/wiki?curid=8384037", "title": "Cortesia", "text": "Il senso comune tende a considerare la cortesia ora in chiave positiva, ora in chiave negativa. A volte si pensa che sia un valore, qualcosa che aiuta a sentirsi rispettati e considerati e a star bene con gli altri. Altre volte invece ci si concentra su regole sociali da rispettare e la si considera qualcosa di formale, una sorta di rituale, o addirittura viene guardata con sospetto, perch\u00e9 si pensa che abbia una componente di falsit\u00e0 o per lo meno un difetto di spontaneit\u00e0.\nSulla cortesia c'\u00e8 oggi un vasto filone di ricerche scientifiche, che vanno dalla linguistica, alla psicologia, la sociologia e l'antropologia culturale. In linguistica \u00e8 stato fondato nel 1998 il \"The Linguistic Politeness Research Group\" (Gruppo di ricerca di linguistica sulla cortesia) con il \"Journal of Politeness Research\" (Giornale di ricerca sulla cortesia). Le ricerche scientifiche ci aiutano a capire i giudizi ambivalenti del senso comune, dato che descrivono forme diverse di cortesia, ora pi\u00f9 o meno false, ora autentiche. C\u2019\u00e8 un fatto interessante che emerge dagli studi degli ultimi decenni: le forme autentiche di cortesia sono fondamentali per il buon funzionamento della comunicazione, le relazioni interpersonali e anche la produttivit\u00e0 nel lavoro.\nLa cortesia difensiva.\nIl modello pragmalinguistco.\nLo studio scientifico sistematico della cortesia comincia negli anni Settanta col lavoro della linguista americana Robin Lakoff (1973) e poi di Penelope Brown e Stephen Levinson (1978), il cui modello teorico, che rientra in quella specializzazione della linguistica nota come pragmatica, ha influenzato buona parte della ricerca successiva e ancora oggi costituisce un riferimento fondamentale. Da Lakoff in poi le teorie pragmalinguistiche muovono dal presupposto che la cortesia serve a salvare l'armonia sociale minacciata dalla comunicazione. Per questo si parla di cortesia difensiva. Lakoff ha sostenuto che la cortesia si fonda su tre regole: \na) non importi \nb) offri alternative \nc) fai sentire l\u2019altro a proprio agio \nTutte e tre le regole evitano che la comunicazione minacci l\u2019armonia nei rapporti e la pace sociale.\nSi pu\u00f2 restare perplessi a sentir dire che la comunicazione minaccia la pace sociale. A rifletterci per\u00f2 \u00e8 cos\u00ec e le ricerche lo dimostrano: comunicare a volte turba l'armonia nel rapporto con gli altri. La cortesia difensiva impedisce che comunicare guasti i rapporti, \u00e8 una sorta di meccanismo protettivo che ci consente di comunicare in tranquillit\u00e0.\nSalvare la \u00abfaccia\u00bb.\nBrown e Levinson (1978, 1987) si rifanno al concetto di \u00abfaccia\u00bb del sociologo Erving Goffman (1959). Le persone tengono alla figura che fanno in pubblico, quando interagiscono con gli altri. Da un lato si aspettano che il loro spazio personale sia rispettato: \u00e8 questa la \u00abfaccia negativa\u00bb, basata sul diritto a \"non\" essere invasi o ostacolati. Dall'altro si preoccupano di essere apprezzati: \u00e8 la \u00abfaccia positiva\u00bb. A seconda che difenda un tipo di faccia o l'altra, si parla di \"cortesia negativa\" e \"cortesia positiva\". Ad esempio esprimere un ordine sotto forma di affermazione (dire \"La porta \u00e8 rimasta aperta\", anzich\u00e9 \u201cChiudi la porta\u201d) \u00e8 cortesia negativa, che serve a salvaguardare lo spazio dell'altro, a non intromettersi nel suo mondo e subordinarlo a noi. Non ignorare un conoscente che si incontra, salutarlo, magari cordialmente, fermandosi a parlare, \u00e8 cortesia positiva che fa sentire l'altro importante.\nLa \u00abfaccia\u00bb nelle culture collettivistiche.\nAlcuni studi portati avanti in culture collettivistiche o olistiche (ad esempio quella cinese o giapponese) hanno messo in discussione la tesi che all\u2019origine della cortesia difensiva ci sia la salvaguardia della propria faccia.\nYoshiko Matsumoto (1988, 1989) e Sachiko Ide (1989) hanno messo in evidenza che i giapponesi hanno un rigido protocollo di comportamento a seconda dei contesti sociali, che si traduce anche in formule linguistiche diverse a seconda dei rapporti tra gli interlocutori al fine di adottare il comportamento socialmente appropriato a seconda delle situazioni. Anche per i cinesi, come ha evidenziato Yueguo Gu (1990), il comportamento cortese conserva l\u2019organizzazione sociale e per il singolo attenercisi \u00e8 un obbligo morale verso la collettivit\u00e0. In quest'ottica essere cortesi \u00e8 semplicemente fare ci\u00f2 che il ruolo sociale prevede si faccia.\nIn realt\u00e0, a ben guardare, la funzione di salvare la faccia c'\u00e8 anche nelle culture collettivistiche. Solo che qui conta la \"faccia collettiva\", quella del gruppo di appartenenza, non quella individuale. C\u2019\u00e8, come si dice, un \"s\u00e9 interdipendente\"', cio\u00e8 ci\u00f2 che io sono viene definito dalle caratteristiche del gruppo di appartenenza e da come mi inserisco in questo. Nelle culture occidentali invece c\u2019\u00e8 un \"s\u00e9 indipendente\", definito in base a come mi distinguo dagli altri. Addirittura sembrerebbe che nelle culture collettivistiche la preoccupazione di salvare la faccia sia pi\u00f9 marcata che nelle occidentali. Proprio in quanto il s\u00e9 non viene definito distinguendosi, ma identificandosi nel gruppo, occorre stare molto attenti alla figura che si fa: \u00e8 in gioco l'immagine del gruppo e il singolo ha una seria responsabilit\u00e0.\nCome osserva Richard Watts (2003), in ogni caso la cortesia difensiva \u00e8 espressione di un \u201ccomportamento politico\u201d, teso a mantenere la pace sociale nella nostra vita quotidiana, comportamento che nelle culture individualistiche si traduce nella difesa della faccia individuale, nelle collettivistiche della sociale.\nLe critiche al modello pragmalinguistico.\nCome nota Parisio Di Giovanni un limite del modello pragmalinguistico \u00e8 che trascura altre minacce da cui la cortesia difensiva protegge. Attacchi possono venire anche dalla comunicazione non verbale, non dal linguaggio, o anche da certi comportamenti (arrivare tardi a un appuntamento, passare avanti in una fila). Inoltre minacciato pu\u00f2 essere il s\u00e9, non solo la faccia. Noi infatti costruiamo la conoscenza di noi stessi in gran parte riflettendo su ci\u00f2 che ci accade nelle interazioni sociali. Psicologia e scienze sociali hanno dimostrato che noi costruiamo il nostro s\u00e9 in questo modo, pi\u00f9 che autoesaminandoci in privato, come sostenuto in filosofia e come \u00e8 portato a pensare il senso comune. D'altra parte la cortesia salvaguarda anche l'armonia sociale a prescindere dalla faccia dei partecipanti: evita incidenti relazionali e conserva la stabilit\u00e0 sociale.\nLa cortesia costruttiva.\nMentre la cortesia difensiva serve a salvaguardare la pace sociale quando \u00e8 minacciata, la cortesia costruttiva mira a creare un clima di armonia a prescindere dalle minacce, al solo scopo di godere dei vantaggi di avere buoni rapporti.\nL'idea che esista una cortesia costruttiva volta a migliorare l'armonia e la qualit\u00e0 dei rapporti sociali \u00e8 presente nella tradizione pragmalinguistica. Geoffrey_Leech (1983) ha messo in evidenza che parlar chiaro e conservare l'armonia sociale non sempre sono in contrasto e a volte rappresentano attivit\u00e0 sinergiche. I comportamenti cortesi, come ha osservato Nieves Hern\u00e1ndez Flores (2002, 2003) sono impiegati in situazioni in cui la comunicazione non minaccia l'armonia sociale. Ad esempio, salutare cordialmente un conoscente quando lo incontriamo, anche se non dobbiamo dirgli nulla, contribuisce alla creazione di una buona relazione. Creare un ambiente sociale a basso rischio di incidenti relazionali comporta parecchi vantaggi: dedicarsi pi\u00f9 tranquillamente alle proprie attivit\u00e0 e riflessioni, permettersi di dire e fare cose che diversamente sarebbero problematiche, beneficiare dell'indulgenza e della tolleranza degli altri in caso di errori o fatti dubbi. Altri vantaggi derivano dal fatto che si \u00e8 creato un clima di \"confidence\", un misto di fiducia, familiarit\u00e0, rispetto e considerazione. Ad esempio, ci si intende, ci si aiuta reciprocamente nel bisogno, si riesce a collaborare bene in vista di scopi comuni, i problemi vengono affrontati intelligentemente assieme e, non ultimo, ci si sente \"a posto\", appagati nel proprio senso di giustizia.\nGiovanna Axia (1996) sostiene che la cortesia favorisce l\u2019intelligenza sociale, nel senso che \u00e8 uno \u201cstrumento adattissimo a risolvere i problemi sociali\u201d. I problemi sociali sono complessi e soprattutto richiedono di guardare al lato soggettivo dell\u2019esperienza e coinvolgono gli altri. In un clima di cortesia si affrontano meglio.\nCortesia inautentica e autentica.\nQuotidianamente sperimentiamo forme di cortesia inautentica. Ad esempio, c\u2019\u00e8 la \"cortesia fredda\" (vengo trattato con rispetto, ma in un clima formale e anonimo) o la \"cortesia affettata\" (l\u2019altro mi usa pi\u00f9 accortezze del necessario) o la \"cortesia apparente\" (l\u2019altro mi lascia spazio, ma per non impegnarsi o per deferenza).\nC\u2019\u00e8 per\u00f2 anche la cortesia autentica, quella in cui l\u2019altro ci fa sentire effettivamente rispettati e considerati. Intuitivamente cogliamo quando un comportamento \u00e8 autenticamente cortese. Non \u00e8 facile per\u00f2 definirlo. Un comportamento \u00e8 autenticamente cortese quando per noi \u00e8 organizzato in modo tale da rispettare tutte le esigenze in gioco in quel momento. Per farlo dobbiamo riuscire a conciliare esigenze contraddittorie. Ad esempio, occorre rispettare lo spazio personale dell\u2019altro (usare cortesia difensiva) e al tempo stesso invaderlo quel tanto che occorre per farlo sentire considerato (usare cortesia costruttiva). Ancora, dobbiamo attenerci a certe regole e al tempo stesso essere unici, cio\u00e8 trovare il modo di conciliare convenzionalit\u00e0 e spontaneit\u00e0.\nCapiamo che la cortesia autentica \u00e8 un'arte, che richiede la capacit\u00e0 di mettersi nei panni degli altri e di decifrare le situazioni, adeguando i comportamenti momento per momento.\nNon regole, ma sintonia.\nNon possiamo essere autenticamente cortesi semplicemente seguendo certe regole nel rapporto con l\u2019altro. Gi\u00e0 alcuni studiosi (Gabriele Kasper, 1990; Richard Watts, 2003; Helen Spencer-Oatey, 2005) avevano osservato che sono sufficienti le aspettative dell'altro a configurare cortesia e scortesia. Se l'altro desidera che io mi comporti in un certo modo e se lo aspetta, tenere quel comportamento \u00e8 cortese, ometterlo scortese. Adele Bianchi e Parisio Di Giovanni hanno supportato queste osservazioni con prove empiriche, chiedendo a studenti, manager, professionisti e altre persone di tenere per un periodo (mediamente una settimana) diari dove annotare gli episodi di cortesia e scortesia che sperimentavano. Si tratta di una tecnica di indagine nota come campionatura dell\u2019esperienza, particolarmente utile per comprendere esperienze di vita quotidiana che tendiamo a trascurare o di cui non siamo ben consapevoli. Dallo studio \u00e8 emerso che nella cortesia autentica non ci sono regole cui attenersi. Lo stesso comportamento pu\u00f2 risultare una cortesia o non essere letto come cortesia. Analogamente un comportamento a volte \u00e8 visto come scortesia, altre no. Tutto dipende da come l\u2019altro soggettivamente l\u2019interpreta.\nStudiando le scortesie con la tecnica dei diari, emerge anche che le scortesie involontarie, che sono la maggior parte delle registrate, sono dovute a difetti di sintonia, che fanno sfuggire di mano la gestione del rapporto mentale con l\u2019altro. Appare evidente che la cortesia autentica si realizza nella misura in cui riusciamo a sintonizzarci con l\u2019altro e cos\u00ec a farlo sentire effettivamente rispettato e considerato.\nCortesia e lettura della mente.\nNoi siamo dotati di abilit\u00e0 di lettura della mente (\"mind-reading\"), riusciamo cio\u00e8 ad afferrare in qualche misura che cosa stanno pensando gli altri. Si parla a volte di teoria della mente (\"theory of mind\") o mentalizzazione (\"mentalizing\"). Si usa anche la parola empatia, con la quale per\u00f2 spesso facciamo riferimento solo alla condivisione di emozioni e sentimenti. Nella lettura della mente invece mettiamo insieme quel che l\u2019altro dice, segnali non verbali, contesto, conoscenze sulla vita e arriviamo a farci un'idea di quello che l\u2019altro sta pensando. Nel regno animale sembra che solo gli scimpanz\u00e9 siano dotati di questa abilit\u00e0. Fin dalla nascita siamo dotati di strutture cerebrali per la lettura della mente, anche se cominciamo a leggerla intorno ai 2-3 anni e poi crescendo diventiamo sempre pi\u00f9 abili.\nLa cortesia autentica si basa sulla lettura della mente. Non possiamo seguire un protocollo. Perci\u00f2 cerchiamo di capire che cosa l\u2019altro si aspetta, proviamo a comportarci in un certo modo e poi, andando avanti a leggergli la mente, aggiustiamo il tiro fino a sintonizzarci, a trovare un'intesa su ci\u00f2 che costituisce un comportamento cortese e agire di conseguenza.\nSe da un lato la cortesia si basa sulla lettura della mente, dall\u2019altro per riuscire a leggere la mente degli altri abbiamo bisogno di un clima di cortesia. Se l\u2019altro percepisce che non ci sono rispetto e considerazione tende a chiudersi, a divenire opaco. D\u2019altro canto noi, se abbiamo l\u2019impressione che non c\u2019\u00e8 rispetto e considerazione reciproca, facciamo fatica a cogliere quel che pensa l\u2019altro, perch\u00e9 siamo troppo presi dal problema di gestire la situazione sociale e non riusciamo a lasciar perdere i nostri pensieri, a uscire da noi, per calarci nella mente dell\u2019altro.\nCome notano Adele Bianchi e Parisio Di Giovanni (2017, 2019), il fatto che cortesia e lettura della mente siano interdipendenti spiega come mai possono crearsi circoli virtuosi o circoli viziosi. Se cominciamo in un clima di cortesia, sar\u00e0 facile leggerci la mente, essere reciprocamente ancora pi\u00f9 cortesi, leggerci meglio la mente e cos\u00ec via. Quando invece partiamo con la scortesia, leggerci la mente \u00e8 difficile e quindi non riusciamo a correggere la scortesia e passare alla cortesia. Ecco che nei rapporti interpersonali l\u2019inizio tende a essere decisivo. Quando cominciamo a interagire con l\u2019altro ci troviamo come a un bivio: o andiamo verso una crescente cortesia e lettura della mente o verso una crescente scortesia e cecit\u00e0 mentale.\nIl valore della cortesia autentica.\nIl buon funzionamento della comunicazione.\nNella conversazione seguiamo delle regole tendenzialmente universali, cio\u00e8 che si ritrovano in tutti i popoli salvo alcune variazioni culturali. Ad esempio, parliamo a turno, agiamo in modo complementare (a una domanda di solito facciamo seguire una risposta), cerchiamo di cooperare per rendere efficiente lo scambio di informazioni. Queste regole servono a far funzionare la comunicazione. Perci\u00f2, anche se a volte le violiamo, magari perch\u00e9 stiamo litigando, comunque continuiamo in buona parte a seguirle. Altrimenti non potremmo comunicare. Se analizziamo le regole di conversazione ci rendiamo conto che sono ispirate alla cortesia.\nLa cortesia \u00e8 di aiuto anche per capirsi. Abitualmente non ci diciamo mai tutto e spesso non diciamo le cose pi\u00f9 importanti. Ci capiamo perch\u00e9 afferriamo che cosa l\u2019altro sta pensando. Ad esempio, chiedo a un amico \u201cdove sei stato?\u201d. Il mio amico capisce che intendo \u201cdove sei stato nei giorni scorsi?\u201d, perch\u00e9 ci frequentiamo abitualmente e per qualche giorno non mi sono fatto vivo, cos\u00ec si mette dal mio punto di vista e afferra il senso della mia domanda. Nella comunicazione la comprensione si basa sulla lettura della mente, ma questa \u00e8 favorita dal clima di cortesia, per cui pi\u00f9 c\u2019\u00e8 cortesia meglio la comunicazione funziona.\nIl rendimento nel lavoro assieme agli altri.\nRosabeth Moss Kanter (2004), dell\u2019Harvard Business School, ha analizzato diversi casi aziendali, tra cui alcuni in cui sono stati superati momenti di crisi, ed ha concluso che un clima di \"confidence\", di buoni rapporti, favorisce la produttivit\u00e0 e pu\u00f2 essere un fattore importante per uscire da una crisi.\nAdele Bianchi e Parisio Di Giovanni (2007) hanno elaborato un modello teorico stando al quale i gruppi di lavoro rendono di pi\u00f9 se c\u2019\u00e8 un clima di cortesia. Quando si lavora assieme, specie se l\u2019attivit\u00e0 non \u00e8 meccanica, ma richiede di pensare, ci sono perdite di produttivit\u00e0 mentali, informative e strategiche. Le prime sono dovute al fatto che l\u2019ansia legata al rapporto con gli altri pu\u00f2 far funzionare male le nostre menti, le seconde al fatto che non ci si passano informazioni utili, le strategiche consistono nel prendere assieme vie errate, che abbassano il rendimento. La cortesia \u00e8 in grado di contrastare tutte e tre queste perdite. Hanno poi dimostrato gli effetti della cortesia attraverso studi sperimentali su gruppi di lavoro. In alcuni gruppi creavano (servendosi di complici appositamente addestrati) un clima di cortesia, in altri di scortesia. I gruppi col clima di cortesia rendevano decisamente di pi\u00f9 in una variet\u00e0 di compiti, come elaborare una strategia di marketing o prendere una decisione su lavori condominiali. Inoltre i gruppi dove il clima era di cortesia erano propensi a migliorarsi sempre pi\u00f9, mentre gli altri si adagiavano, soddisfatti dei risultati ottenuti, nonostante fossero scadenti.\nL'origine del termine.\nIl termine \u201ccortesia\u201d deriva da \u201ccorte\u201d e propriamente indica i modi comp\u00ecti, garbati, signorili dell\u2019ambiente cortigiano. Il termine inglese \u201c\"politeness\"\u201d viene dal latino \"polire\" e suggerisce l\u2019attenzione a ripulire i modi secondo le regole del vivere civile. Questi termini enfatizzano la buona educazione e le regole, cosa che lascia fuori la cortesia autentica che abitualmente va al di l\u00e0 ed \u00e8 di fondamentale importanza nella vita sociale."}
{"id": "8384043", "revid": "111684952", "url": "https://it.wikipedia.org/wiki?curid=8384043", "title": "Avieri", "text": ""}
{"id": "8384055", "revid": "1543377", "url": "https://it.wikipedia.org/wiki?curid=8384055", "title": "Francesca Colavita", "text": "Specializzata in Microbiologia e Virologia, fa parte del team di ricercatori dell'Istituto nazionale per le malattie infettive \"Lazzaro Spallanzani\" che a febbraio 2020 ha isolato il SARS-CoV-2, insieme a Maria Rosaria Capobianchi e Concetta Castilletti. La sequenza parziale del virus, denominato \"2019-nCoV/Italy-INMI1\", \u00e8 stata depositata nel database Gen Bank.\nBiografia.\nFrancesca Colavita ha ottenuto la laurea magistrale in biologia applicata alla ricerca biomedica presso l'Universit\u00e0 degli studi di Roma \"La Sapienza\" nel 2013, e nel 2017 si \u00e8 specializzata in microbiologia e virologia nella stessa universit\u00e0. Ha lavorato in Africa, tra Liberia e Sierra Leone, durante l'epidemia di Ebola.."}
{"id": "8384056", "revid": "1305887", "url": "https://it.wikipedia.org/wiki?curid=8384056", "title": "Episodi di Power Rangers Beast Morphers", "text": ""}
{"id": "8384057", "revid": "599013", "url": "https://it.wikipedia.org/wiki?curid=8384057", "title": "Papy Lukata", "text": "Carriera.\nNazionale.\nHa debuttato in Nazionale il 20 agosto 2003, nell'amichevole Angola-RD del Congo (0-2). Ha partecipato, con la Nazionale, alla Coppa d'Africa 2004. Ha collezionato in totale, con la maglia della Nazionale, due presenze e tre reti subite."}
{"id": "8384059", "revid": "111685198", "url": "https://it.wikipedia.org/wiki?curid=8384059", "title": "Comandante di nave", "text": ""}
{"id": "8384062", "revid": "6923", "url": "https://it.wikipedia.org/wiki?curid=8384062", "title": "Hamburger Hochbahn", "text": "Hamburger Hochbahn AG (HHA; lett.\u00abferrovia sopraelevata di Amburgo SpA\u00bb) \u00e8 una societ\u00e0 pubblica tedesca che gestisce la metropolitana di Amburgo e buona parte della rete autobus della citt\u00e0 tedesca.\nStoria.\nL'Hamburger Hochbahn fu fondata come consorzio da Siemens &amp; Halske ed AEG il 27 maggio 1911, con presidente del consiglio di amministrazione l'imprenditore Albert Ballin.\nNel 1920 l'azienda inizi\u00f2 a gestire la rete tranviaria di Amburgo, acquisita l'anno precedente tramite l'acquisto della societ\u00e0 Stra\u00dfen Eisenbahn Gesellschaft (SEG). Inoltre a partire dall'anno successivo inizi\u00f2 a gestire la rete autobus della citt\u00e0 tedesca."}
{"id": "8384063", "revid": "228587", "url": "https://it.wikipedia.org/wiki?curid=8384063", "title": "Prima Pace di Toru\u0144", "text": ""}
{"id": "8384064", "revid": "287204", "url": "https://it.wikipedia.org/wiki?curid=8384064", "title": "Franca Basquetebol Clube", "text": "Il Franca Basquetebol Clube, noto anche come Sesi/Franca per motivi di sponsorizzazione, \u00e8 una squadra di pallacanestro brasiliana con sede a Franca, citt\u00e0 del comune di San Paolo. Il team \u00e8 stato fondato il 10 maggio 1959.\nRoster.\n\"Aggiornato al 24 marzo 2020.\"\nDenominazioni e sponsorizzazioni.\nIl club ha cambiato diversi nomi durante la sua storia:\nFin dalla fondazione del Franca Basquetebol Clube (l'attuale composizione) avvenuta nel 1992, la squadra ha cambiato il proprio nome in base alle sponsorizzazioni:"}
{"id": "8384069", "revid": "767487", "url": "https://it.wikipedia.org/wiki?curid=8384069", "title": "Johnny Petersen", "text": "Carriera.\nCalciatore.\nClub.\nPetersen si forma e inizia la carriera nell', con cui vince 1. division 1967.\nNel 1968 si trasferisce in America, ingaggiato dagli statunitensi del , con cui disputa la prima edizione della North American Soccer League. Steen Olsen con i \"Beacons\" chiuse la stagione al quinto ed ultimo posto della Atlantic Division.\nTerminata l'esperienza americana torna all'AB, con cui partecipa alla Coppa dei Campioni 1968-1969, raggiungendo gli ottavi di finali, persi contro i greci dell'. Nella competizione segn\u00f2 due reti, una all'andata ed una al ritorno dei sedicesimi di finale contro . Nella 1. division 1970, chiude con il suo club al secondo posto, ottenendo la qualificazione alla Coppa UEFA 1971-1972, da cui sar\u00e0 eliminato ai trentaduesimi dagli scozzesi del .\nNella stagione seguente retrocede in cadetteria a causa del dodicesimo e ultimo posto del torneo, ritornando per\u00f2 immediatamente nella massima serie grazie alla vittoria della 2. Division 1972. \nLa permanenza di categoria dura una sola stagione a causa del penultimo posto ottenuto nella 1. division 1973.\nNel 1974 si trasferisce ad Amburgo per giocare con il , con cui gioca due stagioni nella serie cadetta tedesca, sfiorando la promozione con il terzo posto nel girone settentrionale della 2. Fu\u00dfball-Bundesliga 1974-1975.\nNel 1976 torna in patria per giocare nell'AB, giocando tre stagioni in cadetteria e poi nel 1978 passa al , con cui gioca altre due stagioni in massima serie, ottenendo il sesto posto nella 1. division 1980.\nNazionale.\nDopo aver giocato nell'Under-21, Petersen ha giocato 3 incontri con la nazionale danese, tutti nel 1970.\nStatistiche.\nAllenatore.\nPetersen inizia la carriera di allenatore nel .\nNella stagione 1986 diventa l'allenatore del , guidandolo per quattro stagioni nella massima serie danese, retrocedendo in cadetteria al termine della 1. division 1989.\nDopo varie esperienze torna ad allenare nella massima serie con l', con cui vince la 1. Division 2002-2003 e nella Superligaen 2003-2004 ottiene il decimo posto in campionato.\nNel gennaio 2005 diventa l'allenatore del , con cui ottiene il decimo posto nella Superligaen 2004-2005, posizione migliorata di un posto la stagione seguente.\nUltimo incarico lo svolge nell' tra il luglio e dicembre 2007."}
{"id": "8384073", "revid": "1282260", "url": "https://it.wikipedia.org/wiki?curid=8384073", "title": "Punto di repere", "text": ""}
{"id": "8384075", "revid": "599013", "url": "https://it.wikipedia.org/wiki?curid=8384075", "title": "Larry Pegram", "text": "Carriera.\nDal 1996 al 2014 disputa ininterrottamente al campionato statunitense Superbike ottenendo alcune vittorie nei singoli Gran Premi ed il quarto posto come miglior risultato in classifica finale. \nPer quanto concerne le competizioni mondiali, la sua prima partecipazione risale alla stagione 1996 quando, in sella ad una Ducati, prende parte al Gran Premio degli Stati Uniti nel mondiale Superbike conquistando punti in entrambe le gare. La stagione successiva \u00e8 nuovamente tra gli iscritti al Gran Premio di casa ma non si qualifica.\nNel 1999 prende parte alle ultime tre gare in calendario del mondiale Supersport in sella ad una Ducati del team Ducati Performance in sostituzione dell'infortunato Paolo Casoli, conquistando sette punti ed il trentatreesimo posto in classifica piloti. Torna nel mondiale Superbike nel 2000 correndo il Gran Premio di Laguna Seca conquistando tre punti iridati. Nel 2014, correndo come wild card il Gran Premio degli Stati Uniti, conquista i primi punti per il costruttore EBR nel mondiale Superbike.\nNel 2015 partecipa al mondiale Superbike nella doppia veste di pilota titolare e team manager con il team HERO EBR in sella alla bicilindrica 1190 RX. Il compagno di squadra \u00e8 Niccol\u00f2 Canepa. Dopo il Gran Premio di Assen, a causa del fallimento di EBR, l'intera squadra \u00e8 costretta a porre fine anticipatamente alla stagione.\nNegli anni successivi Pegram si divide tra le corse di Flat Track e l'attivit\u00e0 imprenditoriale in campo agricolo."}
{"id": "8384088", "revid": "1869172", "url": "https://it.wikipedia.org/wiki?curid=8384088", "title": "Stalingrad (film)", "text": ""}
{"id": "8384089", "revid": "1543377", "url": "https://it.wikipedia.org/wiki?curid=8384089", "title": "Maria Rosaria Capobianchi", "text": "\u00c8 stata direttrice del laboratorio di virologia presso l'Istituto nazionale per le malattie infettive \"Lazzaro Spallanzani\" (INMI) ed \u00e8 nota per aver isolato nel 2020 il coronavirus SARS-CoV-2, responsabile della pandemia di COVID-19.\nBiografia.\nMaria Rosaria Capobianchi si \u00e8 laureata in scienze biologiche nel 1976 presso l'Universit\u00e0 degli Studi di Napoli Federico II e ha conseguito nel 1988 la specializzazione in microbiologia presso l'Universit\u00e0 \"La Sapienza\" di Roma. Ha svolto la sua attivit\u00e0 di ricercatrice e di docente fino al 1999 presso l'Istituto di virologia dell'Universit\u00e0 \"La Sapienza\".\nAttivit\u00e0 di ricerca.\nLa sua ricerca si \u00e8 concentrata sul meccanismo di produzione ed azione dell'interferone, i virus emergenti, le infezioni virali persistenti, la patogenesi dell'infezione da HIV e l'allestimento e standardizzazione di tecniche diagnostiche.\nHa fatto parte del centro collaboratore OMS \"Cura, diagnosi, risposta e formazione nelle malattie altamente infettive\", istituito presso l'INMI nel 2009, e di numerose reti internazionali sulla risposta alle epidemie determinate da agenti infettivi emergenti. Collabora con l'OMS, il Ministero della Salute e il Centro europeo per la prevenzione e il controllo delle malattie nel campo della risposta alle infezioni emergenti determinate da eventi naturali o da rilascio deliberato. Maria Rosaria Capobianchi \u00e8 inoltre consulente del Centro Nazionale Trapianti per le infezioni virali nei trapianti.\nA febbraio 2020 il suo gruppo di ricerca ha isolato il SARS-CoV-2, insieme a Francesca Colavita e Concetta Castilletti. La sequenza parziale del virus, denominato \"2019-nCoV/Italy-INMI1\", \u00e8 stata depositata nel database GenBank.\nMaria Rosaria Capobianchi, l'infermiera Claudia Alivernini e l'operatore socio-sanitario Omar Altobelli, alle ore 7:20 del 27 dicembre 2020, sono stati i primi in Italia a ricevere il vaccino anti Covid-19 nell'ambito del Vax Day."}
{"id": "8384091", "revid": "767487", "url": "https://it.wikipedia.org/wiki?curid=8384091", "title": "Marlin Piana", "text": "Caratteristiche tecniche.\nPunta centrale, poteva giocare anche come ala sinistra.\nCarriera.\nNazionale.\nHa debuttato in Nazionale l'8 settembre 2002, in Libia-RD del Congo (3-2), gara in cui ha siglato la rete del definitivo 3-2 al minuto 52. Ha partecipato, con la Nazionale, alla Coppa d'Africa 2004. Ha collezionato in totale, con la maglia della Nazionale, 7 presenze e quattro reti."}
{"id": "8384092", "revid": "287204", "url": "https://it.wikipedia.org/wiki?curid=8384092", "title": "Museo della civilt\u00e0 contadina &quot;Rodolfo e Luigi Sessa&quot;", "text": "Il Museo della Civilt\u00e0 Contadina \"Rodolfo e Luigi Sessa\", comunemente noto come Il Museo di Mirabello, ha sede nello storico Palazzo Sessa Aldrovandi a Mirabello, una frazione Terre del Reno in provincia di Ferrara. Esso \u00e8 dedicato alla presentazione della storia del territorio attorno a Mirabello (grosso modo l'Alto Ferrarese) e alla conservazione della cultura e della civilt\u00e0 materiale della sua gente.\nL'idea.\nLa campagna che si estende attorno a Mirabello non presenta, a chi la guardi con occhio superficiale, alcuna caratteristica che la differenzi dalle altre terre della bassa padana. Si direbbe che questo paesaggio si sia sempre presentato come appare oggi: un\u2019ordinata scacchiera di poderi, coltivati con amore ed esperienza; una rete di strade, fiancheggiate da canali e da scoli; un succedersi di case isolate, di cascinali, di borgate tranquille. Studiando la sua la storia, ci si rende per\u00f2 conto di quante e quali trasformazioni, determinanti per il modo di essere e di vivere della sua gente, questo paese e il suo ambiente abbiano subito col trascorrere dei secoli.\nPer primi, negli anni \u201980, Carlo Bione, Franco Rinaldi, e Ermanno Carletti iniziarono a indagare per rintracciare le testimonianze di tali mutamenti. Analizzarono con pazienza i documenti negli archivi; ripercorsero e lessero il territorio nelle sue strutture (alberature, canali, argini, strade e manufatti); interrogarono quanti ancora ricordavano nozioni utili, ormai prossime ad essere dimenticate; rintracciarono quegli oggetti, quelle espressioni idiomatiche, quelle prove testimoniali ancora capaci di tramandarci una storia e una cultura oggi quasi dimenticate.\nTrent\u2019anni pi\u00f9 tardi, sulla base del loro lavoro pioneristico, \u00e8 stato creato il Museo della Civilt\u00e0 Contadina, Rodolfo e Luigi Sessa, dedicato a Rodolfo e Luigi Sessa, due milanesi che hanno amato questa terra e ad essa hanno dedicato una larga parte della loro attivit\u00e0.\nIl Museo \u00e8 vivo: \u00e8 stato ed \u00e8 fatto dalla gente che abita il territorio di Mirabello, che ha messo a disposizione gli oggetti delle esposizioni, ma soprattutto la propria memoria: fornendo i nomi (in \"dial\u00e8t\") degli oggetti esposti e la descrizione del loro uso, riferendo leggende, canti popolari, filastrocche, scioglilingua, memorie di eventi e quei racconti che si tramandavano nelle veglie nelle stalle. Scopo del Museo \u00e8, infatti, raccogliere e conservare storia e memoria della civilt\u00e0 degli uomini e delle donne che hanno plasmato l'Alto Ferrarese. E occorre farlo al pi\u00f9 presto, prima che le sue ultime tracce svaniscano, assieme agli ultimi che la vissero. Prima cio\u00e8 che su di essa scenda il buio. Per questo il Museo \u00e8 non solo fisico ma anche virtuale.\nDopo una lunga preparazione il Museo \u00e8 stato inaugurato nel 2011, ma subito chiuso perch\u00e9 il sisma del 2012 ha gravemente danneggiato il Palazzo Sessa Aldrovandi. \u00c8 stato riaperto solo alla fine del 2013.\nLe Sezioni.\nIl Museo si articola in quattro sezioni: il \"Territorio\", l\"'Uomo\", i suoi \"Strumenti\" e \"Tradizioni\". Le prime due descrivono la storia, le ultime due la cultura, di quella piccola porzione di mondo (compreso nella zona tra il Panaro, Ferrara e Poggio Renatico) attorno a Mirabello: a prima vista un nulla, ma quale ricchezza e complessit\u00e0 si rivela se ci si sofferma a osservarlo con curiosit\u00e0!\nLe prime due sezioni sono una riedizione ampliata e arrichita della mostra Mirabello: \"Il territorio e l\u2019uomo\" realizzata a Mirabello negli anni '80 da Franco Rinaldi e per questo sono a lui dedicate. La terza \u00e8 dedicata a Amedeo Gilli, a cui si deve la raccolta e il restauro della maggior parte dei pezzi esposti.\nIl territorio.\nSin dai tempi pi\u00f9 remoti, il territorio anzidetto fu condizionato e trasformato dal disordinato divagare delle acque che scendevano dalle Alpi e dall'Appennino. Queste, sommergendo le terre durante le piene, lasciandole riemergere durante le magre, ne provocarono ora l\u2019impaludamento, ora l'innalzamento, con il deposito di detriti e torbide. In epoca romana la regimazione dei fiumi ne bonific\u00f2 ampie plaghe in cui fiorirono centri abitati. Con la caduta dell'impero romano e il conseguente abbandono della bonifica, la zona torn\u00f2 ad essere una successione di paludi, valli e cordoli sabbiosi delimitanti i pigri corsi dei fiumi, che, piena dopo piena, vagavano per il territorio; il territorio ritorn\u00f2 cio\u00e8 alla sua condizione originaria. Con il rifiorire della civilt\u00e0, riprese la lotta dell'uomo contro le acque: le paludi vennero bonificate e i fiumi stretti tra argini, per proteggere le terre faticosamente recuperate dalle loro piene. Dati i mezzi allora disponibili, raggiungere questo scopo non fu facile e lunghi secoli trascorsero prima che il progetto agognato fosse realizzato. La lotta fu lunga e tenaci gli avversari, il Reno in particolare.\nIn dieci grandi pannelli, con l'ausilio di mappe e documenti, la sezione riscostruisce questa lunga vicenda, fornendo al contempo un quadro delle strade, delle vie di navigazione, delle torri e dei cippi che furono posti dagli Stati per affermare la loro sovranit\u00e0 sul territorio e per poter riconoscere i rispettivi confini dopo le frequenti esondazioni. \nL'uomo.\nSino al secolo XIII, tra boschi, canneti e acque stagnanti, solo poche capanne e qualche casupola si stagliavano sulla desolata linea dell'orizzonte di quello che diverr\u00e0 il territorio di S. Agostino di Sotto (oggi Mirabello); ma allora del paese non c\u2019era ancora traccia alcuna. Per secoli, riferendosi a quelle terre, si parl\u00f2 solo di valli e di boschi. Quando per\u00f2, con il procedere delle regimazioni e della bonifica, le acque si ritirarono, gli abitanti delle borgate vicine incominciarono a interessarsi a esse.\nLa sezione descrive lo stato dei primi abitatori e il progressivo insediarsi delle famiglie dell'aristocrazia urbana che diedero vita a grandi propriet\u00e0. Tra queste un'attenzione particolare \u00e8 dedicata all\"'Impresa\" e al suo proprietario, il Cardinale Pompeo Aldrovandi (1668-1752), a cui si deve l'allontanamento del Reno dal territorio di Mirabello, che un tempo attraversava, e la colmata delle limitrofe paludi, pur se consegu\u00ec lo scopo con metodi a dir poco discutibili. La sezione si chiude con un insieme di immagini di lavoro e di volti che ricordano tutti coloro che hanno vissuto e lavorato in queste terre nel corso dei secoli.\nGli strumenti.\nLa trasformazione che il territorio e l\u2019ambiente di Mirabello hanno subito attraverso i secoli \u00e8 il frutto di una lotta plurisecolare contro una natura ostile, condotta da generazioni di lavoratori. Essi supplirono alla inadeguatezza degli attrezzi di cui disponevano e alle difficolt\u00e0 della vita con la loro genialit\u00e0 e con la fatica delle loro schiene e delle loro braccia. Grazie all\u2019intuito riuscirono, col tempo, a rendere quegli attrezzi sempre pi\u00f9 efficienti. In sette grandi sale \u00e8 presenta una raccolta ragionata di mezzi di trasporto, strumenti, attrezzi e oggetti della vita domestica e del lavoro dei campi, che forniscono un quadro della civilt\u00e0 contadina nella prima met\u00e0 del secolo scorso: una civilt\u00e0 la cui memoria non deve andare dispersa, perch\u00e9 fu una civilt\u00e0 di cui essere orgogliosi. \nL'uso e le idee da cui questi strumenti nacquero \u00e8 raccontata da testimoni nei video della pagina \"Gli strumenti raccontano\" del sito web del museo.\nLa tradizione.\nLa cultura di una civilt\u00e0 non \u00e8 costituita solo di cose materiali ma anche di conoscenze, credenze, canti e tradizioni che si esprimono in una lingua. \u00c8 su questa parte della coltura contadina, forse ancor di pi\u00f9 che su quella materiale, che sta per calare il buio. Prima che ci\u00f2 accada il Museo tenta di registrane i pochi frammenti che ancora ne sopravvivono nella memoria di alcuni, per conservarne e tramandarne il ricordo. Per questo \u00e8 stata creata la sezione \"Tradizione\" nel sito web del museo. Essa costituisce dunque la quarta sezione del museo: una sezione priva di sale, perch\u00e9 le parole e le immagini non necessitano di sale per essere presentate, ma di pagine.\nLa sezione \u00e8 in continua crescita e sviluppo, grazie agli apporti della comunit\u00e0 di Terre del Reno: la memoria \u00e8 infatti un fatto sociale, nessuno la possiede integralmente ma ognuno ne ha un frammento. Raccogliendoli assieme, con pazienza, potremo piano piano ricostruirne l'immagine.\nDobbiamo infine ricordare il Palazzo Sessa Aldrovandi, sede del Museo: esso stesso \u00e8 un prodotto della storia di questo territorio; non \u00e8 quindi solo un mero contenitore, ma uno, e non l'ultimo, degli oggetti in mostra.\nVisite.\nIl museo \u00e8 aperto su prenotazione. L'ingresso \u00e8 libero."}
{"id": "8384093", "revid": "121957760", "url": "https://it.wikipedia.org/wiki?curid=8384093", "title": "Gigi Damiani", "text": " Universalmente noto come Gigi \u00e8 stato uno \"fra i personaggi di maggior spicco dell'anarchismo italiano ed europeo\".\nBiografia.\nDopo un'infanzia difficile e travagliata aderisce all'Anarchismo e gi\u00e0 nel 1892 \u00e8 un attivo propagandista, collezionando condanne e invii al Domicilio coatto. Collabora a \"L'Avvenire sociale\" di Messina. Nel 1897 emigra in Brasile dove per venti anni collabora attivamente a tutte le pubblicazioni anarchiche (sia in lingua portoghese che italiana) stampate a San Paolo e in altre localit\u00e0, assumendone in diversi casi la direzione. Pubblica saggi e opere di narrativa e poesia ed \u00e8 attivissimo nell'agitazione sociale.\nNel 1917 viene espulso dal Brasile e rientra in Italia, dove viene incarcerato per venti giorni. Tornato in libert\u00e0 inizia a collaborare con Il Libertario. Quando nel febbraio 1920 esce a Milano il quotidiano anarchico Umanit\u00e0 Nova Damiani affianca il direttore Errico Malatesta in veste di capo-redattore, ruolo in cui si dimostrer\u00e0 efficientissimo. Quando Malatesta viene arrestato (insieme a quasi tutta la redazione) nell'ottobre 1920 Damiani riesce a sfuggire alla cattura e (dalla latitanza) continua a coordinare il manipolo di collaboratori che garantisce la pubblicazione del quotidiano.\nDopo la distruzione della redazione e della tipografia del giornale da parte dei fascisti successiva alla Strage del Diana (23 marzo 1921) Damiani coordina la ripresa delle pubblicazioni a Roma, nel frattempo pubblica il romanzo \"Il didietro del re. Memorie di un mancato regicida raccolte e tradotte da Simplicio\" (Roma 1921). Dopo il rilascio di Malatesta (luglio 1922) continua ad affiancarlo fino a quando, dopo la Marcia su Roma il quotidiano \u00e8 costretto a sospendere le pubblicazioni (dicembre 1922). Dopo un periodo a Palermo, rientrato a Roma fonda nell'ottobre 1923 \"Fede! settimanale anarchico di cultura e di difesa\" , un periodico che raggiunge presto la tiratura di 13000 copie e che viene pubblicato fino all\u2019ottobre 1926. Nello stesso periodo pubblica il volumetto \"Il problema della libert\u00e0\" (Roma 1924) una raccolta di poesie e fonda altri due periodici \"Vita\" \u201cmensile di politica ed arte\u201d e \"Parole nostre\" \u201cfoglio mensile di spicciola propaganda libertaria\"\nNel 1926 riesce ad espatriare clandestinamente in Francia da dove prosegue instancabilmente la sua battaglia antifascista pubblicando opera polemiche come \"Il re fascista\" in cui si scaglia contro il sovrano Vittorio Emanuele III, \"La palla e il galeotto\" (una commedia in cui riicolizza un dittatore) e il dialogo immaginario \"Cristo e Bonnot\". Espulso dalla Francia nel 1927 ripara in Belgio dove viene arrestato per un presunto tentato omicidio. Rilasciato ritorna clandestinamente in Francia dove rimane fino al 1930 quando \u00e8 costretto a rientrare nuovamente in Belgio. Passa clandestinamente di stato in stato fino a stabilirsi in Spagna dove nel 1931 \u00e8 stata proclamata la Seconda repubblica spagnola. Qui spera con l'appoggio del movimento anarchico locale di riuscire ad organizzare la fuga di malatesta ma il progetto sfuma e Damiani si trasferisce con tutta la famiglia in Algeria e poi in Tunisia da dove continua la pubblicazione di opere e periodici anarchici. Dopo la morte di Luigi Galleani e di Malatesta il regime lo considera ormai il nuovo \"capo\" dell'anarchismo italiano\nSolo nel 1946 ottiene l'autorizzazione a rientrare in Italia e la Federazione anarchica italiana gli affida la direzione di Umanit\u00e0 Nova, ora divenuta settimanale. Divenuto progressivamente cieco a causa di un glaucoma \u00e8 costretto a rallentare la propria attivit\u00e0 ma continua a pubblicare libri, dettandoli ad altri. Nel 1953 muore all'Ospedale Policlinico di Roma."}
{"id": "8384104", "revid": "1603714", "url": "https://it.wikipedia.org/wiki?curid=8384104", "title": "Pittore di Nikoxenos", "text": "Attivit\u00e0.\nGli vengono assegnati una cinquantina di vasi attici, tutti di notevoli proporzioni, nelle due tecniche a figure nere ed a figure rosse. Estremamente riconoscibile nelle sue reiterazioni, dipinge figure nere su anfore e \" pelikai\" che ricordano il lavoro del Gruppo di Leagros. I suoi \"hydria\" e \" kalpidai\" con profilo continuo erano gi\u00e0 nella tradizione del nuovo stile. Il suo lavoro a figure nere \u00e8 considerato migliore di quello a figure rosse. Secondo Beazlej, il Pittore di Eucharides ne \u00e8 il ben pi\u00f9 dotato continuatore."}
{"id": "8384120", "revid": "1282260", "url": "https://it.wikipedia.org/wiki?curid=8384120", "title": "Punti di repere", "text": ""}
{"id": "8384122", "revid": "291370", "url": "https://it.wikipedia.org/wiki?curid=8384122", "title": "Concetta Castilletti", "text": "Specializzata in microbiologia e virologia, fa parte del team di ricercatrici del INMI che a febbraio 2020 ha isolato il SARS-CoV-2, insieme a Francesca Colavita e Maria Rosaria Capobianchi. La sequenza parziale del virus, denominato \"2019-nCoV/Italy-INMI1\", \u00e8 stata depositata nel database GenBank.\nBiografia.\nOriginaria di Ragusa, si \u00e8 laureata all'Universit\u00e0 degli Studi di Catania e in seguito si \u00e8 specializzata all'Universit\u00e0 \"La Sapienza\" di Roma dove ha conosciuto Maria Rosaria Capobianchi e il professor Ferdinando Dianzani, a cui riconosce il merito di avere alimentato la sua passione per la ricerca. Ha condotto studi di ricerca su Sars, Ebola, influenza suina e chikungunya."}
{"id": "8384123", "revid": "1305772", "url": "https://it.wikipedia.org/wiki?curid=8384123", "title": "Repere", "text": ""}
{"id": "8384126", "revid": "1373765", "url": "https://it.wikipedia.org/wiki?curid=8384126", "title": "Conti da Gangalandi", "text": ""}
{"id": "8384127", "revid": "1373765", "url": "https://it.wikipedia.org/wiki?curid=8384127", "title": "Conti di Gangalandi", "text": ""}
{"id": "8384136", "revid": "1869172", "url": "https://it.wikipedia.org/wiki?curid=8384136", "title": "Antwerpsche Diamantkring", "text": "Antwerpsche Diamantkring \u00e8 stata fondata nel 1928 ad Anversa, in Belgio, diventando la prima borsa di diamanti al mondo dedicata esclusivamente al commercio di diamanti grezzi.\n\u00c8 membro della Federazione mondiale delle Borse di diamanti.\nL'85% della fornitura mondiale di diamanti \u00e8 quotata ad Anversa, in particolare nell'Anpsps Diamantkring.\nRough Diamond Day.\nIl Rough Diamond Day \u00e8 un evento internazionale semestrale dedicato al commercio di diamanti grezzi, organizzato da Antwerpsche Diamantkring."}
{"id": "8384150", "revid": "1564910", "url": "https://it.wikipedia.org/wiki?curid=8384150", "title": "Galder Gaztelu-Urrutia", "text": "Biografia.\nFino al 2018 ha lavorato per la pubblicit\u00e0 e la televisione. Nel 2019 ha diretto il suo primo lungometraggio, \"Il buco\". Il film ha ricevuto il Midnight Madness Audience Award, al Festival di Sitges, dove ha vinto il premio per il miglior film, e al Toronto International Film Festival, ha ricevuto il premio del pubblico.\nStile e tematiche.\nNei cortometraggi \"913\" (2004), \"La casa del lago\" (2011) e nel suo primo lungometraggio, Galder Gaztelu approfondisce un mondo futuristico da una prospettiva pessimistica, che evidenzia gli elementi negativi dell'essere umano. I suoi film sono narrati in un rigido linguaggio filmico, con continui primi piani aggressivi e scorci digradanti. Tra i suoi riferimenti, si notano titoli letterari come \"La divina commedia\" e film come \"L'angelo sterminatore\" (Luis Bu\u00f1uel, 1962), \"Delicatessen\" (Jean-Pierre Jeunet e Marc Caro, 1991), \"Blade Runner\" (Ridley Scott, 1982) o \"Taxi Driver\" (Martin Scorsese, 1976), con personaggi che nascondono la verit\u00e0, persone che dicono una cosa e ne fanno un'altra, in cui il tradimento \u00e8 un gioco di sopravvivenza."}
{"id": "8384152", "revid": "1573940", "url": "https://it.wikipedia.org/wiki?curid=8384152", "title": "Schizopathidae", "text": "Schizopathidae \u00e8 una famiglia di esacoralli dell'ordine Antipatharia.\nDescrizione.\nLa famiglia comprende coralli coloniali, che formano colonie monopodiali o ramificate, con fusto principale e ramificazioni dotate di pinnule, semplici o subpinnulate, e spine triangolari, compresse lateralmente, semplici o raramente con multiple biforcazioni all'apice.\nI polipi hanno un diametro trasverso di 2\u00a0mm o poco pi\u00f9, e hanno sei mesenteri primari e quattro secondari.\nDistribuzione e habitat.\nLa famiglia ha una distribuzione cosmopolita essendo ampiamente diffusa nell'oceano Atlantico e nell'Indo-Pacifico, con alcune specie segnalate anche nelle acque dell'Artide (\"Stauropathes arctica\") e dell'Antartide (\"Abyssopathes lyriformis\"). Una specie (\"Parantipathes larix\") \u00e8 presente nel mar Mediterraneo.\nComprende quasi esclusivamente specie di acque profonde, segnalate sino a 6000 m di profondit\u00e0.\nTassonomia.\nLa famiglia comprende i seguenti generi:"}
{"id": "8384154", "revid": "6923", "url": "https://it.wikipedia.org/wiki?curid=8384154", "title": "Quinton Dunbar", "text": "Carriera.\nWashington Redskins.\nDopo non essere stato scelto nel Draft NFL 2015, Dunbar firm\u00f2 con i Washington Redskins. Inizi\u00f2 la carriera come quinto cornerback nelle gerarchie della squadra dietro a DeAngelo Hall, Chris Culliver, Bashaud Breeland e Will Blackmon. Il 4 ottobre 2015 disput\u00f2 la prima partita in carriera nella vittoria dei Redskins sui Philadelphia Eagles. La sua prima stagione regolare si chiuse con 13 tackle, 5 passaggi deviati un intercetto in 11 presenze, di cui 2 come titolare. Il 10 gennaio 2016 disput\u00f2 la prima partita nei playoff facendo registrare 5 placcaggi e 2 passaggi deviati nella sconfitta contro i Green Bay Packers.\nNella sua seconda stagione Dunbar fu il terzo cornerback della squadra finendo con 26 tackle, un intercetto e 5 passaggi deviati in 14 presenze. Divenne stabilmente titolare nel 2018 nel lato opposto a Josh Norman disputando 7 partite prima di chiudere la stagione in lista infortunati.\nNel 2019 Dunbar concluse di nuovo la stagione in lista infortunati per un problema al tendine del ginocchio ma in 11 partite stabil\u00ec comunque un primato personale di 4 intercetti. Il sito \"Pro Football Focus\", che stila una graduatoria per tutte le giocate di ogni atleta, lo classific\u00f2 come il secondo miglior cornerback della lega dietro a Richard Sherman.\nSeattle Seahawks.\nIl 23 marzo 2020, Dunbar fu scambiato con i Seattle Seahawks per una scelta del quinto giro del Draft NFL 2020. Il primo intercetto con la nuova maglia lo fece registrare nel secondo turno ai danni di Cam Newton dei New England Patriots nella vittoria per 35-30.\nDetroit Lions.\nDunbar firm\u00f2 con i Detroit Lions il 6 aprile 2021."}
{"id": "8384156", "revid": "183114", "url": "https://it.wikipedia.org/wiki?curid=8384156", "title": "Freie B\u00fchne", "text": ""}
{"id": "8384157", "revid": "1924342", "url": "https://it.wikipedia.org/wiki?curid=8384157", "title": "Colores", "text": "Colores \u00e8 il quinto album in studio del cantante colombiano J Balvin, pubblicato il 19 marzo 2020 su etichetta Universal Music Latino.\nPubblicazione.\nA gennaio 2020 J Balvin ha annunciato che la pubblicazione dell'album sarebbe avvenuta a marzo dello stesso anno.\nAccoglienza.\n\"Colores\" ha ricevuto recensioni perlopi\u00f9 positive da parte della critica specializzata. Su Metacritic, sito che assegna un punteggio normalizzato su 100 in base a critiche selezionate, l'album ha ottenuto un punteggio medio di 72 basato su otto recensioni. Pitchfork ha definito l'album \u00abserio\u00bb ma \u00ableggermente indulgente\u00bb e ha paragonato il lavoro visivamente focalizzato agli album di Pharrell Williams e Kanye West, affermando: \u00abOra con il suo posto a tavola, J Balvin senza dubbio rompe i suoi schemi\u00bb.\nSuzy Exposito di \"Rolling Stone\" ha assegnato al disco tre stelle e mezzo su cinque, sostenendo: \u00abNon lasciatevi ingannare dal motivo Crayola: su dieci brani a tema pigmentario, \"Colores\" \u00e8 un sofisticato spettacolo della tavolozza sonora di Balvin\u00bb. Alexis Petridis per \"The Guardian\" ha dato all'album tre stelle su cinque e ha dichiarato che \"Colores\" \u00abnon \u00e8 davvero interessato a distinguersi sorprendendo l'ascoltatore, n\u00e9 a fargli fare i conti con novit\u00e0, ma ci\u00f2 che \"Colores\" ha in abbondanza \u00e8 un marchio universale di intelligenza pop\u00bb.\nIl progetto discografico ha ottenuto ampio successo nelle principali premiazioni dedicate alla musica latina. Alla 21\u00ba edizione dei Latin Grammy Award il disco viene candidato nelle categorie Album dell'anno e Miglior album urban, mentre il singolo \"Rojo\" ha ottenuto la candidatura nelle categorie Registrazione dell'anno, Miglior canzone urban e Miglior video musicale."}
{"id": "8384164", "revid": "92105", "url": "https://it.wikipedia.org/wiki?curid=8384164", "title": "Marta Radici", "text": " Tra le prime donne a ricoprire il ruolo di primario, dal 1946 al 1972 ha diretto la divisione pediatrica e il reparto di malattie infettive dell'Ospedale Civico Santa Maria della Misericordia di Rovigo.\nBiografia.\nMarta Radici nacque a Buenos Aires il 3 ottobre 1901 dall'industriale bergamasco Adamo Radici e da Carlotta Galimberti, due italiani emigrati in Argentina. Nel 1922 si trasfer\u00ec con la famiglia ad Adria. Nel 1937 si iscrisse alla Facolt\u00e0 di Medicina e Chirurgia dell'Universit\u00e0 di Padova dove si laure\u00f2 con lode e le fu pubblicata la tesi. Dopo aver frequentato il I anno della Scuola di perfezionamento in Clinica pediatrica diretta da Carlo Francioni presso l\u2019Universit\u00e0 di Bologna, nel 1929 si trasfer\u00ec all'Universit\u00e0 degli studi di Firenze per completare gli studi presso la Scuola di perfezionamento in Clinica pediatrica diretta da Carlo Comba. Marta Radici ottenne il diploma di perfezionamento il 14 luglio 1930 con il massimo dei voti discutendo una tesi dal titolo \"Lavoro sperimentale sopra alcune costanti fisico-chimiche del grasso del latte di donna e dei loro rapporti\" conservata e digitalizzata presso la Biblioteca Biomedica.\nTornata a Padova, divent\u00f2 Assistente volontaria nella Clinica Pediatrica diretta da Gino Frontali e consegu\u00ec la libera docenza. Ottenne inoltre l\u2019incarico di Direttore sanitario della Federazione Provinciale dell\u2019O.N.M.I. di Padova. Come la stessa Marta ha raccontato, dall\u201911 febbraio 1946 al 1972 fu primario di Pediatria presso l\u2019Ospedale Civico Santa Maria della Misericordia di Rovigo. Autrice di numerose pubblicazioni scientifiche, si occup\u00f2 in particolar modo di microcitemia e della malattia di Cooley, un\u2019anomalia ematologica a carattere ereditario che nel Polesine aveva la pi\u00f9 alta percentuale italiana di diffusione. Presso l'ospedale istitu\u00ec il Centro degli Studi sulla Microcitemia e lo diresse per otto anni.\nAl termine della lunga carriera, la dottoressa ha scritto un libro intitolato \"L'amaro primariato: appunti di vita ospedaliera\" in cui narra l\u2019esperienza di una vita dedicata ai malati, partendo dalle ritrosie della famiglia nei confronti della scelta degli studi in medicina, descrivendo poi la gestione del reparto di Pediatria tra tante difficolt\u00e0 e raccontando alcuni casi clinici con molta umanit\u00e0.\nCon deliberazione n. 242 del 6 novembre 2006 il Comune di Rovigo le ha dedicato una strada da via N. Cossetto a una strada senza uscita nel quartiere Tassina."}
{"id": "8384196", "revid": "945903", "url": "https://it.wikipedia.org/wiki?curid=8384196", "title": "Music for Two in Love", "text": "Music for Two in Love \u00e8 un album di Patti Page, pubblicato dalla casa discografica Mercury Records nel 1956."}
{"id": "8384197", "revid": "1543377", "url": "https://it.wikipedia.org/wiki?curid=8384197", "title": "Eugenio Geiringer", "text": "Biografia.\nEugenio Geiringer nacque a Trieste il 25 febbraio 1844. Il padre Ruben Isach Robert Geiringer era originario di Gajary, un villaggio della Slovacchia non lontano da Bratislava, mentre la madre Eva Morpurgo discendeva dalla famiglia di banchieri fondatori delle Assicurazioni Generali.\nFrequent\u00f2 l'Istituto Tecnico Nautico di Trieste (al tempo chiamato Accademia di Commercio e Nautica) e studi\u00f2 in seguito matematica e ingegneria all'Universit\u00e0 di Padova. Nel 1864 si laure\u00f2 in ingegneria con specializzazione negli impianti di illuminazione a gas e inizi\u00f2 a lavorare come assistente ingegnere alla costruzione dell'impianto del gas della citt\u00e0 di Trieste, insegnando contemporaneamente disegno geometrico e industriale alla Scuola triestina di disegno.\nIn seguito, vista la sua esperienza negli impianti a gas, fu incaricato dalla societ\u00e0 Laidlaw &amp; Son di Glasgow della realizzazione del sistema di illuminazione delle citt\u00e0 di Caltanissetta e Sciacca in Sicilia. Nel 1868 torn\u00f2 a Trieste dove ottenne il posto di supplente di disegno alla Civica Scuola Reale. Tra il 1872 e il 1877 ricopr\u00ec la carica di co-direttore della Banca Triestina di Costruzioni e a partire dal 1882 fu presidente della Societ\u00e0 degli Ingegneri e Architetti di Trieste.\nNel 1874 spos\u00f2 Ortensia Luzzati a cui rimase sempre molto legato, tanto da farle dedicare una variet\u00e0 di camelia e da chiamare in suo onore il belvedere vedetta Ortensia a Opicina, non pi\u00f9 esistente.&lt;br&gt;\nDalla moglie ebbe 7 figli, tra i quali Pietro, nato nel 1886, fu co-direttore delle Assicurazioni Generali e nel 1944 venne deportato e mor\u00ec ad Auschwitz insieme alla moglie Francesca Vivante.\nA partire dagli anni 70 del XIX secolo Geiringer lavor\u00f2 a diversi edifici nelle zone principali di Trieste: insieme all'architetto Giovanni Righetti progett\u00f2 la facciata di Palazzo Stratti e l'Hotel Vanoli (oggi Grand Hotel Duchi d'Aosta) in piazza Unit\u00e0 d'Italia a Trieste. Tra il 1873 e il 1876 diresse inoltre i lavori di costruzione del municipio di Trieste, progettato dall'architetto Giuseppe Bruni.\nA partire dal 1883 progett\u00f2 il nuovo Palazzo delle Assicurazioni Generali di Trieste, il primo edificio della citt\u00e0 a usare l'energia elettrica per l'illuminazione interna.\nContemporaneamente lavor\u00f2 anche come ingegnere ferroviario, progettando in particolare la tratta ferroviaria Trieste-Vienna e la tranvia di Opicina.\nOpere.\nTra le opere a cui Geiringer ha lavorato \u00e8 possibile citare"}
{"id": "8384203", "revid": "934596", "url": "https://it.wikipedia.org/wiki?curid=8384203", "title": "Universit\u00e0 statale di Gorno-Altajsk", "text": "L'Universit\u00e0 statale di Gorno-Altajsk (GASU) \u00e8 un ente di istruzione accademica russo situato nella Repubblica dell'Altaj."}
{"id": "8384207", "revid": "1702319", "url": "https://it.wikipedia.org/wiki?curid=8384207", "title": "Chiesa di San Filiberto", "text": "La chiesa di San Filiberto \u00e8 un edificio religioso situato ad Alzo, frazione di Pella, in provincia e diocesi di Novara; \u00e8 l'unica chiesa in Italia dedicata a San Filiberto.\nStoria.\nL'edificio risale al XI secolo e si presenta ad un un'unica navata, la facciata a capanna e con l'abside rivolta ad est verso il lago in direzione dell'approdo tuttora esistente.\nLa chiesa \u00e8 costruita su un terreno in pendenza che nel 2016 ha iniziato a mostrare segni di cedimento dando origine ad alcune crepe nell'abside, il lato settentrionale \u00e8 stato puntellato, successivamente l'edificio \u00e8 stato oggetto di opere di consolidamento concluse nel novembre del 2018.\nDescrizione.\nFronteggia la chiesa il campanile romanico a pianta quadrata con feritoie sulla parte inferiore, due ordini di bifore sovrastate da archetti pensili e il tetto in piode. \nIl sagrato \u00e8 circondato da quattordici cappelle raffiguranti la Via Crucis edificate nel 1794"}
{"id": "8384210", "revid": "767487", "url": "https://it.wikipedia.org/wiki?curid=8384210", "title": "V\u00edtor Baltasar", "text": "Carriera.\nClub.\nCon lo vinse un campionato e una coppa nazionale, giocando 130 partite ufficiali e segnando 11 gol.\nNazionale.\nHa collezionato una presenza con la propria nazionale nel 1977, in un'amichevole contro la ."}
{"id": "8384213", "revid": "1768939", "url": "https://it.wikipedia.org/wiki?curid=8384213", "title": "Tegretol", "text": ""}
{"id": "8384218", "revid": "120758102", "url": "https://it.wikipedia.org/wiki?curid=8384218", "title": "Farmacia Centrale", "text": "La Farmacia Centrale di Lubiana (in sloveno \"Centralna lekarna Ljubljana\") o semplicemente Farmacia Centrale (\"Centralna lekarna\") \u00e8 un edificio in stile neorinascimentale situato nel centro di Lubiana.\nRappresenta uno degli edifici pi\u00f9 importanti di piazza Pre\u0161eren, una delle piazze principali della citt\u00e0. \u00c8 conosciuto anche come palazzo Mayer (\"Mayerjeva pala\u010da\") o palazzo di piazza Pre\u0161eren 5 (\"pala\u010da Pre\u0161ernov trg 5\").\nL'edificio in architettura neorinascimentale \u00e8 situato tra strada Trubar (\"Trubarjeva cesta\") e lungofiume Petkov\u0161ek (\"Petkov\u0161kovo nabre\u017eje\"). Fu progettato nel 1896-1897 da Ferdinand Hauser e costruito prima della fine del XIX secolo da Gustav T\u00f6nnies; la facciata \u00e8 opera di Filip Supan\u010di\u010d. Presso l'ingresso del fabbricato vi \u00e8 una parete dipinta con scene della storia della Slovenia, opera di G. A. Kos nel 1939.\nDurante la seconda guerra mondiale il palazzo ospitava anche un caff\u00e8 (\"Pre\u0161ernova kavarna\") dedicato a France Pre\u0161eren. Ora al pian terreno, dove un tempo si trovava il caff\u00e8 Valvasor, ospita la farmacia Centrale.\nDal 19 maggio 1990 l'edificio \u00e8 classificato come monumento culturale d'importanza nazionale della Slovenia."}
{"id": "8384219", "revid": "57342", "url": "https://it.wikipedia.org/wiki?curid=8384219", "title": "Premio Magritte per la migliore sceneggiatura originale o adattamento", "text": "Il Premio Magritte per la migliore sceneggiatura originale o adattamento (\"Magritte du meilleur sc\u00e9nario original ou adaptation\") \u00e8 un premio cinematografico assegnato annualmente dall'\"Acad\u00e9mie Andr\u00e9 Delvaux\".\nVincitori e candidati.\nI vincitori sono indicati in grassetto, a seguire gli altri candidati."}
{"id": "8384225", "revid": "57342", "url": "https://it.wikipedia.org/wiki?curid=8384225", "title": "Premio Magritte per la migliore sceneggiatura", "text": ""}
{"id": "8384228", "revid": "594360", "url": "https://it.wikipedia.org/wiki?curid=8384228", "title": "S.E.S.", "text": ""}
{"id": "8384229", "revid": "1117982", "url": "https://it.wikipedia.org/wiki?curid=8384229", "title": "Ventorum situs", "text": "Il Ventorum situs (in greco: \u03a0\u03b5\u03c1\u1f76 \u03b8\u03ad\u03c3\u03b5\u03c9\u03c2 \u1f00\u03bd\u03ad\u03bc\u03c9\u03bd; latino: \"Ventorum Situs\") \u00e8 un frammento spurio tradizionalmente attribuito ad Aristotele. \nStruttura.\nSecondo la versione manoscritta dell'opera, \u00e8 un estratto di un'opera pi\u00f9 grande intitolata \"Sui Segni\" (\"De Signis\"), probabilmente scritta da un membro della scuola peripatetica\u02d0 \u00e8, in effetti, il pezzo pi\u00f9 corto tradizionalmente attribuito ad Aristotele come parte del \"Corpus Aristotelicum\", che occupa un'unica pagina a due colonne (973) nell'edizione standard di riferimento di Bekker delle opere complete dello Stagirita.\nIl breve testo elenca i venti che soffiano da dodici direzioni diverse e i loro nomi alternativi utilizzati in luoghi diversi: Borea (N), Meses (NNE), Caecias (NE), Apeliotes (E), Euro (SE), Orthonotus (SSE), Noto (S), Leuconotus (SSW), Libio (SW), Zefiro (W), Iapyx (NW), Trace (NNW).\nOltre a questi nomi primari, il documento fornisce anche informazioni parziali su altri nomi tradizionali per gli stessi venti e associazioni geografiche legate a vari luoghi.\nSebbene il brano, in genere, fornisca un contesto geografico rispetto alle direzioni cardinali, \u00e8 chiaro, confrontando il suo schema con altri resoconti classici, che l'elenco inizia a nord e procede in senso orario. In particolare, lo schema presentato nel frammento \u00e8 molto simile, ma distinto da quello fornito da Aristotele nei \"Meteorologica\"."}
{"id": "8384230", "revid": "594360", "url": "https://it.wikipedia.org/wiki?curid=8384230", "title": "S.E.S", "text": ""}
{"id": "8384239", "revid": "1305772", "url": "https://it.wikipedia.org/wiki?curid=8384239", "title": "Mirandola (opera teatrale)", "text": "Mirandola (\"Mirandola: a Tragedy\" in inglese, \"Mirandola: una tragedia\") \u00e8 una tragedia scritta da Barry Cornwall. Venne messa in scena nel gennaio 1821 al Theatre Royal di Covent Garden, a Londra interpretata da William Charles Macready, Charles Kemble e Miss Foote nelle parti principali\nPur venendo stroncata dalla critica per essere troppo simile ad altre tragedie, tra cui il \"Filippo\" di Vittorio Alfieri, ottenne un grande successo tra il pubblico, tanto che venne replicata sedici volte.\nTrama.\nNel preambolo della tragedia, Giovanni, duca della Mirandola, sposa una dama di nome Isidora, che in precedenza era stata inizialmente promessa sposa a Guido, figlio del duca. Secondo l'inganno del monaco Gheraldi (uno dei principali cospiratori della congiura), che aveva riferito della morte di Guido in battaglia, Isidora viene indotta ad acconsentire al matrimonio con il duca Giovanni.\nIl primo atto si apre dunque con l'inaspettato ritorno di Guido a Mirandola, impaziente di rivendicare l'amore della sua promessa sposa ed ignaro del complotto avvenuto in sua assenza, dato che tutte le lettere tra padre e figlio erano state intercettate dalle macchinazioni del monaco. Scoperto l'inganno, nascono sentimenti di gelosia e diffidenza tra il duca e Guido, accentuate dall'atteggiamento di Isabella, sorella del duca, la quale spera cos\u00ec di assicurare al figlio la successione al Ducato della Mirandola. Con le sue arti e l'aiuto del famigerato monaco, le passioni del Duca sono portate alla follia: scopre Isidora insieme al figlio Guido, e nella sua gelosa frenesia ordina di mettere a morte il giovane. L'amico di Guido, che irrompe con le lettere intercettate che aveva accidentalmente recuperato da Gheraldi, arriva per\u00f2 troppo tardi per salvarlo. Il duca Giovanni muore allora in un'agonia di pentimento e di passione, con gli schemi diabolici di Isabella coronati dal successo. Il destino di Isidora \u00e8 invece lasciato alla fantasia dello spettatore."}
{"id": "8384240", "revid": "253269", "url": "https://it.wikipedia.org/wiki?curid=8384240", "title": "Wallace Fox", "text": ""}
{"id": "8384243", "revid": "594360", "url": "https://it.wikipedia.org/wiki?curid=8384243", "title": "Baby Vox", "text": ""}
{"id": "8384246", "revid": "1516566", "url": "https://it.wikipedia.org/wiki?curid=8384246", "title": "IHS Markit", "text": "IHS Markit Ltd \u00e8 un fornitore di informazioni globale con sede a Londra costituito nel 2016 con la fusione di IHS Inc. e Markit Ltd.\nAlcune parti dell'azienda sono antecedenti al 1800.\nUna parte di questo conglomerato era in origine una societ\u00e0 che assegnava numeri di identificazione IMO a navi, compagnie e proprietari registrati. Da allora \u00e8 cresciuta fino a incorporare altre societ\u00e0 nel settore dei servizi di informazione, molte risalenti alla fine del 1700 e 1800. Questi includono Cambridge Energy Research Associates, Global Insight, Jane's Information Group, Carfax, Inc., Prime Publications Limited e John S. Herold, Inc.\nNel 2016 IHS, con sede a Englewood, e Markit con sede a Londra si sono fuse. Information Handling Services (IHS) \u00e8 stata fondata nel 1959 come Information Handling Services per fornire informazioni agli ingegneri aerospaziali attraverso database di microfilm. Jerre Stead \u00e8 stato amministratore delegato dal 2006 al 2013 e dal 2015 fino alla fusione con Markit.\nMarkit \u00e8 stata fondata nel 2003 come Mark-it Partners, un fornitore di dati finanziari per i prezzi di credit default swap giornalieri. La societ\u00e0 \u00e8 cresciuta attraverso joint venture e acquisendo altre societ\u00e0, fondendosi con IHS nel 2016."}
{"id": "8384247", "revid": "2130303", "url": "https://it.wikipedia.org/wiki?curid=8384247", "title": "Ossario della Madonna della Neve", "text": "L'ossario della Madonna della Neve \u00e8 una cappella-ossario che si trova a Mezzano, frazione di San Giuliano Milanese, accanto all'omonima chiesa, ormai sconsacrata, di cui non \u00e8 nota la datazione, ma ritenuta antecedente al XV secolo. L'ossario fu costruito tra fine del Seicento e l'inizio del Settecento per ospitare i resti rinvenuti sotterrati nella zona, presumibilmente appartenenti a soldati svizzeri caduti nella battaglia dei giganti, avvenuta nel 1515, tra gli svizzeri e i francesi per il controllo del Ducato di Milano."}
{"id": "8384248", "revid": "287204", "url": "https://it.wikipedia.org/wiki?curid=8384248", "title": "Concilio di Clermont (1130)", "text": "Il Concilio di Clermont del 1130 fu convocato da papa Innocenzo II e si tenne in Alvernia, nella citt\u00e0 di Clermont, che dopo la fusione con la citt\u00e0 rivale di Montferrand (divenuta suo quartiere) diventer\u00e0 l'attuale capoluogo alverniate. Questo concilio \u00e8 famoso per aver vietato la pratica dei tornei cavallereschi, divieto del quale la Cavalleria medievale francese non tenne alcun conto.\nContesto.\nQuesto concilio si riun\u00ec nel momento in cui il gusto per i tornei cavallereschi stava per raggiungere il suo apogeo, il secolo intercorrente tra il 1125 e il 1225. La Chiesa condann\u00f2 questi giochi popolari e materiali poich\u00e9 essa \u00ab\u2026vi vedeva un pericolo per la vita dei torneanti, ma soprattutto per le loro anime\u00bb: oltre alla scomunica, al cavaliere ucciso nello scontro era negata la sepoltura cristiana.\nQueste decisioni rimasero prive di effetti sensibili e i due concili che seguirono ( Lateranense II e Lateranense III) ripresero questo divieto senza tuttavia riscuotere maggior successo.\nIn pi\u00f9 il Papa spieg\u00f2 che solo i laici potevano esercitare il mestiere di chirurgo: i medici appartenenti al clero potevano curare i malati (solo con la palpazione e l'osservazione delle urine), ma non potevano entrare in contatto con il sangue, secondo la massima \nInoltre il concilio conferm\u00f2 la legittimit\u00e0 dell'elezione al Soglio pontificio del cardinale Gregorio Papareschi, che aveva appunto assunto il nome di Innocenzo II, in contrapposizione con quella del cardinale Pietro Pierleoni, che passer\u00e0 alla storia come Antipapa Anacleto II."}
{"id": "8384252", "revid": "550205", "url": "https://it.wikipedia.org/wiki?curid=8384252", "title": "Moto Guzzi 500 Bicilindrica", "text": "La Moto Guzzi Bicilindrica 500 \u00e8 stata una motocicletta da corsa prodotta dalla casa motociclistica Moto Guzzi tra il 1933 ed il 1951.\nFu protagonista di quasi un ventennio di gare, spesso cogliendo grandi vittorie e rimanendo per tutti gli anni della sua produzione il modello di punta della Casa.\nStoria.\nLa Bicilindrica 500 nacque dalla necessit\u00e0 di tornare a competere nei Gran Premi delle \u201cmezzo litro\u201d, dove la Guzzi poteva disporre solamente della ormai obsoleta \u201cQuattro Valvole\u201d e della Quattro Cilindri (che per\u00f2 risultata non competitiva non venne quasi mai impiegata in gara); forte delle ottime prestazioni del motore della 250 Corsa, Carlo Guzzi ebbe la brillante idea di accoppiarne due, in modo da trasferire la comprovata competitivit\u00e0 del 250 in un nuovo propulsore da 500\u00a0cm\u00b3. Per evitare di intralciare il raffreddamento e ridurre gli ingombri, al primo cilindro orizzontale (secondo il classico schema della Casa di Mandello) ne fu aggiunto un secondo il cui asse saliva verso la sella, creando fra i due un angolo di 120\u00b0.\nMeno agile delle monocilindriche inglesi e meno potente delle sovralimentate italiane e tedesche, la Bicilindrica seppe per\u00f2 unire i pregi di queste opposte tendenze tecniche e ad eliminarne i difetti, risultando cos\u00ec la pi\u00f9 efficiente, arrivando a conquistare il Gran Premio delle Nazioni nelle edizioni 1934, 1935 e 1936 ed il Massimo Campionato Italiano nel 1934, 1935 e 1947 con Omobono Tenni, nel 1937 con Guglielmo Sandri, nel 1948 con Bruno Bertacchini e del 1949 con Enrico Lorenzetti; primeggi\u00f2 inoltre nel Raid Nord-Sud Milano Napoli nel 1934 con Terzo Bandini, nel 1935 e 1936 con Tenni e nel 1937 con Sandri e Bandini (quest\u2019ultimo in versione motocarrozzetta), ma la sua vittoria pi\u00f9 clamorosa fu colta al Tourist Trophy del 1935, dove spezz\u00f2 l\u2019egemonia britannica che su quel circuito imperava fin dalla sua istituzione.\nTourist Trophy.\nVisti i brillanti risultati ottenuti in Italia, la Guzzi pens\u00f2 di far debuttare la nuova motocicletta anche all\u2019estero, ricorrendo a validi corridori stranieri, ottimi conoscitori dei circuiti di tutta Europa: per questa evenienza fu scelto il campione irlandese Stanley Woods, all\u2019epoca all\u2019apice di una gloriosa carriera; affidatagli la Bicilindrica per il poi rivelatosi vittorioso Gran Premio di Spagna del 1934, l\u2019anno successivo si present\u00f2 la possibilit\u00e0 di partecipare al Tourist Trophy: per l\u2019occasione alla motocicletta fu montata la sospensione posteriore, prima macchina da corsa a poterne disporre (i commissari dell\u2019Isola di Man, ritenendola un\u2019idea copiata dagli inglesi, richiesero il documento del brevetto per l\u2019ammissione del mezzo alla competizione, ed esso dovette essere spedito in tutta fretta da Mandello), ed il motore, sapientemente rimaneggiato, arriv\u00f2 a disporre di 50 CV a 7500 giri/min, superando cos\u00ec alla massima velocit\u00e0 i 200\u00a0km/h. \nLa categoria Senior dell\u2019edizione 1935 del TT vide trionfante Woods dopo una spettacolare gara, rivaleggiando con Jimmy Guthrie su Norton e tagliando il traguardo dopo 425\u00a0km dalla partenza con soli quattro secondi di vantaggio sul secondo, battendo peraltro il record sul giro (riducendolo di un minuto e 12 secondi) e quello sulla distanza totale di ben sette minuti: assieme alla altrettanto grandiosa gara di due giorni prima, dove la Guzzi con lo stesso pilota aveva primeggiato anche nella categoria Lightweight, si determin\u00f2 la fine della supremazia britannica sull\u2019Isola di Man e si dimostr\u00f2 al mondo motociclistico le potenzialit\u00e0 delle macchine della Casa dell'Aquila.\nDopo questa data si ebbe una costante affermazione in una moltitudine di gare su tutto il territorio nazionale e quello europeo, pilotata da grandi piloti quali Omobono Tenni e Stanley Woods.\nLa Bicilindrica ebbe momenti difficili nel periodo subito antecedente lo scoppio della Seconda guerra mondiale, poich\u00e9 le motociclette con motori sovralimentati di altre marche erano difficilmente battibili, specialmente sui circuiti veloci; essa riapparve con rinnovate possibilit\u00e0 alla conclusione del conflitto, quando i regolamenti di gara vietarono l\u2019utilizzo del compressore.\nNel 1951, anno del suo ritiro ufficiale dallo squadrone Guzzi dopo 18 anni di corse ed una carriera davvero unica nella storia delle competizioni motociclistiche, la Bicilindrica, forte anche dei suoi continui aggiornamenti, vinceva ancora, arrivando a dominare nel Gran Premio di Svizzera con Fergus Anderson, la prova del Campionato Italiano Velocit\u00e0 a Senigallia con Enrico Lorenzetti e durante il Gran Premio delle Nazioni, disputatosi a Monza, Bruno Ruffo segn\u00f2 il record della giornata a 171,330\u00a0km/h. Venne comunque impiegata in competizione in Sudafrica, in Australia ed in Sudamerica ottenendo varie vittorie, importanti come ottima pubblicit\u00e0 per la Casa di Mandello.\nTecnica.\nIl motore della Bicilindrica 500 \u00e8 composto da due cilindri quadri (alesaggio x corsa 68x68 mm) con un angolo tra loro di 120\u00b0, ma a differenza di altre bicilindriche dell\u2019epoca, le due bielle non sono montate sullo stesso perno, bens\u00ec su due sfalsati: in questo modo si riusc\u00ec ad eliminare le vibrazioni di secondo ordine ed a regolarizzare alla perfezione l\u2019ordine degli scoppi, mantenendo comunque un ottimo raffreddamento ed un ingombro minimo; il cilindro orizzontale risulta identico a quello della 250 Corsa, mentre il secondo possiede un\u2019alettatura circolare (tipologia consueta per altre marche), e quelle della testa sono parallele all\u2019asse del cilindro; Inizialmente sia teste che cilindri erano fusi in ghisa, ed il carter - racchiudente anche il cambio \u2013 in alluminio, ma ben presto si pass\u00f2 all\u2019alluminio anche per teste e cilindri, mentre il carter divenne in electron.\nMontano ciascuno due valvole (diametro di 37\u00a0mm all\u2019aspirazione e 34\u00a0mm allo scarico), con doppie molle a spillo scoperte; il comando valvole \u00e8 affidato ad un monoalbero, mentre la distribuzione \u00e8 a coppie coniche. Due carburatori separati con diffusore da 28,5\u00a0mm ne garantiscono l\u2019alimentazione, l\u2019accensione \u00e8 a magnete Bosch e la lubrificazione (il cui olio \u00e8 contenuto in un serbatoio da 4 litri sopra quello della benzina \u2013 di 20 litri di capacit\u00e0 -), a carter secco, si avvale di una doppia pompa ad ingranaggi. La trasmissione primaria \u00e8 ad ingranaggi a denti dritti, mentre quella finale \u00e8 a catena con parastrappi nella corona; il cambio a quattro rapporti con ingranaggi scorrevoli a doppio baladeur \u00e8 azionato con comando a pedale con preselettore. I freni, a tamburo, furono oggetto di migliorie nel corso degli anni, passando da laterale a singola camma nella prima versione a doppia camma nell\u2019ultima versione dell\u2019anteguerra, ed infine a tamburo centrale da 280\u00a0mm per l\u2019anteriore, mentre quello posteriore rimase sempre a singola camma, pur passando da laterale a centrale e venendo maggiorato.\nIl telaio, nella sua prima versione, era rigido, in tubi, con triangolazione posteriore a tre elementi (soluzione adottata anche sulla 250 Corsa), soluzione abbandonata per\u00f2 due anni dopo in occasione del Tourist Trophy del 1935, quando venne equipaggiata con la sospensione posteriore (brevettata e conosciuta come \u201cSospensione Elastica Guzzi\u201d), che se fino ad allora era considerata come pericolosa in fatto di tenuta stradale, dopo la grandiosa vittoria al TT venne pesantemente rivalutata, tanto che nel giro di un anno nessuna motocicletta da Gran Premio ne era priva; a differenza di quella montata sulle moto da turismo, le cui molle erano montate sotto il motore, per la versione sportiva esse furono alloggiate in due tubi cilindrici direttamente sul forcellone, ai lati della ruota posteriore, ma lavoravano comunque sempre in compressione, mentre gli ammortizzatori a frizione erano dietro la sella e collegati al forcellone con due corti puntoni: per la loro regolazione erano installati dei galletti, ma per la variazione del precarico durante le gare fu applicato un sistema controllato via cavo da una leva posta sotto il lato sinistro del serbatoio, evitando cos\u00ec al pilota acrobatiche regolazioni in corsa o, peggio, la fermata. Il motore \u00e8 alloggiato in una doppia culla interrotta e gli elementi anteriori e posteriori sono imbullonati fra loro ed al propulsore, che viene cos\u00ec a farne parte integrante. La forcella a parallelogramma \u00e8 di tipo Brampton (gi\u00e0 sperimentata sulla Tre Cilindri).\nIl peso iniziale della Bicilindrica era di 160\u00a0kg, passati poco dopo a 151\u00a0kg grazie all\u2019adozione di materiali pi\u00f9 leggeri e nell\u2019ultima versione nuovi materiali permisero di raggiungere i 145\u00a0kg.\nNel 1948 la motocicletta fu radicalmente modificata nella ciclistica ad opera dell\u2019ing. Antonio Micucci, creando un nuovo telaio, il cui tubo superiore di diametro 112\u00a0mm fungeva anche come serbatoio per cinque litri di lubrificante, per l\u2019avantreno fu adottata una forcella telescopica con ammortizzatori idraulici integrati e perno avanzato, mentre la sospensione posteriore venne sostituita da un forcellone a braccio unico e molle ed ammortizzatore furono sistemati sotto il motore in una piccola carenatura, ed il serbatoio a due piani sovrapposti fu sostituito da uno a forma tondeggiante: queste migliorie, nonostante il lieve aumento di altezza della motocicletta, contribuirono notevolmente alla maneggevolezza ed alla stabilit\u00e0.\nNel 1949 ci fu l\u2019ultima serie di sostanziali modifiche, quando venne nuovamente sostituito il serbatoio con uno prolungato oltre la testa della forcella, molto aerodinamico ed ergonomico, vennero adottati carburatori a vaschetta separata, scarichi a tromboncino e la forcella anteriore venne rimpiazzata con una del tipo \"Gambalunga\" (modello ideato dalla Guzzi e montato sulle monocilindriche da competizione).\nPrestazioni.\nLa prima versione, uscita dagli stabilimenti nel 1933, sprigionava 44 CV a 7000 giri/min con alimentazione a benzina-benzolo e toccava i 190 all\u2019ora (durante i collaudi nel circuito di Monza, pilotata da Amilcare Moretti, si registrarono parecchi giri a 176\u00a0km/h di media sul giro); la versione approntata per il Tourist Trophy del 1935 arriv\u00f2 ad erogare 50 CV a 7500 giri/min, arrivando a superare i 200 orari. Nel Secondo dopoguerra, a causa delle restrizioni regolamentari di gara, l\u2019obbligo di utilizzo di carburante commerciale a 72 ottani ridusse la potenza ottenibile a 42 CV, con conseguente perdita di velocit\u00e0 massima, attestatasi sui 180\u00a0km/h; nel 1948, anno del rimodernamento del mezzo, il motore arriv\u00f2 a produrre 45 CV a 8000 giri/min (sempre con carburante commerciale), arrivando nuovamente sui 200\u00a0km/h, mentre nell\u2019ultimo anno di partecipazione alle gare si riusc\u00ec a spremere ancora qualcosina, ottenendo infine 47 CV sempre a 8000 giri/min, tangendo cos\u00ec i 210\u00a0km/h."}
{"id": "8384257", "revid": "287204", "url": "https://it.wikipedia.org/wiki?curid=8384257", "title": "Waltz", "text": "Waltz in lingua inglese significa valzer."}
{"id": "8384258", "revid": "767487", "url": "https://it.wikipedia.org/wiki?curid=8384258", "title": "Un americano qualunque", "text": "Un americano qualunque (\"Joe Smith, American\") \u00e8 un film statunitense del 1942 diretto da Richard Thorpe."}
{"id": "8384291", "revid": "96758", "url": "https://it.wikipedia.org/wiki?curid=8384291", "title": "M\u00e1rio da Silva Mateus", "text": "Carriera.\nClub.\nCon lo vinse due campionati e tre coppe nazionali, giocando 320 partite ufficiali e segnando 89 gol.\nNazionale.\nHa collezionato 5 presenze con la propria nazionale tra il 1969 e il 1975, segnando una rete."}
{"id": "8384293", "revid": "767487", "url": "https://it.wikipedia.org/wiki?curid=8384293", "title": "I ragazzi di Broadway", "text": "I ragazzi di Broadway (\"Babes on Broadway\") \u00e8 un film statunitense del 1941 diretto da Busby Berkeley."}
{"id": "8384302", "revid": "767487", "url": "https://it.wikipedia.org/wiki?curid=8384302", "title": "Chouchou (film)", "text": "Chouchou \u00e8 un film del 2003 diretto da Merzak Allouache."}
{"id": "8384306", "revid": "22475", "url": "https://it.wikipedia.org/wiki?curid=8384306", "title": "Analitici secondi", "text": "Gli Analitici Secondi o Posteriori (in greco: \u1f08\u03bd\u03b1\u03bb\u03c5\u03c4\u03b9\u03ba\u1f70 \u1f5d\u03c3\u03c4\u03b5\u03c1\u03b1; in latino: \"Analytica posteriora\") sono un testo del cosiddetto \"Organon\" di Aristotele che si occupa della dimostrazione, la definizione e la conoscenza scientifica. La dimostrazione si distingue come un sillogismo che produce la conoscenza scientifica, mentre la definizione \u00e8 contrassegnata come l'affermazione della natura di una cosa, un'affermazione del significato del nome o di una formula nominale equivalente .\nStruttura.\nNell'analisi preliminare degli \"Analitici Primi\" la logica sillogistica era considerata nel suo aspetto formale; nei \"Secondi\" \u00e8 considerata rispetto alla sua materia. La \"forma\" di un sillogismo sta nella necessaria connessione tra le premesse e la conclusione. Anche se non vi \u00e8 alcun difetto nella forma, ci pu\u00f2 essere nella domanda, cio\u00e8 le proposizioni di cui \u00e8 composta, che possono essere vere o false, probabili o improbabili.\nLibro I.\nQuando le premesse sono certe, vere e primarie, e la conclusione ne segue formalmente, questa \u00e8 vera dimostrazione e produce conoscenza scientifica di una cosa. Tali sillogismi sono chiamati \"apodittici\" e sono trattati nei due libri dell'opera. Quando le premesse non sono certe, un tale sillogismo \u00e8 chiamato dialettico e queste sono trattate negli otto libri dei \"Topici\". Un sillogismo che sembra essere perfetto sia nella materia che nella forma, ma che non lo \u00e8, \u00e8 chiamato sofistico, e queste sono trattate nel libro \"Elenchi sofistici\".\nOgni dimostrazione deve essere fondata su principi gi\u00e0 noti, che devono essere essi stessi dimostrabili o essere i cosiddetti primi principi, che non possono essere dimostrati, n\u00e9 devono essere, essendo evidenti in se stessi.\nNon possiamo dimostrare le cose in modo circolare, supportando la conclusione da parte delle premesse e le premesse dalla conclusione, n\u00e9 pu\u00f2 esserci un numero infinito di termini medi tra il primo principio e la conclusione.\nIn ogni dimostrazione, i principi primi, la conclusione e tutte le proposizioni intermedie devono essere verit\u00e0 necessarie, generali ed eterne, poich\u00e9 delle cose che accadono per caso, o contingentemente, o che possono cambiare, o di cose individuali, non c'\u00e8 dimostrazione.\nAlcune dimostrazioni dimostrano solo che le cose sono in un certo modo, piuttosto che il motivo per cui sono cos\u00ec e sono le migliori. Inoltre, la prima figura del sillogismo \u00e8 meglio adattata alla dimostrazione, perch\u00e9 offre conclusioni universalmente affermative ed \u00e8 comunemente usata dai matematici.\nLa dimostrazione di una proposizione affermativa \u00e8 preferibile a quella di una negativa; la dimostrazione di un universale a quella di un particolare.\nNon ci possono essere contemporaneamente opinione e conoscenza della stessa cosa.\nLibro II.\nNel secondo libro, Aristotele inizia con una dichiarazione notevole, affermando che i tipi di cose determinano i tipi di domande, che sono quattro:\nL'ultima di queste domande fu chiamata da Aristotele, in greco, il \"ci\u00f2 che \u00e8\" di una cosa, mentre i logici scolastici lo tradussero in latino come \"quidditas\"\u02d0 essa non pu\u00f2 essere dimostrata, ma deve essere risolta da una definizione. \nIn seguito, Aristotele si occupa della definizione e di come dovrebbe essere fatta una definizione corretta. Ad esempio, fornisce una definizione del numero tre, definendolo il primo numero primo dispari.\nSostenendo che \"conoscere la natura di una cosa \u00e8 conoscere la ragione per cui \u00e8\" e \"possediamo la conoscenza scientifica di una cosa solo quando ne conosciamo la causa\", Aristotele ha definito quattro principali tipi di causa come i termini medi pi\u00f9 ricercati di dimostrazione: finale, formale, efficiente, materiale.\nLo Stagirita conclude il libro parlando del modo in cui la mente umana viene a conoscenza delle verit\u00e0 fondamentali o delle premesse primarie o dei primi principi, che non sono innati, perch\u00e9 le persone possono ignorarli per gran parte della loro vita, n\u00e9 possono essere dedotti da alcuna conoscenza precedente, o non sarebbero i primi principi. Afferma che i primi principi sono derivati dall'induzione, dalla percezione sensoriale che impianta i veri universali nella mente umana.\nDi tutti i tipi di pensiero, la conoscenza scientifica e l'intuizione sono considerate universalmente vere, dove quest'ultima \u00e8 la fonte originaria della conoscenza scientifica."}
{"id": "8384307", "revid": "767487", "url": "https://it.wikipedia.org/wiki?curid=8384307", "title": "Montagne della Bosnia ed Erzegovina", "text": "Le montagne della Bosnia ed Erzegovina appartengono alla catena montuosa delle Alpi Dinariche.\nElenco delle montagne oltre i 1500 m.\nDi seguito la lista delle montagne della Bosnia ed Erzegovina la cui altitudine supera i 1500\u00a0m\u00a0s.l.m.."}
{"id": "8384310", "revid": "767487", "url": "https://it.wikipedia.org/wiki?curid=8384310", "title": "Gwen Berrou", "text": "Biografia.\nImpegnata principalmente in campo teatrale, ottiene la notoriet\u00e0 con l'interpretazione di Martha in \"Un'estate da giganti\" nel 2011."}
{"id": "8384313", "revid": "1886488", "url": "https://it.wikipedia.org/wiki?curid=8384313", "title": "Compassione (cristianesimo)", "text": "La compassione cristiana consiste essenzialmente nella condivisione delle avversit\u00e0 altrui, ovvero nella solidariet\u00e0 verso il prossimo.\nRiferimenti.\nLa seconda lettera ai Corinzi \u00e8 uno dei passi della Bibbia in cui Dio viene definito \u00abil Padre delle compassioni\u00bb, cio\u00e8 \"o pat\u0113r ton oiktirmon\", che nell'originale greco ha un'implicazione di maggior tenerezza rispetto al termine usato per \u00abmisericordia\u00bb: \nGes\u00f9 rappresenta per i cristiani l'essenza stessa della compassione, oltre che della premura per i propri simili. Cristo esortava i cristiani a rinunciare ai propri egoismi e ad agire compassionevolmente verso gli altri, in particolare quelli pi\u00f9 bisognosi o in difficolt\u00e0. In particolare, diede prova di compassione per coloro che pi\u00f9 la societ\u00e0 condannava, come pubblicani, prostitute e malfattori, al punto da far ritenere che la compassione sia il nucleo fondamentale del messaggio cristiano.\nIn diverse occasioni riferite dal Vangelo trapela la compassione provata da Ges\u00f9, che \u00abpercorreva tutte le citt\u00e0 e i villaggi, insegnando nelle loro sinagoghe, annunciando il Vangelo del Regno e guarendo ogni malattia e ogni infermit\u00e0. Vedendo le folle, ne sent\u00ec compassione, perch\u00e9 erano stanche e sfinite come pecore che non hanno pastore\u00bb (\"Mt\" 9,35-36). \u00abGes\u00f9 part\u00ec su una barca e si ritir\u00f2 in un luogo deserto, in disparte. Ma le folle, avendolo saputo, lo seguirono a piedi dalle citt\u00e0. Sceso dalla barca, egli vide una grande folla, sent\u00ec compassione per loro e guar\u00ec i loro malati\u00bb (\"Mt\" 14,13-14). \u00abGes\u00f9 chiam\u00f2 a s\u00e9 i suoi discepoli e disse: \"Sento compassione per questa folla. Ormai da tre giorni stanno con me e non hanno da mangiare. Non voglio rimandarli digiuni, perch\u00e9 non vengano meno lungo il cammino\"\u00bb (\"Mt\" 15,32). \u00ab\"Beati quelli che hanno compassione degli altri: Dio avr\u00e0 compassione di loro\"\u00bb (\"Mt\" 5,7).\nTra i seguaci di Ges\u00f9, l'esperienza della compassione \u00e8 ritenuta un tratto caratteristico della vita di San Francesco, capace di provare una tenerezza \u00abdimentica di s\u00e9\u00bb sia di fronte al crocifisso di San Damiano, dal quale ricevette la chiamata a riparare la casa del Signore, sia nell'abbraccio al lebbroso.\nSono possibili al riguardo alcune concordanze tra la compassione nel buddismo e quella nel cristianesimo, al di l\u00e0 delle differenze e dei diversi obiettivi tra le due religioni."}
{"id": "8384315", "revid": "599013", "url": "https://it.wikipedia.org/wiki?curid=8384315", "title": "Federico Colonna", "text": ""}
{"id": "8384322", "revid": "585241", "url": "https://it.wikipedia.org/wiki?curid=8384322", "title": "Anthony Joseph Bevilacqua", "text": ""}
{"id": "8384325", "revid": "775372", "url": "https://it.wikipedia.org/wiki?curid=8384325", "title": "Governo del Canada", "text": "Il Governo del Canada, ufficialmente Governo di Sua Maest\u00e0 (in inglese: \"Government of Canada\" o \"Her Majesty's Government\", in francese: \"Gouvernement du Canada\" o \"Gouvernement de Sa Majest\u00e9\"), \u00e8 detentore del potere esecutivo, a livello federale, per l'intero territorio canadese. Poich\u00e9 il Canada \u00e8 una monarchia costituzionale, la regina del Canada, rappresentata dal governatore generale, \u00e8 il capo dello stato. Il capo del governo \u00e8 il Primo ministro. Il governo del Canada \u00e8 composto dal Consiglio privato della Regina, dal gabinetto e dalla servizio pubblico federale. Essendo il Consiglio privato un organo ormai simbolico, il potere esecutivo \u00e8 esercitato dal governo, guidato dal Primo ministro.\nIl potere esecutivo in Canada \u00e8 in gran parte regolato dalla Legge costituzionale del 1867. La legge conferisce potere esecutivo al monarca o al suo rappresentante, con l'assistenza del Consiglio privato. Tuttavia, il principio della responsabilit\u00e0 ministeriale nel sistema di Westminster assicura che il Primo ministro sia il vero capo del governo e il leader del paese. Inoltre, i ministri della Corona e i ministri di stato sono generalmente tutti membri del Parlamento del Canada. A causa del federalismo, il governo del Canada esercita il potere esecutivo solo nelle sue aree di giurisdizione. I poteri esecutivi relativi alla giurisdizione provinciale sono esercitati dai governi provinciali.\nL'attuale Primo Ministro \u00e8 Justin Trudeau, leader del Partito Liberale. \u00c8 stato nominato in questa posizione dal governatore generale David Johnston, a nome della regina Elisabetta II, il 4 novembre 2015, a seguito delle elezioni federali del 19 ottobre 2015."}
{"id": "8384326", "revid": "585241", "url": "https://it.wikipedia.org/wiki?curid=8384326", "title": "Terence James Cooke", "text": ""}
{"id": "8384329", "revid": "585241", "url": "https://it.wikipedia.org/wiki?curid=8384329", "title": "Howard James Hubbard", "text": ""}
{"id": "8384332", "revid": "585241", "url": "https://it.wikipedia.org/wiki?curid=8384332", "title": "Theodore Edgar McCarrick", "text": ""}
{"id": "8384337", "revid": "585241", "url": "https://it.wikipedia.org/wiki?curid=8384337", "title": "Emerson John Moore", "text": ""}
{"id": "8384341", "revid": "110157", "url": "https://it.wikipedia.org/wiki?curid=8384341", "title": "Universit\u00e0 Rikkyo", "text": "L'Universit\u00e0 Rikkyo () \u00e8 una universit\u00e0 privata anglicana giapponese, situata a Tokyo.\nStoria.\nIl vescovo Channing Moore Williams decide di fondare, nel 1874, questo istituto al fine di promuovere gli studi della lingua inglese e biblici. Negli anni, l'universit\u00e0 ha ampliato la propria offerta formativa. Nel 2014, l'universit\u00e0 rientra nel progetto \"global university\", promosso dal governo giapponese, volto a incrementare l'internazionalizzazione delle universit\u00e0 del paese."}
{"id": "8384346", "revid": "1372005", "url": "https://it.wikipedia.org/wiki?curid=8384346", "title": "Principato di Anhalt", "text": "Il Principato di Anhalt (in tedesco: \"F\u00fcrstentum Anhalt\") era uno stato del Sacro Romano Impero, situato nella Germania centrale, in quello che oggi \u00e8 lo stato federale della Sassonia-Anhalt.\nSotto il dominio della Casa d'Ascania, il territorio di Anhalt nel 1212 fu concesso al conte Enrico I, che fu elevato al rango di Principe del Sacro Romano Impero nel 1218. Il principato fu governato da i principi ascania dall'Alto Medioevo alla prima meta del novecento, l'Anhalt fu diviso pi\u00f9 volte tra varie linee della dinastia fino allo scioglimento dell'Impero nel 1806, quando Napoleone elev\u00f2 i restanti stati di Anhalt-Bernburg, Anhalt-Dessau e Anhalt-K\u00f6then al grado di ducati.\nStoria.\nDal IX secolo in poi, le parti occidentali del successivo territorio di Anhalt fino ai fiumi Elba e Saale furono incluse nella regione di Schwabengau nell'Ostfalia, la parte orientale del ducato medievale di Sassonia. Nell'XI secolo, pass\u00f2 sotto il dominio del conte Esico di Ballenstedt, morto nel 1059 o 1060, menzionato in un atto del 1036 emesso dall'imperatore Corrado II a Tilleda. Probabilmente discendente del margravio sassone Odo, possedeva grandi terre allodiali attorno a Ballenstedt nello Schwabengau e nell'adiacente Gau Serimunt nella ormai scomparsa marca orientale sassone.\nAl conte Esico successe suo figlio Adalberto II di Ballenstedt, che apparve anche come conte nel Nordth\u00fcringgau sassone e in altri territori della marca orientale. Adalberto si un\u00ec alla ribellione sassone contro il re Enrico IV di Franconia e fu ucciso in una faida intrapresa contro Egeno II di Konradsburg nel 1180. Suo figlio, il conte Ottone il Ricco, appare nelle fonti come \"conte di Ballenstedt\" dal 1106. Quando l'imperatore Enrico V priv\u00f2 temporaneamente Lotario di Supplinburgo del titolo ducale sassone nel 1112, Ottone fu infeudato del ducato di Sassonia, al quale per\u00f2 dovette rinunciare poco dopo, poich\u00e9 Lotario ed Enrico si erano riconciliati. Alla vigilia della battaglia di Welfesholz del 1115, Ottone fece una campagna nelle terre degli slavi Polabi, guadagnando grandi possedimenti intorno a Zerbst fino alle terre Evelli governate dai loro principi.\nContea di Anhalt.\nFino alla sua morte, avvenuta nel 1123, il conte Ottone fece costruire il castello di Anhalt sulle montagne dell'Harz vicino a Harzgerode e sembra essere stato tra i primi ad assumere il titolo di \"conte di Anhalt\". Era il padre di Alberto l'Orso, che fu temporaneamente nominato marchese della marca orientale sassone (o marchese di Lusazia) dal duca sassone e re Lotario di Supplinburgo e lott\u00f2 per il titolo ducale stesso. Alberto non riusc\u00ec a prevalere contro il duca della stirpe Welfen Enrico il Leone, tuttavia conquist\u00f2 i territori orientali della ormai inesistente marca del Nord, che era stato perso nel 983 a seguito della rivolta slava, dove stabil\u00ec il margraviato di Brandeburgo nel 1157. Quando mor\u00ec nel 1170, suo figlio minore, il conte Bernardo, eredit\u00f2 i territori ancestrali degli ascanidi attorno al castello di Anhalt e dopo la deposizione di Enrico il Leone da parte dell'imperatore Federico Barbarossa divenne infine duca di Sassonia nel 1180. Tuttavia, egli governava effettivamente solo sui territori orientali, mentre la Vestfalia e l'Angria della Sassonia caddero sotto il controllo del principe-arcivescovo di Colonia.\nLa contea di Anhalt sorse infine alla morte del duca Bernardo nel 1212, quando i suoi figli divisero la loro eredit\u00e0. Il giovane Alberto I divenne duca di Sassonia, mentre il maggiore Enrico I continu\u00f2 a governare le terre ascanide, ora definitivamente separate dalla Sassonia, come conte di Anhalt. Nel 1218, Enrico I assunse il titolo di principe e quindi fu il vero fondatore della casa principesca di Anhalt.\nPrincipato di Anhalt.\nAlla morte di Enrico nel 1252, i suoi tre figli divisero il principato e fondarono, rispettivamente, le linee di Aschersleben, Bernburg e Zerbst. La sentenza della famiglia ad Aschersleben si estinse nel 1315, e questo distretto fu successivamente incorporato nel vicino vescovado di Halberstadt, dividendo cos\u00ec il territorio di Anhalt-Bernburg in due pezzi separati. L'ultimo principe della linea originale di Anhalt-Bernburg mor\u00ec nel 1468 e le sue terre furono ereditate dai principi dell'unica linea rimasta, quella di Anhalt-Zerbst. Il territorio appartenente a questo ramo della famiglia era stato diviso nel 1396 e, dopo l'acquisizione del principe Giorgio di Bernburg, si realizz\u00f2 un'ulteriore divisione di Zerbst (Zerbst e Dessau). All'inizio del XVI secolo, tuttavia, a causa della morte o dell'abdicazione di diversi principi, la famiglia si era ristretta ai due rami di Anhalt-K\u00f6then e Anhalt-Dessau (emessi da Anhalt-Dessau nel 1471).\nWolfgang di Anhalt, chiamato il Confessore, che divenne principe di Anhalt-K\u00f6then nel 1508, fu il secondo sovrano al mondo a introdurre la Riforma protestante nel suo paese. Fu co-firmatario della confessione di Augusta nel 1530, e dopo la battaglia di M\u00fchlberg nel 1547 fu posto sotto il divieto imperiale e privato delle sue terre dall'imperatore Carlo V. Dopo la pace di Passau nel 1552, riacquist\u00f2 il suo principato, ma poich\u00e9 non aveva figli, lo consegn\u00f2 nel 1562 ai suoi parenti i principi di Anhalt-Dessau. Ernesto I, Principe di Anhalt-Dessau (morto nel 1516) lasci\u00f2 tre figli, Giovanni V, Giorgio III e Gioacchino, che governarono insieme le loro terre per molti anni e che favorirono la dottrina luterana, che divenne cos\u00ec dominante in Anhalt. Intorno al 1546 i tre fratelli divisero il loro principato e fondarono le linee di Zerbst, Pl\u00f6tzkau e Dessau. Questa divisione, tuttavia, fu solo temporanea, poich\u00e9 l'acquisizione di K\u00f6then e una serie di morti tra i principi al potere, permisero a gioacchino Ernesto, figlio di Giovanni V, di unire l'intero Anhalt sotto il suo dominio nel 1570.\nIl primo principato unito di Anhalt fu di breve durata e nel 1603 fu diviso nei mini stati di Anhalt-Dessau, Anhalt-Bernburg, Anhalt-K\u00f6then, Anhalt-Zerbst e Anhalt-Pl\u00f6tzkau.\nGioacchino Ernesto mor\u00ec nel 1586, e i suoi cinque figli governarono la terra in comune fino al 1603, quando a causa della mancanza di primogenitura, Anhalt fu di nuovo diviso e le linee di Dessau, Bernburg, Pl\u00f6tzkau, Zerbst e K\u00f6then furono rifondate. Il principato fu devastato durante la Guerra dei Trent'anni e nella prima parte di questa lotta Cristiano I d'Anhalt-Bernburg prese una grossa parte dei territori. Nel 1635 furono presi accordi dai vari principi di Anhalt, che conferivano una certa autorit\u00e0 al membro pi\u00f9 anziano della famiglia, che era cos\u00ec in grado di rappresentare il principato nel suo insieme. Questo procedimento era probabilmente dovuto alla necessit\u00e0 di mantenere un'apparizione di unit\u00e0 in vista del disturbato stato della politica europea.\nNel 1665, il ramo di Anhalt-K\u00f6then si estinse e, secondo un patto di famiglia, questo distretto fu ereditato da Lebrecht, principe di Anhalt-Pl\u00f6tzkau, che consegn\u00f2 Pl\u00f6tzkau a Bernburg, e prese il titolo di principe di Anhalt-K\u00f6then. Nello stesso anno i principi di Anhalt decisero che se un ramo della famiglia si fosse estinto, le sue terre sarebbero state equamente divise tra i rami rimanenti. Questo accordo fu realizzato dopo la morte di Federico Augusto, Principe di Anhalt-Zerbst nel 1793, e Zerbst fu diviso tra i tre principi rimanenti. Durante questi anni la politica dei diversi principi fu segnata, forse intenzionalmente, da una considerevole uniformit\u00e0. Una o due volte il Calvinismo era favorito da un principe, ma in generale la casa era fedele alle dottrine di Martin Lutero. La crescita della Prussia forn\u00ec ad Anhalt un vicino formidabile, e la ritardata istituzione della primogenitura da parte di tutti i rami della famiglia imped\u00ec ulteriori divisioni del principato.\nDucato di Anhalt.\nNel 1806, Napoleone elev\u00f2 i restanti stati di Anhalt-Bernburg, Anhalt-Dessau e Anhalt-K\u00f6then al titolo di ducati. Questi ducati furono riuniti di nuovo nel 1863, a causa dell'estinzione delle linee di K\u00f6then e Bernburg, in uno stato con capitale a Dessau. Il nuovo ducato consisteva di due grandi porzioni, Anhalt orientale e occidentale, separate dall'interposizione di una parte della provincia prussiana di Sassonia e da cinque exclavi circondati dal territorio prussiano: Alsleben, M\u00fchlingen, Dornburg, G\u00f6dnitz e Tilkerode-Abberode. La parte orientale e pi\u00f9 ampia del ducato era racchiusa dal distretto governativo prussiano di Potsdam (nella provincia prussiana del Brandeburgo), quello di Magdeburgo e quello di Merseburg, appartenente alla provincia prussiana della Sassonia. La parte occidentale o pi\u00f9 piccola, il cosiddetto ducato di Upper o Ballenstedt, era anch'essa chiusa dai due ultimi distretti e dal Ducato di Brunswick-L\u00fcneburg.\nInsieme alla caduta di tutte le monarchie tedesche, il ducato di Anhalt si concluse nel 1918-1919 durante la rivoluzione che segu\u00ec la fine della prima guerra mondiale. Fu sostituito dallo Stato libero di Anhalt nella Repubblica di Weimar. Dopo la seconda guerra mondiale, lo stato libero fu unito alle parti prussiane della Sassonia per formare la Sassonia-Anhalt. Successivamente, la Sassonia-Anhalt fu sciolta nel 1952, ma ristabilita prima della riunificazione tedesca nel 1990."}
{"id": "8384348", "revid": "1869172", "url": "https://it.wikipedia.org/wiki?curid=8384348", "title": "The Voices of Patti Page", "text": "The Voices of Patti Page \u00e8 un album della cantante statunitense Patti Page, pubblicato dalla casa discografica Mercury Records nel luglio del 1956."}
{"id": "8384350", "revid": "585241", "url": "https://it.wikipedia.org/wiki?curid=8384350", "title": "Dennis Joseph Dougherty", "text": ""}
{"id": "8384352", "revid": "585241", "url": "https://it.wikipedia.org/wiki?curid=8384352", "title": "Gerald Patrick O'Hara", "text": ""}
{"id": "8384356", "revid": "287204", "url": "https://it.wikipedia.org/wiki?curid=8384356", "title": "Concilio di Clermont (disambigua)", "text": ""}
{"id": "8384357", "revid": "585241", "url": "https://it.wikipedia.org/wiki?curid=8384357", "title": "Joseph Moran Corrigan", "text": ""}
{"id": "8384360", "revid": "585241", "url": "https://it.wikipedia.org/wiki?curid=8384360", "title": "Francis Edward Hyland", "text": ""}
{"id": "8384364", "revid": "1543377", "url": "https://it.wikipedia.org/wiki?curid=8384364", "title": "Fudbalski klub Budu\u0107nost Valjevo", "text": "Il Fudbalski klub Budu\u0107nost Valjevo (in cirillico \"\u0424\u0443\u0434\u0431\u0430\u043b\u0441\u043a\u0438 \u043a\u043b\u0443\u0431 \u0411\u0443\u0434\u0443\u045b\u043doc\u0442 Ba\u0459e\u0432o\"), conosciuto semplicemente come Budu\u0107nost (V), era una squadra di calcio di Valjevo in Serbia.\nStoria.\nIl club viene fondato nel 1919 come RFK Budu\u0107nost (\"Radni\u010dki fudbalski klub Budu\u0107nost\", club dei lavoratori futuro). Presto diventa campione della \"Valjevska liga\" (lega di Valjevo), e nel periodo fra le due guerre partecipa alla \"Beogradski lopta\u010dki podsavez\" (sottofederazione calcistica di Belgrado).\nPochi anni dopo la fine della guerra, il Budu\u0107nost si fonde con un altro club cittadino, il FK Napred, e negli anni '50 raggiunge la 2. Savezna liga, la seconda divisione jugoslava. Nel 1955\u201356 si piazza secondo nella III Zona, ad un passo dagli spareggi-promozione, nel 1956\u201357 finisce al 10\u00ba posto e retrocede.\nNel 1969, col nome FK Metalac vince la \"Srpska liga\" e ritorna in seconda divisione (negli anni della formula a 4 gironi). Viene inserito nel girone Nord: 9\u00ba nel 1969\u201370, 11\u00ba nel 1970\u201371, 6\u00ba nel 1971\u201372 (nel frattempo \u00e8 ritornato Budu\u0107nost), ultimo e retrocesso nel 1972\u201373.\nA fine anni '80 riesce a qualificarsi per la neoformata 3. Savezna liga, ma anche dopo la dissoluzione della Jugoslavia non riesce subito ad approfittarne per salire di categoria. L'occasione arriva nel 1994 con la vittoria del proprio girone di terza divisione e la promozione in Druga liga. Dopo un anno di transizione, vince trionfalmente nel 1995\u201396 e conquista il pass per la Prva liga. In quegli anni la massima divisione \u00e8 divisa in due sezioni, la \"A\" con le squadre pi\u00f9 forti come ed il , e la \"B\" con quelle meno competitive. Nell'estate 1996 il Budu\u0107nost Valjevo (1\u00ba in 2. liga) affronta gli omonimi del Budu\u0107nost Podgorica (14\u00ba in 1. liga) in uno spareggio: Valjevo vince l'andata 1\u20130 ma perde 0\u20133 a Podgorica, quindi deve accontentarsi della Prva liga \"B\", mentre i montenegrini vanno in quella \"A\".\nIn Prva liga \"B\" resiste due stagioni, 1996\u201397 e 1997\u201398, piazzandosi in entrambi i casi al settimo posto, ma, a causa della riduzione degli organici, nel 1998 \u00e8 costretto a scendere in Druga liga.\nSeguono varie stagioni nelle serie minori, fino alla discesa in \"Zona Drina\" ove nel 2014 si fonde (per problemi finanziari) con i concittadini del FK Kru\u0161ik a formare il FK Budu\u0107nost Kru\u0161ik 2014.\nStadio.\nLo Stadion Park Pe\u0107ina \u00e8 il campo di gioco del Budu\u0107nost. Prende il nome dal parco ove si trova, \u00e8 stato costruito nel 1962 ed ha una capienza di 4100 posti."}
{"id": "8384365", "revid": "729019", "url": "https://it.wikipedia.org/wiki?curid=8384365", "title": "Albrecht Schubert", "text": "Biografia.\nSchubert nacque il 23 giugno 1886 a Glatz (ora conosciuto come K\u0142odzko \u00e8 facente parte della Polonia, allora parte della Slesia), in una famiglia slesiana con antichi antenati. Nel 1904 venne arruolato nell'Esercito prussiano e inizialmente serv\u00ec nel 2. Infanterie-Regiment \"Prinz Louis von Preussen\". Agli inizi della Prima guerra mondiale aveva gia raggiunto il grado di tenente.\nnel 1914 venne promosso a capitano e durante la guerra serv\u00ec nel 1. Grenadier-Regiment, nella 21. Brigade der Reserve, la 4. Landwehr Division, l'11. Infanterie-Division e come ufficiale di stato maggiore nella 202. Infanterie-Division. Dopo la guerra continu\u00f2 a servire nella Reichswehr servendo a Stettino nella 2\u00aa Divisione, e in seguito nell'8\u00ba Reggimento di fanteria prussiano. Nel 1926 venne promosso a maggiore, nel 1931 a tenente colonnello e a colonnello nel 1933. Tre anni dopo divenne comandante del 12\u00ba reggimento di fanteria. Dopo l'ascesa al potere di Adolf Hitler, la sua carriera sub\u00ec una notevole accelerazione. Nell'aprile 1936 venne promosso a maggior generale e nel marzo 1938 a tenente generale. Nel mese successivo dello stesso anno divenne comandante della 44. Infanterie-Division, con cui prese parte alle prime fasi della Seconda guerra mondiale.\ndurante l'invasione combinata tedesca e sovietica della Polonia nel 1939 la sua unit\u00e0 prese parte ai combattimenti come parte della 14\u00aa Armata. Dopo la fine delle ostilit\u00e0 nell'ottobre 1939 venne temporaneamente ritirato al personale della riserva, ma in seguito subito richiamato in servizio attivo come comandante provvisorio dell'XXIII Corpo d'armata, con cui prese parte alla Campagna di Francia nel 1940.\npoco prima dell'inizio dell'Operazione Barbarossa venne promosso a General der Infanterie (Generale di fanteria) e il suo corpo venne collocato nella Prussia Orientale. Nel settembre 1941 ricevette la Croce di Cavaliere della Croce di Ferro. Nel maggio 1942 venne temporaneamente nominato comandante della 9\u00aa Armata ma venne nuovamente ritirato dal servizio attivo nell'estate dello stesso anno. L'anno dopo torn\u00f2 in servizio attivo e venne nominato comandante dell'XI. Armeekorps con base ad Hannover. Fino alla fine della guerra serv\u00ec in diverse posizioni nello stato maggiore a Vienna lontano dal fronte. Schubert sopravvisse alla guerra e mor\u00ec il 26 novembre 1966 a Bielefeld all'et\u00e0 di 80 anni."}
{"id": "8384371", "revid": "963244", "url": "https://it.wikipedia.org/wiki?curid=8384371", "title": "Josefa Naval Girb\u00e9s", "text": "Biografia.\nPrima dei sei figli di una coppia di modeste condizioni, ricevette un'educazione elementare e professionale: nel 1833, alla morte della madre, lasci\u00f2 la sua attivit\u00e0 per curare i fratelli.\nDiciottenne, fece voto di castit\u00e0 e in seguit inizi\u00f2 a dedicarsi alla formazione religiosa delle giovani, alle quali insegnava anche i lavori femminili.\nMor\u00ec nel 1893 dopo una lunga malattia.\nIl culto.\nFu beatificata da papa Giovanni Paolo II il 25 settembre 1988.\nIl suo elogio si legge nel Martirologio romano al 24 febbraio."}
{"id": "8384387", "revid": "287204", "url": "https://it.wikipedia.org/wiki?curid=8384387", "title": "Ta\u00e7a de Portugal 2005-2006", "text": "La Ta\u00e7a de Portugal 2005-2006 \u00e8 stata la 66\u00aa edizione del torneo. La competizione, iniziata il 4 settembre 2005 e conclusasi il 14 maggio 2006, vide la vittoria del Porto 1-0 in finale contro il Vit\u00f3ria Set\u00fabal, squadra campione in carica.\nPer il Porto si tratt\u00f2 del tredicesimo successo in coppa nazionale, nonch\u00e9 il completamento del quinto \"double\" (accoppiata campionato e coppa) nella sua storia."}
{"id": "8384395", "revid": "1812835", "url": "https://it.wikipedia.org/wiki?curid=8384395", "title": "Casa di Rigoletto", "text": "La Casa di Rigoletto \u00e8 un edificio storico di Mantova, raffigurato nella scenografia originale della prima dell'opera \"Rigoletto\" di Giuseppe Verdi. Si trova in Piazza Sordello 23, alle spalle del duomo, nelle vicinanze del castello di San Giorgio. \nStoria e descrizione.\nDi origine medievale e rimaneggiata nel Quattrocento, presenta due cortili recintati, in uno dei quali, verso la piazza, si apre un doppio loggiato con archi a tutto sesto sostenuti da colonne in marmo al piano terra. Al piano superiore si trova la loggia. Il corpo abitativo \u00e8 di epoca medievale (XII secolo), mentre la loggia e il portico sono di costruzione quattrocentesca.\nNel 1851 fu scelta per essere raffigurata nella scenografia della prima di \"Rigoletto\" come casa dell'immaginario buffone di corte Gonzaga. Nel piccolo giardino \u00e8 stata posta nel 1978 una statua in bronzo raffigurante il personaggio verdiano, opera dello scultore Aldo Falchi. \nAbitata nei secoli dai Canonici del duomo, \u00e8 attualmente sede di un ufficio turistico della provincia di Mantova. "}
{"id": "8384397", "revid": "963244", "url": "https://it.wikipedia.org/wiki?curid=8384397", "title": "Aniela Salawa", "text": "Biografia.\nNata da un'umile e numerosa famiglia, all'et\u00e0 di quindici anni fu messa a servizio presso una casa di Cracovia.\nMatur\u00f2 la decisione di non sposarsi e, dopo la morte della sorella, nel 1899 prese a dedicarsi all'apostolato presso le sue colleghe: vest\u00ec l'abito del terz'ordine francescano nel 1912 ed emise voto di castit\u00e0.\nDopo aver perduto il lavoro si ridusse in povert\u00e0 ed ebbe esperienze mistiche.\nAmmalatasi, fu trasportata nell'ospedale di Santa Zita a Cracovia, dove si spense nel 1922.\nIl culto.\nDal 1949 le sue spoglie riposano presso la basilica di San Francesco a Cracovia.\nFu beatificata da papa Giovanni Paolo II il 13 agosto 1991.\nIl suo elogio si legge nel Martirologio romano al 12 marzo."}
{"id": "8384404", "revid": "661208", "url": "https://it.wikipedia.org/wiki?curid=8384404", "title": "Wincenty Stefan Frelichowski", "text": "Biografia.\nIn giovent\u00f9 fece parte dei gruppi scout: entrato in seminario diciottenne fu ordinato prete nel 1937.\nFu segretario del vescovo e poi vicario nella parrocchia di Toru\u0144.\nFu arrestato dai nazisti dopo l'invasione tedesca della Polonia nel 1939 e nel 1940 fu trasferito a Dachau.\nAmmalatosi di tifo, mor\u00ec nel 1945.\nIl culto.\nFu beatificato da papa Giovanni Paolo II il 7 giugno 1999.\nIl suo elogio si legge nel Martirologio romano al 23 febbraio."}
{"id": "8384409", "revid": "1603714", "url": "https://it.wikipedia.org/wiki?curid=8384409", "title": "Pittore di Priamo", "text": "Attivit\u00e0.\n\u00c8 considerato uno dei pittori pi\u00f9 abili e produttivi del suo tempo. Alcuni studiosi hanno un'opinione cos\u00ec alta di lui da stabilire una connessione con il Pittore di Antimene del gruppo Leagros. Dipinge con la tecnica a figure nere, grandi vasi, anfore e hydria.\nEgli manifesta un notevole gusto per gli sviluppi concertati di pi\u00f9 figure, in scene solenni e cerimoniali, sostenendo ritmi chiari e ben scanditi, difatti tra i si temi preferiti ritroviamo le corse delle bighe alla presenza di Atena ed Eracle, nonch\u00e9 scene ambientate nelle fontane pubbliche.\nQueste scelte sono state interpretate come indicanti il sostegno della dinastia al potere dei Peisistratidi la quale come si identificava specialmente con Atena e aveva costruito un certo numero di case-fontana in citt\u00e0. Secondo tale interpretazione, i vasi devono essere stati prodotti poco prima che la dinastia fosse cacciata da Atene nel 510 a.C.\nMa il tema che gli \u00e8 valso l\u2019appellativo, e quello trattato da un hydr\u00ecai di Madrid, riferita alla missione di Priamo per il riscatto del corpo di Ettore.\nIn esso si intravede un'esecuzione altamente dettagliata poi caratteristica dei pittori a figure rosse. Stilisticamente, Priam Painter \u00e8 vicino al pittore Rycroft."}
{"id": "8384412", "revid": "446353", "url": "https://it.wikipedia.org/wiki?curid=8384412", "title": "Nave appoggio sommergibili", "text": "Una nave appoggio sommergibili \u00e8 un tipo particolare di nave ausiliaria di una marina militare: come si evince dal nome, si tratta di un'unit\u00e0 incaricata di fornire assistenza logistica a un sommergibile che si trovi lontano dalle sue basi operative.\nGeneralmente un sommergibile \u00e8 un'unit\u00e0 piuttosto piccola, con ridotta disponibilit\u00e0 di spazio a bordo e quindi ridotta capacit\u00e0 di imbarcare rifornimenti che gli consentano un'operativit\u00e0 di lungo periodo lontano dalle basi. Una nave appoggio sommergibili \u00e8 quindi un'unit\u00e0 di superficie di media stazza, capace di rifornire un sommergibile di tutto ci\u00f2 di cui abbia bisogno: carburante, viveri, acqua potabile, munizioni, siluri, pezzi di ricambio e altri equipaggiamenti. Diverse navi appoggio sommergibili sono dotate di officine e attrezzature per poter eseguire riparazioni di emergenza o modifiche di lieve entit\u00e0 ai battelli assistiti, come pure di alloggi a bordo per fungere da dormitori per gli equipaggi dei sommergibili; alcune navi appoggio possono fungere da centro di comando e nave ammiraglia per l'ufficiale comandante di una flottiglia di sommergibili. Le navi appoggio possono prestare la loro opera in mare aperto, oppure essere dislocate presso ancoraggi oltremare per fungere da basi mobili avanzate ed estendere cos\u00ec il raggio operativo dei sommergibili.\nTutte le marine militari dotate di ampie flotte di battelli subacquei impiegarono navi appoggio sommergibili nel corso delle due guerre mondiali come pure della guerra fredda; l'avvento dei sottomarini nucleari, grossi battelli capaci di operare per mesi senza bisogno di alcuna assistenza, fece tuttavia declinare l'importanza di questo tipo di unit\u00e0.\nUn particolare tipo di navi appoggio sommergibili fu ideato dalla Kriegsmarine tedesca durante la seconda guerra mondiale. Visto che lo strapotere delle forze aeree degli Alleati rendeva sempre pi\u00f9 difficile per le unit\u00e0 di superficie tedesche operare nelle acque dell'oceano Atlantico, a partire dal 1941 furono messi in servizio alcuni sommergibili della classe U-Boot Tipo XIV: si trattava di grosse unit\u00e0 prive di armamento offensivo, capaci di imbarcare grosse quantit\u00e0 di carburante nonch\u00e9 di viveri e siluri che potevano poi trasbordare su altri battelli subacquei, estendendone il raggio operativo nelle ampie distese oceaniche."}
{"id": "8384413", "revid": "111690423", "url": "https://it.wikipedia.org/wiki?curid=8384413", "title": "Remmert Wielinga", "text": ""}
{"id": "8384417", "revid": "767487", "url": "https://it.wikipedia.org/wiki?curid=8384417", "title": "Carlos Manuel Rodr\u00edguez Santiago", "text": "Biografia.\nApparteneva a un'umile ma devota famiglia portoricana. La sua salute fu cagionevole sin dall'infanzia, per cui non riusc\u00ec a portare a termine gli studi universitari.\nAppassionato di liturgia, si dedic\u00f2 alla diffusione della cultura religiosa presso i suoi coetanei.\nAmmalatosi di tumore, mor\u00ec quarantacinquenne.\nIl culto.\nFu beatificato da papa Giovanni Paolo II il 29 aprile 2001.\nIl suo elogio si legge nel Martirologio romano al 13 luglio."}
{"id": "8384419", "revid": "1987129", "url": "https://it.wikipedia.org/wiki?curid=8384419", "title": "Castello di Casanova", "text": "Il castello di Casanova o C\u00e0 Nova \u00e8 un castello situato nel comune italiano di Piozzano, in provincia di Piacenza. L'edificio \u00e8 situato di fronte al capoluogo comunale, sulla sponda destra del torrente Luretta.\nStoria.\nIl castello venne edificato nel 1646 da parte del conte Ferrante Peveri Fontana; per la sua costruzione vennero riutilizzate i materiali pietrosi provenienti dal distrutto Castelvecchio di Piozzano che si trovava sulla sponda opposta del Luretta. Successivamente la propriet\u00e0 del fortilizio pass\u00f2 alla Camera Ducale farnesiana.\nNel 1702 la Camera Ducale dichiar\u00f2 \"libero e allodiale e non soggetto ad alcuna feudalit\u00e0 il controverso palazzo di Piozzano, chiamato la Casa Nuova, eccettuato la parte vecchia di detto palazzo ossia il castello\". Il 10 ottobre dello stesso anno il duca di Parma e Piacenza Francesco Farnese concesse al marchese Gaetano Peveri Fontana la parte vecchia del palazzo, la quale era stata dichiarata soggetta alla Camera Ducale. Successivamente, il fortilizio pass\u00f2 dalla famiglia Peveri Fontana alla famiglia Chitti.\nStruttura.\nL'edificio ha subito, nel corso dei secoli, dei rimaneggiamenti che lo hanno trasformato in dimora signorile; rimangono tuttavia visibili alcuni dei caratteri militari originari. Le principali modifiche apportate al complesso riguardano le parti alte della costruzione, che sono state abbattute poich\u00e9 pericolanti; nonostante ci\u00f2 l'edificio conserva ancora una certa imponenza. Si caratterizza per una struttura quadrangolare con torri poste sugli angoli, tre delle quali ancora presenti, mentre la quarta \u00e8 stata demolita nel Novecento L'edificio era dotato, in origine, di una pusterla con ponte levatoio, della quale rimangono solo alcune tracce.\nIl cortile interno presenta due loggiati, uno con arcate a sesto acuto e l'altro a tutto sesto. L'arcata del portone di ingresso \u00e8 sormontata da uno scudo araldico \"a cartoccio\" realizzato in pietra e che non presenta alcuna insegna. La tradizione vuole che un cunicolo sotterraneo lo colleghi al vicino e pi\u00f9 antico Castelvecchio."}
{"id": "8384420", "revid": "767487", "url": "https://it.wikipedia.org/wiki?curid=8384420", "title": "Coreografia di un delitto", "text": "Coreografia di un delitto (\"Dancing Machine\") \u00e8 un film del 1990 diretto da Gilles B\u00e9hat."}
{"id": "8384427", "revid": "11959", "url": "https://it.wikipedia.org/wiki?curid=8384427", "title": "Nu\u1e63rat Kh\u0101n Jales\u0101r\u012b", "text": ""}
{"id": "8384429", "revid": "767487", "url": "https://it.wikipedia.org/wiki?curid=8384429", "title": "La banchiera", "text": "La banchiera (\"La banqui\u00e8re\") \u00e8 un film del 1980 diretto da Francis Girod."}
{"id": "8384435", "revid": "767487", "url": "https://it.wikipedia.org/wiki?curid=8384435", "title": "Karene Mak", "text": "Biografia.\nNella linea.\nKarene Mak ha vinto il premio come miglior apparizione per aver partecipato al \"Daming Entertainment Singing Competition 2007\" tenuto da Daming Entertainment, ed \u00e8 stato scoperto. \u00c8 diventato un artista sotto Daming Entertainment e ha debuttato nel 2010.\nPresentazione della prima compilation.\nIl 6 agosto Karene Mak \u00e8 stato arrangiato dalla compagnia e altri cantanti, tra cui Jason Chong, per lanciare la loro prima compilation, inclusa nel disco. Oltre alla \"Star Navigation\" del loro coro, sono incluse anche le loro rispettive canzoni da solista, e la canzone solista di Karene Mak \u00e8 \"Prima\".\nComporre le coppie e generare percentuali di clic elevate.\nAd agosto Karene Mak \u00e8 stato organizzato dalla compagnia per formare file di coppia con un altro nuovo arrivato Jason Chong, ed \u00e8 diventato famoso per il suo coro \"Pinky Swear\". La percentuale di clic online ha ora superato i 6 milioni.\nPresentazione della prima raccolta di file di coppia.\nIl 28 novembre Karene Mak e Jason Chong hanno pubblicato il loro primo file dell'amante compilation in coppia, chiamato \"Pinky Swear\", che \u00e8 stato incluso nel disco Tre cori popolari, tra cui le canzoni con lo stesso nome \"Pinky Swear\", \"Dragging the Water\" e \"Tit and Love\", hanno creato una trilogia d'amore e hanno incluso la loro canzone solista \"Don't Be Rude\" sul disco E \"Sono arrabbiato\".\nRiavvio di coro, compilation e mini concerti.\nAll'inizio di ottobre, Karene Mak ha collaborato ancora una volta con un altro cantante Jason Chong che aveva collaborato e formato una coppia l'anno scorso per lanciare un nuovo coro delle canzoni taiwanesi \"Guilty to Hate\" e \"Born in Wrong\".\nIl 10 dicembre, Karene Mak e Jason Chong hanno tenuto un nuovo album Concert in Tongli Performing Arts Hall in Kowloon Bay Mega Box Concerto.\nIl 12 dicembre, Karene Mak e Jason Chong hanno lanciato la loro seconda raccolta di file di coppia.\nCancellazione e uscita da Daming Entertainment.\nNel 2013, \u00e8 stato riferito che il capo non era soddisfatto dell'atteggiamento di Jason Chong durante la negoziazione di un contratto con Karene Mak, quindi hanno risolto il contratto in anticipo. Ma hanno negato le voci e hanno detto che la societ\u00e0 \u00e8 stata chiusa pacificamente, Mi sembra di essere imbrattato dall'ex compagnia."}
{"id": "8384441", "revid": "1305772", "url": "https://it.wikipedia.org/wiki?curid=8384441", "title": "Blanco (J Balvin)", "text": "Blanco \u00e8 un singolo del cantante colombiano J Balvin, pubblicato il 15 novembre 2019 come primo estratto dal quinto album in studio \"Colores\".\nVideo musicale.\nIl video musicale, diretto da Colin Tilley, \u00e8 stato reso disponibile il 15 novembre 2019 in concomitanza con l'uscita del singolo."}
{"id": "8384442", "revid": "838137", "url": "https://it.wikipedia.org/wiki?curid=8384442", "title": "Juan Mar\u00eda Uriarte Goiricelaya", "text": "Biografia.\nJuan Mar\u00eda Uriarte Goiricelaya nacque a Fruiz il 7 giugno 1933.\nFormazione e ministero sacerdotale.\nNel 1963 consegu\u00ec la laurea in teologia presso la Pontificia Universit\u00e0 di Comillas e nel 1974 la laurea in psicologia presso l'Universit\u00e0 Cattolica di Lovanio.\nIl 28 luglio 1957 fu ordinato presbitero per la diocesi di Bilbao. In seguito fu formatore nel seminario minore di Bilbao, direttore spirituale del seminario maggiore della stessa citt\u00e0 e professore di psicologia presso la Pontificia Universit\u00e0 di Salamanca e l'Universit\u00e0 di Deusto.\nMinistero episcopale.\nIl 17 settembre 1976 papa Paolo VI lo nomin\u00f2 vescovo ausiliare di Bilbao e titolare di Marazane. Ricevette l'ordinazione episcopale l'11 ottobre successivo dal vescovo di Bilbao Antonio A\u00f1overos Ata\u00fan, co-consacranti il vescovo di Cordova Jos\u00e9 Mar\u00eda Cirarda Lachiondo e quello di Le\u00f3n Luis Mar\u00eda de Larrea y Legarreta.\nIl 25 settembre 1978 il vescovo Antonio A\u00f1overos Ata\u00fan si dimise per motivi di salute e monsignor Uriarte venne nominato amministratore apostolico. Resse la diocesi fino all'ingresso del nuovo ordinario diocesano, Luis Mar\u00eda de Larrea y Legarreta, l'anno successivo.\nIl 17 ottobre 1991 papa Giovanni Paolo II lo nomin\u00f2 vescovo di Zamora.\nPartecip\u00f2 alla I assemblea speciale per l'Europa del Sinodo dei vescovi che ebbe luogo nella Citt\u00e0 del Vaticano dal 28 novembre al 14 dicembre 1991 sul tema \"Siamo testimoni di Cristo che ci ha liberato\".\nPartecip\u00f2 come mediatore nei colloqui che il governo di Jos\u00e9 Mar\u00eda Aznar intrattenne con l'ETA e che portarono a quattordici mesi di tregua tra il 1998 e il 1999.\nIl 13 gennaio 2000 papa Giovanni Paolo II lo nomin\u00f2 vescovo di San Sebasti\u00e1n. Questa nomina fu interpretata come una soluzione di compromesso tra i sostenitori e i detrattori della linea pastorale del suo predecessore Jos\u00e9 Mar\u00eda Seti\u00e9n Alberro. Durante i suoi dieci anni di governo pastorale, monsignor Uriarte si distinse soprattutto per aver promosso la partecipazione dei laici e per l'aver celebrato le esequie di Jos\u00e9 Luis L\u00f3pez de Lacalle, ucciso dall'ETA. Durante questa cerimonia si rivolse al ministro dell'interno Jaime Mayor Oreja e lo esort\u00f2 a superare il blocco del processo di pace, chiese un approccio verso i prigionieri dell'ETA, il dialogo con tutte le forze politiche - Batasuna inclusa - e l'adozione di misure di distensione per alleviare la sofferenza dei terroristi detenuti. Per questo discorso i settori lontani dal gruppo terroristico lo considerarono simile a Conrad Gr\u00f6ber, il \"vescovo bruno\" che era solidale con le camicie brune naziste.\nMonsignor Juan Mar\u00eda Uriarte dedic\u00f2 una parte importante del suo ministero alla cura dei sacerdoti, sia nella loro vita spirituale sia nella loro dimensione umana, individuale e collettiva. Diresse numerosi cicli di esercizi spirituali per sacerdoti e seminaristi. Fu anche relatore al congresso europeo delle vocazioni organizzato dal Consiglio delle conferenze dei vescovi d'Europa nel luglio del 2010. Le sue pubblicazioni includono: \"Ministerio presbiteral y espiritualidad\", \"Servidores y Testigos\", \"Seguidores y Servidores de la Palabra de Dios\", \"Ser sacerdote en la cultura actual\", \"Una espiritualidad sacerdotal para nuestro tiempo\" e la prefazione del volume \"El Ser Sacerdotal\", che raggruppa gli interventi di un congresso tenutosi nell'aprile nel 2010 presso la Pontificia Universit\u00e0 di Comillas.\nIl 21 novembre 2009 papa Benedetto XVI accett\u00f2 la sua rinuncia al governo pastorale della diocesi per raggiunti limiti di et\u00e0.\nIn seno alla Conferenza episcopale spagnola fu membro della commissione per l'insegnamento e la catechesi dal 1978 al 1981, membro della commissione per le universit\u00e0 dal 1978 al 1990, membro della commissione per il clero dal 1990 al 1993, presidente della commissione per il clero dal 1993 al 1999 e membro del comitato esecutivo dal 1999 al 2002.\nGenealogia episcopale.\nLa genealogia episcopale \u00e8:"}
{"id": "8384445", "revid": "118826625", "url": "https://it.wikipedia.org/wiki?curid=8384445", "title": "Francis Girod", "text": ""}
{"id": "8384452", "revid": "298229", "url": "https://it.wikipedia.org/wiki?curid=8384452", "title": "Liang Wenbo", "text": ""}
{"id": "8384455", "revid": "88740", "url": "https://it.wikipedia.org/wiki?curid=8384455", "title": "Roussow", "text": ""}
{"id": "8384457", "revid": "84184", "url": "https://it.wikipedia.org/wiki?curid=8384457", "title": "Rondelli", "text": ""}
{"id": "8384464", "revid": "1071652", "url": "https://it.wikipedia.org/wiki?curid=8384464", "title": "Gruppo cambio-differenziale", "text": ""}
{"id": "8384465", "revid": "599013", "url": "https://it.wikipedia.org/wiki?curid=8384465", "title": "Kristianstad Football Club", "text": "Il Kristianstad Football Club, generalmente abbreviato in Kristianstad FC, \u00e8 una societ\u00e0 calcistica svedese con sede a Kristianstad. A partire dal 2018 disputa le proprie partite casalinghe alla nuova Kristianstad Fotbollsarena, che sorge nei pressi del vecchio Kristianstads IP.\nStoria.\nIl Kristianstad FC si \u00e8 formato ufficialmente nel 2015, al termine del campionato di quell'anno, in virt\u00f9 della fusione di due societ\u00e0 locali: il Kristianstads FF e il Kristianstad BoIS.\nIl Kristianstads FF era reduce da un campionato in Division 1, la terza serie nazionale, cos\u00ec anche il neonato Kristianstad FC \u00e8 potuto partire dalla stessa categoria. Nel 2016 e nel 2017 la squadra ha chiuso la stagione rispettivamente al 5\u00ba posto e al 4\u00ba posto, mentre l'anno successivo gli arancioni hanno faticato a salvarsi, anche a causa di difficolt\u00e0 economiche che hanno indotto il presidente del consiglio di amministrazione Lars \u00c5kerman a lasciare il proprio incarico nel corso dell'anno.\nLa stagione 2019 ha visto il Kristianstad FC retrocedere in quarta serie (Division 2), a seguito del penultimo posto nel campionato di Division 1 S\u00f6dra."}
{"id": "8384466", "revid": "1214201", "url": "https://it.wikipedia.org/wiki?curid=8384466", "title": "1614 Kristianstad Football Club", "text": ""}
{"id": "8384468", "revid": "287204", "url": "https://it.wikipedia.org/wiki?curid=8384468", "title": "Matteo Contugi", "text": "Biografia.\nNativo di Volterra e figlio di tale Ercolano, proveniente da una famiglia di discrete condizioni socio-economiche, Matteo Contugi \u00e8 registrato per la prima volta a Mantova nel 1456. Entrato al servizio dei Gonzaga, vi rimane per poco tempo prima di spostarsi, intorno al 1472, a Ferrara alla corte di Ercole I d'Este. Nel 1475 Matteo Contugi, conosciuto anche come \"Matteo da Volterra\" per le sue origini, si sposta ad Urbino alla corte di Federico da Montefeltro, ove si concentra maggiormente la sua attivit\u00e0 di amanuense e di miniatore e, inoltre, quello di mediatore tra la corte urbinate e quella mantovana. La sua opera principale fu la trascrizione di quello che diventer\u00e0 il Codice Urbinate latino 365 e che verr\u00e0 miniato da Guglielmo Giraldi. Rimasto per breve tempo a Urbino dopo la morte di Federico (1482), si spost\u00f2 poi in varie aree della penisola da dove intrattenne rapporti epistolari con vari interlocutori fino al 1491, quando si perdono le sue tracce."}
{"id": "8384469", "revid": "1914351", "url": "https://it.wikipedia.org/wiki?curid=8384469", "title": "Jos\u00e9 Manuel Urtain", "text": "Soprannominato \"La tigre di Cestona\", \u00e8 stato Campione europeo dei pesi massimi tra il 1970 e il 1972.\nBiografia.\nJos\u00e9 Manuel Ibar Azpiazu \u00e8 nato nel paesino basco di Aizarnaz\u00e1bal e ha trascorso tutta la sua infanzia nel villaggio di Urtain, da cui deriva il suo pseudonimo. Da bambino studi\u00f2 come seminarista presso la scuola gesuita di Tudela, da cui \u00e8 fuggito quando aveva undici anni per tornare al villaggio. Pi\u00f9 tardi, lavor\u00f2 come fabbro e come muratore.\nCarriera negli sport tradizionali baschi.\nAll'et\u00e0 di 18 anni Urtain visse a Cestona, dove inizi\u00f2 a praticare gli sport tradizionali baschi. Lo stesso padre eccelleva nel sollevamento di pietre e suo fratello C\u00e1ndido era un giocatore professionista di pelota.\nDopo aver esordito come \"aizkolari\" (tagliatore di tronchi d'albero), si mise in luce nell' \"harri-jasotzea\" (sollevamento della pietra) e nell' \"idi proba\" (pietra trascinata dai buoi). Riusciva a sollevare blocchi da 250 chili e batt\u00e9 il record di sollevamento della pietra da 100 chili per ben 192 volte. Le sue imprese gli conferirono un'enorme popolarit\u00e0 in quell'ambiente e, da quel momento in poi, fu soprannominato \"la Tigre di Cestona\".\nUrtain lasci\u00f2 la regione basca per prestare servizio militare a Ceuta, dove la sua forza fisica non pass\u00f2 inosservata. Quando torn\u00f2 a casa, in una sua esibizione come \"harrijasotzaile\" (sollevatore) fu notato dall'uomo d'affari Jos\u00e9 Lizarazu, proprietario dell'Hotel Orly di San Sebasti\u00e1n, che volle lanciarlo come pugile.\nCarriera pugilistica.\nUrtain fece il suo debutto il 24 luglio 1968 sul campo da calcio di Villafranca mettendo KO Johny Rodri di Santander. Il match dur\u00f2 solo 17 secondi. Di l\u00ec ebbe inizio una serie di 27 vittorie consecutive per KO.\nIl 3 aprile 1970, al Palacio de los Deportes di Madrid, Urtain sconfisse il tedesco Peter Weiland per KO al settimo round e fu incoronato campione europeo dei pesi massimi. Il 22 giugno 1970 difese vittoriosamente il titolo a Barcellona battendo ai punti il tedesco J\u00fcrgen Blin.\nTuttavia, il 1\u00ba agosto 1970, a San Sebasti\u00e1n, sub\u00ec la prima sconfitta dall'italiano Alfredo Vogrig, per squalifica alla terza ripresa, in un match non valido per il titolo. \nIl 10 novembre dello stesso anno, alla Wembley Arena di Londra, Urtain perse il titolo europeo per Kot al nono round dai pugni di Henry Cooper, un combattente esperto e veterano che aveva precedentemente affrontato e atterrato Muhammad Ali. Sub\u00ec poi una sconfitta dall'argentino Gregorio Peralta per Kot all'ottavo round.\nUrtain riguadagn\u00f2 il titolo europeo il 17 dicembre 1971, battendo a Madrid per Kot al secondo round, l'inglese Jack Bodell, che nel frattempo si era impossessato della cintura battendo Joe Bugner. Lo perse definitivamente nel 1972, sempre a Madrid, contro il tedesco J\u00fcrgen Blin, ai punti.\nSuccessivamente, a Madrid, batt\u00e9 ai punti l'ex Campione del mondo dei mediomassimi, il venezuelano Vicente Rond\u00f3n e mise KO al quarto round il futuro Campione d'Europa dei massimi Richard Dunn. Perse ai punti, sempre a Madrid, con Bepi Ros e per Kot con il connazionale Alfredo Evangelista. Si rifece parzialmente battendo Dante Can\u00e9 a Bilbao, ai punti.\nIl suo terzo tentativo di riconquistare il titolo, il 12 marzo 1977 ad Anversa, contro il campione belga Jean Pierre Coopman si concluse con un abbandono. Fu il suo ultimo combattimento.\nDurante la sua carriera di pugilato (1968-1977), ha combattuto 68 match, con 53 vittorie, 41 delle quali per KO, 11 sconfitte e 4 pari.\nAnche se molti detrattori lo accusavano di essere un bluff, Urtain godette di grande fama e popolarit\u00e0 al suo tempo, paragonabile soltanto a quella di un altro pugile basco di cinquant'anni prima, Paulino Uzcudun, avversario di Primo Carnera.\nLa tragica fine.\nDopo il ritiro, Urtain ha prima lavorato gestendo le pubbliche relazioni per il ristorante di suo fratello Eusebio e poi ha aperto in proprio un ristorante e una caffetteria, oltre ad altre svariate attivit\u00e0 commerciali.\nRifiut\u00f2 di mantenere legami con il mondo della boxe, di cui non aveva bei ricordi. Prosegu\u00ec, tuttavia, a salire sul ring come atleta di wrestling, con il soprannome di \"El tigre de Cestona\".\nSebbene la sua situazione non fosse nota, all'inizio degli anni '90 fin\u00ec per perdere tutte le sue attivit\u00e0. Molestato dai creditori, si suicid\u00f2 il 21 luglio 1992, quattro giorni prima dell'inizio delle Olimpiadi di Barcellona, gettandosi dal balcone della sua casa al decimo piano in Calle Ferm\u00edn Caballero a Madrid."}
{"id": "8384471", "revid": "585241", "url": "https://it.wikipedia.org/wiki?curid=8384471", "title": "M\u00e0i B\u00e8iy\u00ed", "text": ""}
{"id": "8384472", "revid": "585241", "url": "https://it.wikipedia.org/wiki?curid=8384472", "title": "Mai Beiyi", "text": ""}
{"id": "8384473", "revid": "880563", "url": "https://it.wikipedia.org/wiki?curid=8384473", "title": "Matteo da Volterra", "text": ""}
{"id": "8384476", "revid": "580197", "url": "https://it.wikipedia.org/wiki?curid=8384476", "title": "Allenatrice di pallamano", "text": ""}
{"id": "8384479", "revid": "1924342", "url": "https://it.wikipedia.org/wiki?curid=8384479", "title": "Dolerme", "text": "Dolerme \u00e8 un singolo della cantante spagnola Rosal\u00eda, pubblicato il 24 marzo 2020 su etichetta Columbia Records."}
{"id": "8384480", "revid": "1603714", "url": "https://it.wikipedia.org/wiki?curid=8384480", "title": "Chiesa di San Giovanni Battista (Venezia, Giudecca)", "text": "La chiesa di San Giovanni Battista assieme al convento e all'annesso ospedale di San Francesco era un complesso di edifici religiosi di Venezia, situato all'estremit\u00e0 orientale dell'isola della Giudecca.\nStoria.\nIl complesso fu fondato per il volere espresso nel 1333 dal mercante di seta lucchese Bonaccorso Moriconi, che provvide anche ad assegnargli i benefici di alcuni terreni nel trevigiano, e fu messo sotto l'autorit\u00e0 del priore camaldolese del convento di San Mattia di Murano.\nLe prime costruzioni furono concluse nel 1344 e vi fu traslato il corpo del donatore morto nel 1339. Fu poi ampliato, e nel 1369 si provvide a ulteriori ampliamenti, soprattutto per realizzare l'ospedale dedicato a san Francesco che, come previsto dal lascito del Bonaccorso, doveva accogliere venti poveri.\nBench\u00e9 posto sotto la protezione della Repubblica, nel 1443 l'antipapa Giovanni XIII ne nomin\u00f2 priore Girolamo Tagliapietra. La nomina fu accettata dalla Repubblica che per\u00f2 si destreggi\u00f2 diplomaticamente, e con successo, a farsi garantire il dritto di nomina dei successivi priori. Un'ulteriore situazione di crisi si ebbe nel 1442 quando il papa veneziano Eugenio IV tent\u00f2 di concedere il monastero ai Canonici regolari di San Giorgio in Alga.\nIl convento fu soppresso dalla Repubblica Veneta nel 1767, tuttavia i monaci camaldolesi non vennero allontanati e continuarono a esercitare i riti nella chiesa finch\u00e9 il tutto fu definitivamente chiuso con decreti napoleonici del 1806.\nPer quanto la chiesa, come le altre costruzioni affacciate sul bacino San Marco, non rientrassero nelle intenzioni di ristrutturazione dell'architetto incaricato Giannantonio Selva \u2013 per motivi, diremo oggi, paesaggistici e soprattutto perch\u00e9 il suo progetto di una piazza d'armi interessava gli edifici e i terreni conventuali rivolti verso invece la laguna \u2013 nel 1821 era gi\u00e0 stata demolita e sul luogo si costru\u00ec invece un cantiere navale. Attualmente l'area \u00e8 assegnata alla Guardia di Finanza.\nDescrizione.\nIl complesso fu gi\u00e0 lodato dal Sansovino per la bellezza, i chiostri e gli orti, senza scendere in ulteriori dettagli. Sull'aspetto dell'antico complesso ci rimangono alcune rappresentazioni, le pi\u00f9 eloquenti sono quelle della mappa del de' Barbari e alcuni dettagli di vedute del Canaletto. Con alcune differenze: nella mappa del 1500 il tetto a salienti della chiesa, seppure disegnata pi\u00f9 schematicamente, ne denuncia una struttura a tre navate mentre nelle vedute settecentesche il tetto appare a capanna verso la facciata e chiuso a padiglione sull'abside. D'altra parte la trasformazione ad aula unica fu un lavoro comune nel periodo della controriforma. Se gli archetti pensili sotto la linea di gronda furono forzosamente adattati alla nuova struttura, rimasero certamente gotiche le aperture con lunghe finestre traforate. Il Campanile continu\u00f2 ad apparire sempre allo stesso modo: con la cella campanaria aperta da trifore e sovrastato, all'interno di una bianca balaustrata, da un tamburo ottagonale da cui si dipartiva una ripida cuspide.\nAll'interno la chiesa disponeva di cinque altari e conteneva un discreto numero di pregevoli opere d'arte di cui non ci rimane traccia se non nelle narrazioni di Martinioni, Boschini e Zanetti.Probabilmente nel presbiterio, ristrutturato nel 1511, era un ampio polittico di Giovanni Bellini. Le puntigliose descrizioni di Boschini e Zanetti ce lo raccontano composto di una tavola di coronamento rappresentante la Visitazione, tre tavole con i santi Giovanni Battista (titolare della chiesa), Romualdo (fondatore della Congregazione Camaldolese) e Mattia Apostolo (a cui era dedicato il convento muranese, a quel tempo sede principale dei camaldolesi a Venezia). Sotto ciascuna figura di santo erano, forse a modo di predella, altre tre tavolette, una con Salom\u00e9 che porta la testa del Battista, una seconda rappresentava san Pietro Orseolo \u2013 personaggio che dimessosi dalla carica dogale si fece monaco camaldolese e santo di grande devozione locale \u2013 mentre l'ultima presentava assieme Mattia e Giuseppe detto Barsabba \u2013 rara rappresentazione dei due candidati prescelti per ricomporre il numero rituale degli apostoli, dodici come trib\u00f9 d'Israele, dopo il tradimento e il suicidio di Giuda.\nLe portelle d'organo di Cima da Conegliano, che chiuse presentavano i santi Mattia Apostolo e Giovanni Battista, aperte mostravano l'Annunciazione, unica opera citata anche dal Martinioni e ancora nella posizione originaria per Boschini, secondo i rilievi di Zanetti risultano erano gi\u00e0 state trasferite nella sagrestia nel 1733 ma risultavano scomparse nel 1771.\nNella cappella alla sinistra del presbiterio era la tela con la mezza figura di Maria Maddalena opera di Domenico Tintoretto. Soltanto il Boschini cit\u00f2 una piccola \"Madonna\" di Matteo Ingoli sopra la porta principale."}
{"id": "8384484", "revid": "1486495", "url": "https://it.wikipedia.org/wiki?curid=8384484", "title": "Beef House", "text": "Beef House \u00e8 una serie televisiva statunitense del 2020, creata, diretta e sceneggiata da Tim Heidecker e Eric Wareheim.\nParodia delle sitcom americane degli anni '80 e '90, la serie vede protagonisti Eric e la detective Megan Dungerson nei panni di una coppia sposata di periferia che vive con il migliore amico del primo, Tim, e un trio di uomini eccentrici.\nLa serie \u00e8 stata trasmessa per la prima volta negli Stati Uniti su Adult Swim dal 30 marzo al 4 maggio 2020, per un totale di 6 episodi ripartiti su una stagione.\nIl 1\u00b0 gennaio 2021, come parte di uno speciale dedicato al loro film \"Tim and Eric's Billion Dollar Movie\", Tim e Eric hanno rivelato di aver gi\u00e0 scritto una seconda stagione di \"Beef House\" ma che la potenziale produzione della stessa sarebbe stata ritardata indefinitamente a causa della pandemia di COVID-19. L'8 agosto 2021, Heidecker ha annunciato che sebbene siano state scritte altre sei sceneggiature, Adult Swim non ha intenzione di rinnovare la serie per una seconda stagione.\nTrama.\nEric \u00e8 un uomo di periferia che \u00e8 sposato con Megan, una detective di polizia impulsiva con la quale condivide una relazione in gran parte unilaterale e astiosa poich\u00e8 lei esprime apertamente il suo disprezzo per lui e la sua attrazione per gli altri uomini. \nLa coppia vive col migliore amico di Eric chiamato Tim, un veterano dell'esercito e aspirante musicista rock, e un trio di uomini anziani: Ron Austar, Tennessee Luke e Ben Hur."}
{"id": "8384485", "revid": "1354930", "url": "https://it.wikipedia.org/wiki?curid=8384485", "title": "Coppa Placci 1946", "text": "La Coppa Placci 1946, settima edizione della corsa, si svolse il 4 settembre 1946 su un percorso di 220\u00a0km. La vittoria fu appannaggio dell'italiano Nedo Logli, che complet\u00f2 il percorso in 7h09'02\", precedendo i connazionali Ezio Cecchi e Pietro Ferrari."}
{"id": "8384489", "revid": "88740", "url": "https://it.wikipedia.org/wiki?curid=8384489", "title": "Rossouw", "text": ""}
{"id": "8384490", "revid": "838137", "url": "https://it.wikipedia.org/wiki?curid=8384490", "title": "Pablo G\u00farpide Beope", "text": "Biografia.\nPablo G\u00farpide Beope nacque a Ochagav\u00eda il 25 gennaio 1898 in una famiglia tradizionalista.\nFormazione e ministero sacerdotale.\nComp\u00ec gli studi ecclesiastici nel seminario di Pamplona.\nIl 23 settembre 1923 fu ordinato presbitero per la diocesi di Pamplona. Ricopr\u00ec diversi uffici, in particolare fu primo direttore del giornale diocesano \"La Verdad \" dal 1935 e assistente ecclesiastico della sezione di Navarra dell'Associazione cattolica dei propagandisti (ACdP) dal 1941 al 1951.\nMinistero episcopale.\nNel 1950 il governo spagnolo del generale Francisco Franco lo propose per la sede vacante di Sig\u00fcenza. Il 3 giugno 1951 papa Pio XII lo nomin\u00f2 vescovo di Sig\u00fcenza. Ricevette l'ordinazione episcopale il 23 settembre successivo dal vescovo di Pamplona Enrique Delgado y G\u00f3mez, co-consacranti il vicario castrense per la Spagna Luis Alonso Mu\u00f1oyerro e il vescovo ausiliare di Saragozza Lorenzo Bereciart\u00faa y Balerdi.\nDurante il suo episcopato, i confini della diocesi furono modificati per adeguarli a quelli della provincia di Guadalajara.\nIl 19 dicembre 1955 papa Pio XII lo nomin\u00f2 vescovo di Bilbao.\nPartecip\u00f2 al Concilio Vaticano II, senza distinguersi particolarmente per i suoi interventi. La fine dell'assemblea conciliare coincise con un periodo di gravi conflitti sociali, politici ed ecclesiali nei Paesi Baschi e in particolare nella Biscaglia. Una notevole parte del clero diocesano inizi\u00f2 a contestare monsignor Gurpide e il regime franchista. Nella lettera pastorale per la Pasqua del 1967, accanto al commento evangelico, incluse la seguente dichiarazione:\nGli scontri si esacerbarono culminando nell'occupazione da parte di 60 sacerdoti del seminario diocesano di Derio nel novembre del 1968.\nMor\u00ec a Bilbao il 18 novembre 1968 all'et\u00e0 di 70 anni. La Santa Sede nomin\u00f2 in seguito amministratore apostolico il vescovo di Santander Jos\u00e9 Mar\u00eda Cirarda, originario della Biscaglia.\nGenealogia episcopale.\nLa genealogia episcopale \u00e8:"}
{"id": "8384497", "revid": "61051", "url": "https://it.wikipedia.org/wiki?curid=8384497", "title": "Melissa Barbieri", "text": "Per 13 anni ha indossato la maglia della nazionale australiana, maturando 86 presenze tra il 2002 e il 2015, conquistando una coppa delle nazioni oceaniane nell'edizione di Australia 2003 e una \ndel campionato dell'ASEAN nel 2008, disputando inoltre quattro campionati mondiali e un'Olimpiade, nel torneo di calcio femminile di Atene 2004."}
{"id": "8384507", "revid": "1921140", "url": "https://it.wikipedia.org/wiki?curid=8384507", "title": "Ryan's Fancy", "text": "I Ryan's Fancy sono stati un gruppo musicale irlandese attivo dal 1969 al 1983, i cui membri erano tutti immigrati irlandesi in Canada.\nI primi anni.\nI tre membri, Denis Ryan (voce, violino e tin whistle), Fergus O'Byrne (voce, banjo, concertina e bodhr\u00e1n) e Dermot O'Reilly (voce, chitarra e mandolino) erano precedentemente membri dei Sons of Erin. La formazione originale di quest'ultimo complesso vedeva la presenza di O'Reilly e O'Byrne insieme a Gary Kavanagh e Ralph O'Brien. Quando la band si sciolse, O'Reilly, O'Byrne e Kavanagh continuarono a esibirsi con il nome di \"O'Reilly's Men\", poi di \"Sullivan's Gypsies\". Nel frattempo, i \"The Sons of Erin\" si riformarono includendo, oltre a altri artisti come Johnnie Lynn e Little John Cameron, anche Denis Ryan. Nel 1971, quando Ryan lasci\u00f2 il gruppo e i Sullivan's Gypsies si sciolsero, si form\u00f2 il trio \"Ryan's Fancy\".\nDal 1971 al 1983.\nNel 1971 il trio si trasfer\u00ec a Saint John's, Terranova (Canada) per frequentare la Memorial University of Newfoundland. Dopo essersi esibiti inizialmente in luoghi di ritrovo locali, iniziarono a registrare e comparire in diversi speciali televisivi sulla CBC, viaggiando e approfondendo cultura e tradizioni di diverse realt\u00e0 locali delle province marittime del canada orientale. Crearono la serie \"Ryan's Fancy\" (nel 1972, 1978 e 1981) e parteciparono a \"Tommy Makem e and Ryan's Fancy\" (con Tommy Makem, dal luglio al settembre del 1974). Parteciparono al film prodotto dalla CBC \"Pirate's Gold\" (1980). In quel periodo entr\u00f2 a far parte del gruppo il fisarmonicista James Keane, originario di Dublino. Poco dopo che Keane ebbe lasciato il gruppo, il trio si sciolse.\nDallo scioglimento ad oggi.\nIl gruppo si sciolse nel 1983. Denis Ryan si trasfer\u00ec ad Halifax, in Nuova Scozia, dove inizi\u00f2 l'attivit\u00e0 di imprenditore e investitore. Fergus O'Byrne e Dermot O'Reilly rimasero invece stabilmente a Saint John's. O'Byrne termin\u00f2 gli studi in scienze dell'educazione e inizi\u00f2 una carriera come artista e insegnante; O'Reilly apr\u00ec uno studio di produzione video e musicale, il \"Piperstock Productions\".\nDermot O'Reilly mor\u00ec all'et\u00e0 di 64 anni, il 17 febbraio 2007, a causa di un attacco di cuore."}
{"id": "8384508", "revid": "123217393", "url": "https://it.wikipedia.org/wiki?curid=8384508", "title": "Chemical Physics", "text": "La Chemical Physics \u00e8 una rivista scientifica peer-review di chimica fisica. La rivista \u00e8 stata fondata nel 1973 e viene pubblicata da Elsevier su base mensile. Gli attuali editori sono Mischa Bonn, Tianquan Lian, e Yi Luo.\nServizi d'indicizzazione e di abstract.\nLa rivista viene riportata dalle seguenti basi di dati bibliografiche:\nArticoli pi\u00f9 citati.\nGli articoli pi\u00f9 citati (30+ citazioni) pubblicati dopo il 2017, estratti da Scopus:"}
{"id": "8384514", "revid": "111692149", "url": "https://it.wikipedia.org/wiki?curid=8384514", "title": "Francesco Orsini (duca di Gravina)", "text": ""}
{"id": "8384515", "revid": "633110", "url": "https://it.wikipedia.org/wiki?curid=8384515", "title": "Battaglia di Marsa Matruh", "text": "La battaglia di Marsa Matruh fu combattuta dal 26 al 29 giugno 1942, in seguito alla sconfitta dell'ottava armata (guidata dal generale Sir Claude Auchinleck) nella battaglia di Ain el-Gazala e fece parte della campagna del deserto occidentale della seconda guerra mondiale.\nDescrizione.\nIl 27 giugno 1942 la 90\u00aa Divisione Leggera guidata dal generale tedesco Ulrich Kleeman con soli uomini riusc\u00ec ad aprirsi un varco tra il 10\u00b0 (del generale William Holmes) e il 13\u00ba Corpo (del generale William Gott) britannici, portando letteralmente lo scompiglio tra le linee nemiche. Durante la notte del 28 e del 29 giugno, i britannici tentarono di contrattaccare senza successo. Il giorno dopo, le forze britanniche si ritirarono anche da Marsa Matruh, lasciando nelle mani nemiche altri prigionieri e un gran quantitativo di materiale vario.\nLa caduta di Marsa Matruh provoc\u00f2 un cambio al vertice dell'8\u00aa Armata britannica: il generale Neil Ritchie venne sostituito dal parigrado Claude Auchinleck. Dal Medio Oriente vennero fatti affluire nuovi rinforzi in uomini e mezzi."}
{"id": "8384518", "revid": "1517983", "url": "https://it.wikipedia.org/wiki?curid=8384518", "title": "Vedova di Giuseppe Rosone", "text": "Biografia.\nLe notizie riguardanti la vedova sono molto scarne. Il nominativo \u00e8 stato recuperato attraverso l\u2019analisi di un elenco di edizioni del XVIII secolo conservate presso la Biblioteca Provinciale dei Cappuccini di Messina. Questo elenco ha consentito di ricostruire parzialmente l\u2019attivit\u00e0 della tipografa. \nStamp\u00f2 alcuni libretti liturgico-devozionali relativi ai santi, appartenenti al genere degli \"Officia propria\". \nIl marito Giuseppe Rosone ebbe un\u2019attivit\u00e0 limitata concentrata negli anni 1771-1775, nei quali d\u00e0 vita a meno di una decina di pubblicazioni, per lo pi\u00f9 di carattere popolare e devozionale. Cur\u00f2 inoltre la vendita di alcune edizioni dello stampatore arcivescovile Francesco Cicero, con il quale realizz\u00f2 pubblicazioni in societ\u00e0, scambiandosi spesso il ruolo di tipografo e di editore. \nLe opere pi\u00f9 significative del libraio-editore sono due grammatiche latine di Antonio Pugliatti: \"L\u2019Esperienza maestra\u2026 Principj della grammatica latina del Peloritano\", stampata nel 1775; e la \"Grammatica latina\" dedicata al cardinale Silvio Valenti Gonzaga, pubblicata nel 1776. \nNon si sa con certezza se Giuseppe Rosone avesse una sua officina tipografica o se utilizzasse i torchi di Francesco Cicero. Vista la sua modesta produzione a stampa sembrerebbe pi\u00f9 verosimile la seconda ipotesi: questo spiegherebbe anche l\u2019attivit\u00e0 marginale della vedova. Alla tipografa sono attribuite le edizioni \"In festo B. Francisci Caracciolo\" (1779), \"In festo sanctorum martyrum Eleutherii civis\" (1780), \"In festo S. Macrinae\" (1781) e \"In festo S. Pulcheriae\" (1781). \nEdizioni stampate.\nDi seguito sono elencate le edizioni stampate dalla vedova di Giuseppe Rosone:\n1779 \"In festo B. Francisci Caracciolo\"\n1780 \"In festo sanctorum martyrum Eleutherii civis\" \n1781 \"In festo S. Macrinae\" \n\"1781\" \"In festo S. Pulcheriae\" "}
{"id": "8384529", "revid": "767487", "url": "https://it.wikipedia.org/wiki?curid=8384529", "title": "Alfabeats Nu Jazz - Stones", "text": "Alfabeats Nu Jazz - Stones \u00e8 un album discografico registrato in Italia da Roberto Magris con il gruppo \"Alfabeats Nu Jazz\". L\u2019album \u00e8 stato pubblicato negli Stati Uniti su etichetta Oasis nel 2006 e distribuito dalla JMood di Kansas City. Il genere musicale spazia dal jazz al nu jazz, jazz funk, e progressive."}
{"id": "8384530", "revid": "123978493", "url": "https://it.wikipedia.org/wiki?curid=8384530", "title": "Franz Georg Meu\u00dfdoerffer", "text": "Biografia.\nNato a Kulmbach il 6 aprile 1949. Meu\u00dfdoerffer proveniva da una famiglia di produttori di birra e malto della Franconia, era infatti figlio dell'imprenditore Franz Erich Meu\u00dfdoerffer. Dopo la laurea, ha studiato chimica alla TH di Aquisgrana dal 1967 al 1974 e ha conseguito il dottorato presso l'Istituto biochimico dell'Universit\u00e0 di Friburgo. Nel 1978 \u00e8 andato negli Stati Uniti per due anni. Dal 1982 al 1986 \u00e8 stato assistente senior presso l'Istituto di biotecnologia dell'ETH di Zurigo. Dal 1986 al 1991 ha lavorato per il gruppo Henkel.\nDal 1991 \u00e8 socio direttivo della fabbrica di malto di Kulmbach, fondata nel 1852 dal bis-bisnonno Johann Georg Meu\u00dfdoerffer (oggi parte del birrificio Kulmbach). La sua abilitazione \u00e8 seguita nel 1989. Dal 1996 \u00e8 stato professore a Dortmund. Dal 2003 tiene conferenze sulla storia della produzione della birra nel campus TUM presso l'International Beverage Science Center di Weihenstephan. Dal 2009 \u00e8 a capo del gruppo di bioanalisi presso il centro di ricerca sulla qualit\u00e0 degli alimenti presso il sito di Kulmbach presso l'Universit\u00e0 di Bayreuth.\nMeu\u00dfdoerffer \u00e8 morto a Breitbrunn am Chiemsee dopo una lunga malattia il 9 agosto 2019 all'et\u00e0 di 70 anni."}
{"id": "8384533", "revid": "237161", "url": "https://it.wikipedia.org/wiki?curid=8384533", "title": "Franz Meu\u00dfdoerffer", "text": ""}
{"id": "8384536", "revid": "228587", "url": "https://it.wikipedia.org/wiki?curid=8384536", "title": "John Hely-Hutchinson, III conte di Donoughmore", "text": "Biografia.\nJohn Hely-Hutchinson era figlio di Francis Hely-Hutchinson (figlio di Christiana Nickson, I baronessa di Donoughmore di Knocklofty).\nCome capitano della 1st Foot Guards, aiut\u00f2 nella fuga dalla prigione l'ex Ministro delle Poste di Napoleone, il Conte de Lavalette. Hely-Hutchinson fu processato a Parigi, insieme a Robert Thomas Wilson e Michael Bruce, con l'accusa di aver aiutato nella fuga il prigioniero. Il processo ebbe luogo presso il Corte d'Assise dal 22 aprile al 24 aprile 1816. Tutti e tre gli uomini furono condannati a tre mesi di reclusione. \nAlle elezioni generali nel Regno Unito del 1826 ha rappresentato il collegio della Contea di Tipperary alla Camera dei Comuni del Regno Unito come Whig. Per essere rieletto, dopo un breve intervallo, alle elezioni generali nel Regno Unito del 1831. Dal 1832 si sedette nella Camera dei Lord, dopo essere succeduto a suo zio, come Visconte di Hutchinson.\nSi spos\u00f2 con Margaret Gardiner (figlia di Luke Gardiner, 1\u00ba Visconte Mountjoy) il 15 giugno 1822 ed ebbero due figli: \nRichard, Visconte Suirdale, pi\u00f9 tardi 4\u00ba Conte di Donoughmore e Margaret Hely-Hutchinson"}
{"id": "8384539", "revid": "599013", "url": "https://it.wikipedia.org/wiki?curid=8384539", "title": "Mundaba Kisombe", "text": "Caratteristiche tecniche.\nEra un difensore centrale.\nCarriera.\nNazionale.\nHa debuttato in Nazionale nel 1997. Ha messo a segno la sua prima rete con la maglia della Nazionale il 16 febbraio 1998, in RD del Congo-Ghana (1-0), siglando la rete del definitivo 1-0 al minuto 77. Ha partecipato, con la maglia della Nazionale, alla Coppa d'Africa 1998, alla Coppa d'Africa 2002 e alla Coppa d'Africa 2004. Ha collezionato in totale, con la maglia della Nazionale, 29 presenze e una rete."}
{"id": "8384543", "revid": "1603714", "url": "https://it.wikipedia.org/wiki?curid=8384543", "title": "Pittore di Eucharides", "text": "N\u00e9 il suo vero nome, n\u00e9 le date della sua nascita e morte sono note. Presumibilmente questo artista fu allievo del Pittore di Nikoxenos.\nAttivit\u00e0.\nIl nome fu introdotto nel 1911 da John Beazley, uno storico classico dell'Universit\u00e0 di Oxford che aveva un interesse speciale per i vasi attici. Attraverso una prima fase di osservazione delle forme dei vasi, della loro taglia e dei motivi, anche dei dettagli pi\u00f9 minuti caratterizzanti la mano di ogni singolo artista, seguita dalla riproduzione grafica mediante ricalchi delle raffigurazioni da trasformare poi in disegni, e stato cos\u00ec possibile, come per molti altri artisti con nomi convenzionali, individuare e quindi attribuire i pezzi dipinti dallo stesso artista (Metodo dell'osservazione sistematica e comparata di Beazley). In questo caso, il soprannome apprezza il ripetuto uso da parte del pittore anonimo di iscrizioni che lodano la bellezza di un giovane ragazzo di nome Eucharides. Un vaso con la scritta \u00e8 diventata la fonte del nome dell'artista.\nIl pittore di Eucharides lavor\u00f2 ad Atene negli anni che vanno dal 500 a.C. circa al 470 a.C. A quel tempo la tecnica della pittura su vaso pass\u00f2 dalle illustrazioni a figure nere a quelle a figure rosse, un processo comunemente attribuito al pittore Andokides. Di conseguenza, sia i vasi a figure nere che quelli a figure rosse sono attribuiti al pittore Eucharides. Le loro forme spaziano da grandi crateri a piccole tazze. Le scene sono state tratte dalla mitologia e dalla vita quotidiana.\nMolte delle opere conosciute di questo artista sono state recuperate da tombe etrusche in Italia, fra cui alcuni saccheggiati e recuperati dallo Stato italiano.\nVasi.\nEsempi di vasi attici attribuiti al Pittore di Eucharides sono in mostra in tutto il mondo e.g.: "}
{"id": "8384545", "revid": "124123", "url": "https://it.wikipedia.org/wiki?curid=8384545", "title": "Dietrich Westhoff", "text": "Inizialmente fabbro, continu\u00f2 a studiare da autodidatta. Nel 1543 assunse la carica di impiegato. Dal 1548 scrisse una cronaca della citt\u00e0 di Dortmund per il periodo dal 750 al 1550. In seguito cronisti come Detmar M\u00fclher riutilizzarono questo suo lavoro.\nMor\u00ec nella pestilenza nel 1551."}
{"id": "8384553", "revid": "1784938", "url": "https://it.wikipedia.org/wiki?curid=8384553", "title": "Moti di Milano (1898)", "text": ""}
{"id": "8384555", "revid": "33689", "url": "https://it.wikipedia.org/wiki?curid=8384555", "title": "Christian R\u00e4tsch", "text": "Biografia.\nR\u00e4tsch studiato Ancient American Studies, Antropologia e Etnologia presso l'Universit\u00e0 di Amburgo . Con una tesi sugli incantesimi e sugli incantesimi degli indiani Lacandonen, un popolo Maya nel Chiapas (Messico), R\u00e4tsch ha ricevuto il suo dottorato come Doctor philosophiae. Per fare questo, ha raccolto l\u00ec il suo materiale di ricerca come osservatore partecipante, come \u00e8 consuetudine nella ricerca sul campo etnologico. Sono emersi libri successivi di questo fondo. \u00c8 stato membro del servizio di scambio accademico tedesco durante questo progetto, Dopo la laurea, seguirono ricerche indipendenti in tutto il mondo su piante medicinali, piante magiche e sciamanesimo.\nR\u00e4tsch, che vive ad Amburgo come autore indipendente, etnofarmacologo e relatore, vive in una comunit\u00e0 privata e di ricerca con la storica dell'arte Claudia M\u00fcller-Ebeling. La coppia ha pubblicato diversi libri insieme.\nL'enciclopedia delle piante psicoattive di R\u00e4tsch, pubblicata per la prima volta nel 1998, \u00e8 stata tradotta in varie lingue. L'enciclopedia delle piante psicoattive \u00e8 ora considerata il lavoro standard nel campo delle \"sostanze psicoattive\". Nel 2016 ha raggiunto il 13 \u00b0 edizione. Per l'enciclopedia di 944 pagine di piante psicoattive, lo stesso R\u00e4tsch ha testato gli effetti di tutte le piante e i funghi psicoattivi ivi descritti. R\u00e4tsch \u00e8 redattore dell'annuario per la ricerca sull'etnomedicina e sulla coscienza. \u00c8 stato membro dell'Advisory Board dell'European College of Consciousness Studies (ECBS) e presidente dellaGruppo di lavoro sull'etnomedicina (AGEM). Christian R\u00e4tsch mantiene o mantiene contatti professionali, tra gli altri, con Timothy Leary, Jonathan Ott, Ralph Metzner, Stanislav Grof e Markus Berger. Ha una lunga amicizia con il chimico Albert Hofmann e l'artista svizzero HR Giger.\nA causa della sua conoscenza specialistica di sostanze e droghe psicoattive , R\u00e4tsch era anche un ospite frequente in programmi TV, come B. Delta [6] , persone a Maischberger e TV Total.\nPosizioni.\nR\u00e4tsch chiede la legalizzazione delle cosiddette \" droghe leggere \", compresa la \" cannabis \", che definisce la \" pianta medicinale meglio studiata nella storia umana\". Nel 2017, il divieto di cannabis in Germania \u00e8 stato rilassato e la cannabis \u00e8 stata rilasciata in Germania come farmaco da prescrizione. Vede scandaloso il divieto di cannabis, oppio, cocaina, funghi magici e LSD. Per la legalizzazione di queste droghe, tuttavia, R\u00e4tsch chiede un processo ordinato e condizioni quadro, per esempio, sottolinea che se la legalizzazione delle droghe significa che \" bande criminali capitaliste \" si sono arricchite nel settore della droga, rifiuta la legalizzazione. R\u00e4tsch critica il termine \"droga\" in generale e preferisce il termine \"sostanza psicoattiva\". Ha anche criticato la separazione in droghe \"legali\" e \"illegali\", poich\u00e9 questa \u00e8 stata stabilita arbitrariamente, criminalizzando cos\u00ec i consumatori e i tossicodipendenti di sostanze illegali e trasformandoli in criminali. R\u00e4tsch ha detto che se ci fossero drogati di alcol, allora dovrebbe essere anche l'eroina/I drogati sono autorizzati a dare.\nSecondo la sua esperienza nella ricerca di sostanze psicoattive, considera l'alcol la droga pi\u00f9 pericolosa. Inoltre certifica che Internet ha un potenziale di dipendenza maggiore rispetto all'LSD.\nR\u00e4tsch considera lo stato della cultura occidentale come la ragione principale della tossicodipendenza nel mondo occidentale, che considera avvincente. Al contrario, l'uso di sostanze psicoattive \u00e8 rituale e regolato nelle popolazioni primitive.\nR\u00e4tsch \u00e8 un critico del neoliberismo.\nCritica.\nLa psichiatra e psicoterapeuta Doris Schwarzmann-Schafhauser ha scritto sul libro di R\u00e4tsch Erbe medicinali dell'antichit\u00e0 in Egitto, Grecia e Roma: \"Sotto le spoglie di una storia medica presumibilmente praticata , al lettore non viene offerta solo un'ideologia settaria in questo\" libro di erbe \", ma vengono anche comunicate strategie molto specifiche per il raggiungimento degli obiettivi di culto \"."}
{"id": "8384563", "revid": "24989", "url": "https://it.wikipedia.org/wiki?curid=8384563", "title": "Monumento ai Caduti di tutte le guerre (Lubiana)", "text": "Il Monumento ai Caduti di tutte le guerre (in sloveno \"Spomenik \u017ertvam vseh vojn\" o \"Spomenik vsem \u017ertvam vojn (in z vojnami povezanim \u017ertvam na obmo\u010dju RS)\") \u00e8 un monumento eretto nel centro di Lubiana.\nStoria.\nIl monumento \u00e8 stato commissionato nel 2013 dal Ministero del Lavoro, della Famiglia, degli Affari sociali e delle Pari opportunit\u00e0 della Slovenia per commemorare le vittime di tutte le guerre e di chi ne rimase coinvolto. Il fine del monumento \u00e8 quello della riconciliazione della popolazione slovena, dopo le divisioni della seconda guerra mondiale.\nIl sito prescelto per l'opera \u00e8 stato quello presso strada \u0160ubic (\"\u0160ubi\u010deva cesta\"), a nord del parco della Stella (\"Park Zvezda\") in piazza del Sud (\"Ju\u017eni trg\"), in un'area in cui era stato previsto un rinnovamento urbano mai concretizzato. Il nuovo monumento rientra in un pi\u00f9 ampio progetto di riqualificazione urbana tra piazza del Congresso e passaggio Knafelj (\"Knafljev prehod\").\nL'inizio dei lavori si ha nel giugno 2015, quando viene costruito un muro tra il palazzo del Casino (\"Kazina\") e l'edificio al civico 3 di piazza del Congresso. \nSuccessivamente, il 23 giugno 2015, viene aperta al pubblico la futura area commemorativa, dove venne collocato, all'interno di una teca di vetro, un modellino del monumento progettato e da realizzarsi\nDurante la costruzione dell'opera, il modellino ha sub\u00ecto pi\u00f9 volte atti vandalici: il 18 giugno 2015 viene ricoperto con dei graffitti; il 27 luglio vandalizzato ancora con slogan comunisti e stelle rosse; infine il 26 settembre con slogan comunisti, stelle rosse ed un disegno di un maiale.\nLa cerimonia di inaugurazione del monumento ai Caduti di tutte le guerre si \u00e8 svolta il 13 luglio 2017 alla presenza del presidente sloveno Borut Pahor."}
{"id": "8384574", "revid": "124672825", "url": "https://it.wikipedia.org/wiki?curid=8384574", "title": "Third Division 1922-1923", "text": "La Third Division 1922-1923 \u00e8 stato il 3\u00ba campionato inglese di calcio di terza divisione, il 2\u00b0 con la suddivisione in 2 gironi (North e South). Ad aggiudicarsi il titolo ed a salire in Second Division furono: Nelson (Third Division North) e Bristol City (Third Division South).\nStagione.\nAggiornamenti.\nSelezione dei club.\nEsito della votazione per l'elezione dei club in Third Division North.\nEsito della votazione per l'elezione dei club in Third Division South.\nThird Division North.\nClassifica finale.\nLegenda:\nRegolamento:\nNote:\nThird Division South.\nClassifica finale.\nLegenda:\nRegolamento:"}
{"id": "8384575", "revid": "228587", "url": "https://it.wikipedia.org/wiki?curid=8384575", "title": "Luis Mar\u00eda de Larrea y Legarreta", "text": "Biografia.\nLuis Mar\u00eda de Larrea y Legarreta nacque a Ugao-Miraballes il 19 aprile 1918.\nFormazione e ministero sacerdotale.\nComp\u00ec gli studi ecclesiastici presso il seminario diocesano di Vitoria.\nIl 27 giugno 1943 fu ordinato presbitero per la diocesi di Vitoria. Successivamente studi\u00f2 diritto canonico presso la Pontificia Universit\u00e0 di Salamanca e diritto civile presso la Facolt\u00e0 di giurisprudenza dell'Universit\u00e0 di Madrid. Completati gli studi prest\u00f2 servizio come formatore e professore di diritto pubblico ecclesiastico, diritto canonico e teologia morale nel seminario di Vitoria dal 1952 al 1971 e rettore dello stesso dal 1965 al 1971. Fu anche consulente legale della diocesi di Vitoria, procuratore della corte ecclesiastica e canonico della cattedrale di Maria Immacolata a Vitoria.\nMinistero episcopale.\nIl 9 luglio 1971 papa Paolo VI lo nomin\u00f2 vescovo di Le\u00f3n. Ricevette l'ordinazione episcopale il 25 settembre successivo dall'arcivescovo Luigi Dadaglio, nunzio apostolico in Spagna, co-consacranti l'arcivescovo metropolita di Oviedo Gabino D\u00edaz Merch\u00e1n e il Vitoria Francisco Peralta y Ballabriga.\nIl 16 febbraio 1979 papa Giovanni Paolo II lo nomin\u00f2 vescovo di Bilbao.\nIn seno alla Conferenza episcopale spagnola fu presidente e vicepresidente della commissione per i seminari e le universit\u00e0, membro della commissione per le missioni e membro della commissione permanente.\nMor\u00ec a Bilbao la sera del 27 maggio 2009, all'et\u00e0 di 91 anni, dopo una lunga malattia. Le esequie si tennero il 29 maggio alle ore 17.30 nella cattedrale di San Giacomo a Bilbao e furono presiedute da monsignor Ricardo Bl\u00e1zquez P\u00e9rez.\nGenealogia episcopale.\nLa genealogia episcopale \u00e8:"}
{"id": "8384576", "revid": "92723", "url": "https://it.wikipedia.org/wiki?curid=8384576", "title": "U-464", "text": "L'U-464 (Unterseeboot 464) fu un \"U-Boot\" di tipo XIV in servizio nella Marina da guerra tedesca durante la seconda guerra mondiale. Entrato in servizio nel 1942, venne autoaffondato in quello stesso anno dopo un combattimento contro aerei americani.\nStoria.\nIl sommergibile \"'U-464\", appartenente alla classe tipo XIV (denominata informalmente Milchk\u00fche), fu ordinato alla Kriegsmarine il 15 agosto 1940, e fu impostato presso il cantiere navale Deutsche Werke di Kiel il 18 marzo 1941. L'unit\u00e0 fu varata il 20 dicembre successivo, ed entr\u00f2 in servizio presso la 10. Unterseebootsflottile il 30 aprile 1942 al comando del Kapitanlieutenant Otto Harms. \nSi trattava di un sommergibile da rifornimento (Versorgungsboot) lungo 67,10 m, largo 9,35 m, alto\n11,70 m e con un pescaggio di 6,51 m. La propulsione era assicurata da 2 motori diesel Germaniawerft sovralimentati tramite compressore volumetrico a sei cilindri eroganti 3.200 hp, e da due motori elettrici Siemens-Schuckert 2 GU 345/38-8 da 750 hp. Gli assi erano due, ed ognuno azionava un'elica. Essi conferivano al battello una velocit\u00e0 di 14,4 nodi (28 km/h) in emersione, e 6,2 nodi (11,5 km/h) in emersione. L'autonomia era di 12.250 nmi (22.870 km) a 10 nodi (19 km/h) in emersione, e 55 nmi (102 km) a 4 nodi (7,4 km/h) in immersione. La profondit\u00e0 massima raggiungibile era di 240 m. La capacit\u00e0 di trasporto era di 613 tonnellate di carburante, 13 tonnellate di olio motore, 4 siluri e cibo fresco conservato in apposite celle frigorifere. Inoltre erano presenti dei forni per panificazione, al fine di dare agli equipaggi dei battelli d'attacco del pane appena sfornato. L'armamento difensivo si basava su 2 cannoni a doppio scopo da 37 mm, con 2.500 colpi, posti davanti e dietro alla torretta, e un cannone antiaereo da 20 mm, con 3.000 colpi, in un impianto singolo amovibile posizionato sulla tolda dietro la torretta.\nL'\"U-464\" salp\u00f2 per la prima volta da Kiel il 4 agosto 1942, raggiungendo Bergen, in Norvegia, dove effettu\u00f2 il rifornimento per prendere il mare il 14 agosto. La rotta seguita doveva portare il battello a passare a sud-est delle coste dell'Islanda per posizionarsi al largo delle coste di Newfoundland.\nL'affondamento.\nAlle 3:00 del 20 ottobre un idrovolante Consolidated PBY-5A Catalina (73-P9 No.2459) del VP-73 Squadron decoll\u00f2 dallo Skerja Fiord, davanti a Reykjav\u00edk, ai comandi del Lt. (jg) Robert B. Hopgood per eseguire una missione di pattugliamento in supporto alla Task Force SSN-73 della Royal Navy che si stava dirigendo verso lo stretto di Danimarca per posare alcuni campi minati. Raggiunto il convoglio, l'aereo inizi\u00f2 a pattugliarne la rotta prevista, avvistando un peschereccio alle prime luci dell'alba. Giunto a circa 250 km a sud-est della costa islandese, poco prima delle 5:00 l'idrovolante avvist\u00f2, nonostante la presenza di un banco di nebbia a circa 150 m d'altezza, una sagoma che ricordava quella di un cacciatorpediniere alleato, e l'aereo spar\u00f2 un razzo di segnalazione. Dopo aver completato una larga virata, giunto a circa un miglio l'equipaggio del PBY-5A si rese conto che si trattava di un sommergibile nemico e and\u00f2 all'attacco. Il pilota Hopgood sganci\u00f2 6 bombe di profondit\u00e0 Mark XVII da 325 libbre, le cui spolette idrostatiche erano regolate per detonare a una profondit\u00e0 di 25 piedi. Alle 5:10 l'aereo sganci\u00f2 le cariche nonostante il sommergibile avesse iniziato ad andare a zig-zag. Due di esse caddero a babordo e a tribordo esplodendo, e l'onda d'urto prodotta squass\u00f2 l'\"U-464\" facendolo quasi sollevare dall'acqua. Tre di esse, invece, caddero inesplose sul ponte anteriore del sommergibile. L'\"U-464\" apr\u00ec un efficace fuoco contraereo con tutti i pezzi disponibili, ma il cannone da 20 mm si incepp\u00f2, mentre due serventi di uno da 37 mm caddero in acqua, decedendo in breve tempo a causa della bassissima temperatura. Decine di shrapnel colpirono il PBY-5A nelle ali, ma esso inizi\u00f2 a colpire il sommergibile con le due mitragliatrici Browning da 12,7 mm installate sulle postazioni laterali, e con quella da 7,7 mm posta nella torretta anteriore. Il sommergibile aveva subito danni irreparabili, non poteva immergersi e raggiungeva una velocit\u00e0 massima di 8 nodi. I marinai dell'\"U-464\" tentarono di rimuovere le bombe di profondit\u00e0 inesplose spingendole fuoribordo ma esse, una volta raggiunta la profondit\u00e0 programmata, esplosero danneggiando irreparabilmente l'unit\u00e0. Il PBY-5A, visto che non poteva continuare nell'attacco a causa della nebbia, che si era intensificata, e di un repentino peggioramento delle condizioni climatiche, lasci\u00f2 l'U-Boot dirigendosi verso il convoglio, dopo aver provveduto ad allertare i cacciatorpediniere di scorta via radio. I cacciatorpediniere \"Castleton\" e \"Newark\" fecero subito rotta verso l'unit\u00e0 nemica, seguiti dall'idrovolante che giunto sul posto trov\u00f2 delle chiazze di olio e il peschereccio islandese V.E. 33 \"Skaftellingur\" affiancato all'\"U-464\". L'idrovolante fece diverse volte la spola tra i due cacciatorpediniere in avvicinamento e il luogo dove si trovava il sommergibile, che si stava sempre pi\u00f9 inclinando su di un lato. In capitano Harms fece trasbordare tutto l'equipaggio sul peschereccio, e poi fece aprire i boccaporti da due sottufficiali, che cos\u00ec rischiarono la vita, autoaffondando l'\"U-464\". Sotto la minaccia delle armi pesanti del sommergibile, e con la connivenza passiva del comandante del peschereccio, l'equipaggio dell'\"U-464\" decise di fare rotta per la Norvegia, ma l'arrivo dello \"Castleton\" port\u00f2 alla loro cattura. L'equipaggio dell'\"U-464\" fu preso prigioniero, e trasferito dapprima a Reykjav\u00edk e poi in Inghilterra, dove rimase rinchiuso in un campo di prigionia fino al termine della guerra."}
{"id": "8384578", "revid": "599013", "url": "https://it.wikipedia.org/wiki?curid=8384578", "title": "Olivier Nzuzi", "text": "Caratteristiche tecniche.\nAla destra, poteva essere schierato anche come punta centrale.\nCarriera.\nClub.\nHa giocato per gran parte della propria carriera in Belgio.\nNazionale.\nHa debuttato in Nazionale nel 1997. Ha partecipato, con la Nazionale, alla Coppa d'Africa 2004. Ha collezionato in totale, con la maglia della Nazionale, 5 presenze."}
{"id": "8384585", "revid": "124099533", "url": "https://it.wikipedia.org/wiki?curid=8384585", "title": "Bailo di Costantinopoli", "text": "Un bailo, scritto anche baylo (pl. \"Baili\" / \"bailos\" ) era un diplomatico che supervisionava gli affari della Repubblica di Venezia a Costantinopoli, la capitale dell'Impero ottomano. Tale istituzione divent\u00f2 permanente a partire dal 1454 . \nLe numerose e dispendiose guerre di Venezia con gli Ottomani fecero capire ai Veneziani come fosse preferibile fare affidamento sulla diplomazia come risoluzione di controversie, piuttosto che su offensivi (o difensivi) sforzi militari per mantenere e difendere la propria posizione di dominio nel Mediterraneo orientale. Il lavoro del bailo comprendeva diversi settori in quanto era sia console e sia ambasciatore di Venezia. Data l'importanza del ruolo, per la nomina veniva scelta con attenzione la persona incaricata in quanto aveva un ruolo chiave nel mantenere un buon rapporto tra il sultano ottomano e il governo veneziano. Per tali motivi non era sempre possibile trovare delle persone in grado di ricoprire tale ruolo. Tra i vari compiti svolti bisogna citare anche la rappresentanza e protezione degli interessi politici veneziani nonch\u00e9 la mera capacit\u00e0 diplomatica nel risolvere eventuali diatribe tra ottomani e veneziani. Una volta accasato il bailo molto spesso creava dei veri contatti di amicizia con influenti politici ottomani.\nEtimologia.\nLa parola veneziana \"bailo\" deriva dal latino \"\", che originariamente significava \" portatore (vettore) \". Il termine ottomano era \"b\u0101ly\u014ds\" o \"b\u0101lyoz\" .\nIl bailato - l'Ambasciata Veneziana.\nNel periodo che va dalla caduta di Costantinopoli del 1453 fino allo scoppio della Seconda Guerra Ottomana-Veneziana nel 1499, il \"bailato si\" insedio nel centro di Galata . Successivamente il \"bailato\" venne trasferito in una delle periferie di Galata, in un'ambasciata chiamata Vigne di Pera nel quartiere omonimo (Pera). Questa casa fu utilizzata temporaneamente come residenza estiva e come rifugio dalla peste per poi diventare la sede permanente dopo la guerra di Cipro. In realt\u00e0 la maggior parte dei \"baili\" preferiva questa localit\u00e0 rispetto a quella di Galata perch\u00e9 aveva meno restrizioni negli spostamenti fuori orario consentito e la sua posizione si rivelava ideale per il contrabbando di schiavi. \nVigne di Pera era un grande complesso circondato da mura. L'ambasciata aveva un'area pubblica ed una privata. L'area privata ospitava il \"bailo\", i suoi dipendenti il proprio corpo di giannizzeri ed il personale di segreteria. L'area pubblica veniva utilizzata per accogliere dignitari e altre persone importanti. In tale area vi era anche una sala per banchetti per occasioni speciali e feste.\nFunzioni, doveri e responsabilit\u00e0.\nUna delle maggiori responsabilit\u00e0 del \"bailo\" era la raccolta di informazioni sull'Impero ottomano. Di solito ricevevano queste informazioni attraverso le loro ampie reti di amici, la loro famiglia e una rete di spie. Questa rete di spionaggio consisteva in una rete di informatori tra i mercanti e i loro associati e persino persone che lavoravano all'interno della burocrazia ottomana. Vi erano anche talpe in altre ambasciate straniere. \nCome descritto il \"bailo\" aveva la responsabilit\u00e0 di promuovere e proteggere il commercio veneziano, difatti dopo la battaglia di Lepanto gli fu ordinato dal Doge di proteggere l'integrit\u00e0 dei poteri mercantili dagli inglesi, olandesi e fiorentini. Nonostante il \"bailo\" non si interessasse molto alle questioni commerciali rispetto a quelle politiche ad ogni nomina di un nuovo sultano si assicurava che venissero seguiti tutti gli accordi presi con il sultano precedente (questo era fatto per proteggere i cittadini, i beni e la propriet\u00e0 veneziani). \nLa figura del bailo era molto importante anche nei casi di controversie legali nei commerci internazionali difatti interveniva a volte come sia come arbitro o come avvocato di una delle parti a seconda delle richieste. \nIl Bailo era anche il responsabile di tutto il commercio nelle terre ottomane e poteva sostituire i consoli ogni volta che voleva. \nTra gli obblighi bisogna citare che al \"bailo\" era vietato svolgere effettivamente attivit\u00e0 commerciali o fare lavori di rappresentanza per privati. In realt\u00e0 i baili operavano clandestinamente lo stesso nel commercio.\nLa vita di un \"bailo\".\nTutti i \"baili\" furono scelti dai ranghi del patriziato veneziano; questo era un requisito fondamentale e obbligatorio, e la maggior parte di essi venivano scelti al livello pi\u00f9 alto della classe sociale oligarchica che dominava la vita politica veneziana. \nMolti \"baili\" non erano sposati. Uno dei motivi pu\u00f2 essere attribuito al fatto che la maggior parte maneneva tale investitura per dare prestigio economico alla propria famiglia difatti vari di loro avevano preso i voti. Quasi sempre in tali famiglie vi erano altri fratelli maschi che avrebbero trasmesso il nome della famiglia. Il \"bailo\" era anche partecipe alle comunit\u00e0 di rito latino dell'Impero ottomano a volte si adoperavano per ottenere chiese che potevano essere utilizzate dai veneziani e rappresentare i cattolici romani. I \"baili\" avevano una vita sociale attiva ed erano presenti nelle confraternite, proteggevano la compagnia del santo sacramento, patrocinavano artisti e artigiani nella creazione di oggetti religiosi e decorazioni per le chiese di rito latino di Costantinopoli e Galata. \nUn dovere spirituale e diplomatico era liberare gli schiavi cristiani a meno che non si convertissero volontariamente all'Islam, per compiere tali operazioni vi erano dei fondi destinati alla liberazione degli schiavi che provenivano dalla Chiesa o da dei privati. Tale dovere rischiava pero' di creare dei contrasti con gli ottomani. \nMolti membri del patriziato non volevano diventare \"bailo\" . Tra i vari motivi vi era il rischio del viaggio a Costntinopoli. Il lungo viaggio aveva avuto diverse morti lungo in tragitto ed alcuni di questi Baili morirono a Costantinopoli senza far rientro a Venezia.Dopo diverse morti durante il viaggio a Costantinopoli, il governo veneziano permise ai medici di accompagnare il \"bailo\" nel caso di bisogno. Bisogna anche aggiungere che in caso di ostilit\u00e0, il \"bailo\" era sicuramente in pericolo e poteva di essere tenuto in prigionia seppur si sia visto che questa era solo una forma libera di arresti domiciliari e al \"bailo\" era persino permesso di lasciare la casa, specialmente se per scopi religiosi. Era raro che i \"baili\" fossero giustiziati, ma la possibilit\u00e0 che ci\u00f2 accadesse era un ulteriore deterrente per lo svolgimento di tale incarico. \nDal punto di vista economico il Bailo doveva anche autofinanziarsi e non tutti i nobili avevano tale capacit\u00e0 economica.Spesso il \"bailo\" ricorreva al prestito di denaro dai mercanti, ma ci\u00f2 divenne sempre pi\u00f9 difficile in quanto il rimborso era quasi sempre attorno all'anno.\nVisita a Corf\u00f9.\nUna descrizione accurata ce la fornisce anche Giacomo Casanova nelle sue memorie il quale menziona durante il suo soggiorno a Corf\u00f9 l'arrivo del \"bailo\" di Costantinopoli. Egli si ferm\u00f2 sull'isola mentre si recava nella capitale Ottomana a bordo di una fregata di 72 cannoni di nome \"Europa\" . Avendo un rango superiore a quello del Provveditore di Corf\u00f9 venne issata la bandiera del \"bailo\", con i colori del capitano generale da mar della Marina veneziana durante il suo soggiorno sull'isola per tutta la settimana, mentre la bandiera con i colori di il \"Provveditore\" fu ammainata.\nElenco dei Baili di Costantinopoli.\n\"Ambasciatori ed altri inviati\"\n\"straordinari\"\nSECOLO XVI\n\"Ambasciatori ed altri inviati\"\n\"straordinari\"\nSECOLO XVII\n\"Baili\"\nSECOLO XVIII\n\"Baili\"\nAmbasciatori"}
{"id": "8384587", "revid": "33751", "url": "https://it.wikipedia.org/wiki?curid=8384587", "title": "Stadio di Poljud", "text": ""}
{"id": "8384588", "revid": "111693131", "url": "https://it.wikipedia.org/wiki?curid=8384588", "title": "Fran\u00e7ois de Clermont", "text": ""}
{"id": "8384593", "revid": "697352", "url": "https://it.wikipedia.org/wiki?curid=8384593", "title": "Canale 13", "text": ""}
{"id": "8384597", "revid": "111693249", "url": "https://it.wikipedia.org/wiki?curid=8384597", "title": "Abate di Jumi\u00e8ges", "text": ""}
{"id": "8384610", "revid": "767487", "url": "https://it.wikipedia.org/wiki?curid=8384610", "title": "Mick Wadsworth", "text": "Carriera.\nGiocatore.\nHa giocato fino al 1977 nel .\nAllenatore.\n1993-2003: dal Carlisle United all'Huddersfield Town.\nHa cominciato la propria carriera da allenatore nel 1993, alla guida del . Il 28 gennaio 1999 \u00e8 diventato tecnico del . Ha mantenuto l'incarico fino al 25 agosto 1999. Il successivo 15 settembre \u00e8 diventato vice allenatore del . Nell'estate 2001 \u00e8 stata ufficializzata la sua nomina a vice allenatore del . Il rapporto si \u00e8 interrotto il 6 novembre 2001. Il giorno successivo l' ne ha annunciato l'ingaggio come allenatore della prima squadra. Nell'estate 2002 viene ingaggiato dall'. Ha mantenuto l'incarico fino al 26 marzo 2003.\n2003-presente: dalla Nazionale della RD del Congo al Celtic Nation.\nNel novembre 2003 \u00e8 stato nominato commissario tecnico della Nazionale della RD del Congo. Ha partecipato, con la Nazionale della RD del Congo, alla Coppa d'Africa 2004. Nel febbraio 2004 ha concluso la propria esperienza da commissario tecnico. Nell'estate 2004 viene ingaggiato dal . Nel gennaio 2005 \u00e8 divenuto vice allenatore dello . Nell'estate 2009 il ne ha annunciato l'ingaggio. Nell'estate 2010 \u00e8 diventato vice allenatore dell'. Il successivo 19 agosto viene chiamato alla guida della prima squadra. Ha mantenuto l'incarico (ad interim fino al dicembre 2010) fino al 6 dicembre 2011. Il 29 aprile 2013 ha firmato un contratto con il Celtic Nation. Il rapporto si \u00e8 interrotto il 19 settembre 2013.\nDirigente.\nIl 4 luglio 2006 \u00e8 diventato direttore sportivo del . L'esperienza si \u00e8 conclusa il 13 maggio 2008."}
{"id": "8384613", "revid": "112230524", "url": "https://it.wikipedia.org/wiki?curid=8384613", "title": "Ligue A", "text": ""}
{"id": "8384620", "revid": "697352", "url": "https://it.wikipedia.org/wiki?curid=8384620", "title": "Ministero della cultura e del patrimonio nazionale", "text": ""}
{"id": "8384630", "revid": "298229", "url": "https://it.wikipedia.org/wiki?curid=8384630", "title": "Joe Johnson (disambigua)", "text": ""}
{"id": "8384634", "revid": "729019", "url": "https://it.wikipedia.org/wiki?curid=8384634", "title": "Rete tranviaria di Groznyj", "text": "La rete tranviaria di Groznyj \u00e8 stato un sistema di trasporto pubblico della capitale cecena di Groznyj, composto da 6 linee e attivo tra il 1932 e il 1994.\nStoria.\nL'inaugurazione della prima linea tranviaria \u00e8 avvenuta il 5 novembre 1932 e nel corso degli anni '50 e '60 il tram divenne il principale mezzo di trasporto nella citt\u00e0 di Groznyj.\nCon la caduta dell'Unione Sovietica tra il 1990 e il 1991, la rete tranviaria sub\u00ec forti disagi a causa delle manifestazioni dei lavoratori non salariati, tuttavia lo stop completo arriver\u00e0 alla fine del 1994, in seguito allo scoppio della prima guerra cecena che dannegger\u00e0 gravemente l'infrastruttura.\nNonostante l'intenzione di rilanciare il tram nella capitale cecena, gli impianti furono rimossi completamente entro il 2007."}
{"id": "8384643", "revid": "697352", "url": "https://it.wikipedia.org/wiki?curid=8384643", "title": "Operazioni militari alleate della guerra del Vietnam", "text": ""}
{"id": "8384645", "revid": "26630", "url": "https://it.wikipedia.org/wiki?curid=8384645", "title": "Tian Pengfei", "text": "Carriera.\nTian Pengfei esordisce in un torneo professionistico al China Open 2006, all'et\u00e0 di 19 anni. Viene eliminato nel turno delle wildcard da Jamie Cope con il risultato di 5-2. Riesce a vincere il suo primo match durante il Northern Ireland Trophy 2006, battendo al primo turno del torneo Andy Hicks per 5-3, prima di essere sconfitto Shaun Murphy 5-4. \nTra il 2009 e il 2010 raggiunge due semifinali (General Cup e Wuxi Classic) e vince la finale del Beijing International Challenge contro Ryan Day per 9-3.\nCuriosit\u00e0.\nTian parla molto bene l'inglese e molto spesso aiuta i suoi colleghi nelle interviste. Ha assistito il connazionale Lyu Haotian al Northern Ireland Open 2017, malgrado egli lo abbia sconfitto nei quarti di finale."}
{"id": "8384646", "revid": "74801", "url": "https://it.wikipedia.org/wiki?curid=8384646", "title": "Ordine d'onore", "text": ""}
{"id": "8384648", "revid": "767487", "url": "https://it.wikipedia.org/wiki?curid=8384648", "title": "Lucas Rodr\u00edguez (calciatore 1993)", "text": "Caratteristiche tecniche.\n\u00c8 un esterno destro.\nCarriera.\nCresciuto nel settore giovanile del , ha esordito in prima squadra il 7 settembre 2014 disputando l'incontro di Primera Divisi\u00f3n Profesional perso 2-0 contro l'."}
{"id": "8384649", "revid": "287204", "url": "https://it.wikipedia.org/wiki?curid=8384649", "title": "Pietro Calepio", "text": ""}
{"id": "8384653", "revid": "113724350", "url": "https://it.wikipedia.org/wiki?curid=8384653", "title": "Puntate di Melevisione", "text": ""}
{"id": "8384654", "revid": "4175", "url": "https://it.wikipedia.org/wiki?curid=8384654", "title": "Impianti della Coppa del Mondo di rugby 1999", "text": ""}
{"id": "8384658", "revid": "584834", "url": "https://it.wikipedia.org/wiki?curid=8384658", "title": "Piazza Castello (Mantova)", "text": "Piazza Castello \u00e8 una delle piazze pi\u00f9 significative del centro storico di Mantova.\nStoria e descrizione.\nAlla piazza, anticamente chiamata Prato di Castello, si accede da piazza Sordello, attraverso il monumentale ingresso affrescato, opera di Antonio Maria Viani. Lo spazio si apre all'interno del Palazzo Ducale, residenza storica dei Gonzaga, signori di Mantova e il castello di San Giorgio. Venne realizzata nel XVI secolo dall'architetto Giovan Battista Bertani, allievo di Giulio Romano e Prefetto delle Fabbriche Gonzaghesche, dal 1549 al 1576.\nCircondata su tre lati da portici affrescati con archi a tutto sesto, comunica con l'ingresso al castello, attraverso il quale si accede alla famosa Camera degli Sposi, opera di Andrea Mantegna del 1465-1474.\nDa piazza castello si accede alla piazzetta antistante la basilica palatina di Santa Barbara, costruita sempre dal Bertani nella seconda met\u00e0 del Cinquecento.\nDove un tempo sorgeva il teatro di corte, pi\u00f9 volte distrutto, si apre il Museo archeologico nazionale.\nLa piazza viene utilizzata per gli eventi legati al Festivaletteratura."}
{"id": "8384661", "revid": "1861950", "url": "https://it.wikipedia.org/wiki?curid=8384661", "title": "Swoop (azienda)", "text": "Swoop \u00e8 un vettore canadese ultra low cost (ULCC) di propriet\u00e0 di WestJet. \u00c8 stata annunciata ufficialmente il 27 settembre 2017 e ha compiuto il suo volo inaugurale il 20 giugno 2018. La compagnia ha sede a Calgary e prende il nome dal desiderio di WestJet di \"piombare\" (o saltare) nel mercato canadese con un nuovo modello di business. Il 1\u00b0 febbraio 2018, Swoop ha ufficialmente iniziato a vendere i biglietti al pubblico, annunciando l'aeroporto Internazionale John C. Munro di Hamilton come base principale e l'aeroporto Internazionale di Edmonton come base occidentale. Nell'ottobre 2020, Swoop ha spostato la sua base orientale all'aeroporto Internazionale Pearson di Toronto.\nStoria.\nNell'aprile 2017, WestJet ha annunciato che stava pianificando di lanciare una nuova compagnia aerea per entrare nel mercato in crescita dei vettori ultra low cost (ULCC) e competere con NewLeaf (ora Flair Airlines). Il lancio della compagnia era previsto per la fine del 2017, ma \u00e8 stato posticipato a giugno 2018. Il ritardo ha consentito a WestJet di riconfigurare gli aerei durante la stagione primaverile 2018.\nSwoop \u00e8 stata lanciata ufficialmente il 27 settembre 2017 e avrebbe dovuto avere tariffe base inferiori del 40% rispetto a quelle di WestJet. I biglietti sono diventati disponibili per la vendita per la prima volta il 1\u00b0 febbraio 2018.\nIl 20 giugno 2018, Swoop ha ufficialmente inaugurato le operazioni di volo con due Boeing 737-800. Il primo volo \u00e8 stato dall'aeroporto Internazionale John C. Munro Hamilton all'aeroporto Internazionale di Abbotsford, con passeggeri che hanno pagato una media di 103 dollari canadesi per il volo.\nIl 2 agosto 2018, Swoop ha annunciato che sarebbe diventata la prima compagnia aerea ultra low cost canadese a volare negli Stati Uniti, lanciando un servizio per Las Vegas, Phoenix, Tampa, Orlando e Fort Lauderdale per tutto il mese di ottobre 2018. Swoop ha inoltre annunciato voli verso altre quattro destinazioni messicane e caraibiche a dicembre 2018 e gennaio 2019; Puerto Vallarta, Montego Bay, Cancun e Mazatlan. Il 20 ottobre 2018, Swoop ha ritardato il lancio dei voli statunitensi fino al 27 ottobre, a causa della mancanza dell'approvazione degli Stati Uniti. Il 24 giugno 2019, Swoop ha annunciato Los Cabos come nuova destinazione a partire da novembre. Il 19 dicembre 2019, Swoop ha annunciato tre nuove destinazioni stagionali estive tra cui Victoria, Kamloops e una destinazione statunitense, San Diego. Il 9 gennaio 2020, la compagnia ha espanso la sua rete della costa orientale con tre nuove destinazioni a St. John's, Charlottetown e Moncton.\nServizi.\nSwoop inizialmente offriva una applicazione denominata \"Swoop Stream\", dove i passeggeri potevano visionare i film ed i programmi televisivi in streaming grazie all'internet presente a bordo. Tuttavia, a partire dal 1\u00ba marzo 2019, la compagnia ha iniziato a rimuovere i servizi di intrattenimento in volo gratuiti dalla sua flotta di Boeing 737-800 lasciando la possibilit\u00e0 di accedere all'app tramite un pagamento a minuti.\nFlotta.\nA gennaio 2022 la flotta di Swoop \u00e8 cos\u00ec composta:"}
{"id": "8384663", "revid": "697352", "url": "https://it.wikipedia.org/wiki?curid=8384663", "title": "Serie A 1952", "text": ""}
{"id": "8384665", "revid": "767487", "url": "https://it.wikipedia.org/wiki?curid=8384665", "title": "Julio C\u00e9sar Dom\u00ednguez Castillo", "text": "Caratteristiche tecniche.\n\u00c8 un difensore centrale.\nCarriera.\nCresciuto nel settore giovanile del , ha esordito in prima squadra il 18 febbraio 2013 disputando l'incontro di Divisi\u00f3n Profesional pareggiato 1-1 contro lo ."}
{"id": "8384667", "revid": "4175", "url": "https://it.wikipedia.org/wiki?curid=8384667", "title": "Impianti della Coppa del Mondo di rugby 2003", "text": ""}
{"id": "8384668", "revid": "56620", "url": "https://it.wikipedia.org/wiki?curid=8384668", "title": "Porocarcinoma eccrino", "text": " \nIl porocarcinoma eccrino \u00e8 un tumore annessiale maligno che origina dal tratto intraepidermico dei dotti delle ghiandole sudoripare eccrine.\nEpidemiologia.\nSi tratta di un tumore raro che tuttavia risulta tra i pi\u00f9 comuni carcinomi annessiali. Si presenta prevalentemente nell'anziano, in particolare nell'ottava decade. Le femmine sono pi\u00f9 colpite dei maschi.\nIstologia.\nSi presenta come un aggregato di nidi e lobuli tendenti alla confluenza composti da piccole cellule di aspetto non basaloide e privi di palizzata periferica, caratteristiche che aiutano a distinguerlo da un carcinoma basocellulare. Queste lesioni possono per\u00f2 presentare differenziazione squamosa rendendo difficile la diagnosi differenziale con un carcinoma spinocellulare con differenziazione duttale. Spesso viene mantenuta una connessione con l'epidermide. Pu\u00f2 riscontrarsi nel contesto di un poroma eccrino, tumore da cui origina in circa il 20% dei casi. La diagnosi differenziale viene effettuata dimostrando la presenza di differenziazione duttale tramite colorazioni immunoistochimiche quali CEA ed EMA.\nClinica.\nSi presenta come una placca verrucosa, un grosso nodulo o una lesione polipoide che pu\u00f2 raggiungere notevoli dimensioni, tende ad ulcerarsi e a persistere a lungo. In rari casi le lesioni possono essere multiple o pigmentate. Ha una predilezione per gli arti inferiori dove si localizza in quasi la met\u00e0 dei casi. In circa il 20% dei casi le lesioni recidivano, nel 19% si verificano metastasi linfonodali loco-regionali e nell'11% dei casi metastasi a distanza. La prognosi \u00e8 sfavorevole se vi sono numerose mitosi per campo, uno spessore &gt; 7 mm e la presenza di metastasi linfonodali, vascolari o a distanza.\nDiagnosi.\nLa diagnosi necessita di un esame istopatologico post-biopsia escissionale. Nei casi con significativa componenente infiltrante \u00e8 utile la chirurgia micrografica di Mohs.\nTrattamento.\nLa lesione deve essere rimossa tramite escissione chirurgica includendo ampi margini di cute apparentemente sana. In seguito \u00e8 necessario un follow-up data la capacit\u00e0 di recidiva del tumore."}
{"id": "8384675", "revid": "228587", "url": "https://it.wikipedia.org/wiki?curid=8384675", "title": "Stadio municipale", "text": "Brasile.\nIn portoghese \"est\u00e1dio municipal\" \nCile.\nIn spagnolo \"estadio municipal\"\nCroazia.\nIn croato \"gradski stadion\"\nEcuador.\nIn spagnolo \"estadio municipal\"\nGrecia.\nIn greco \"\u0394\u03b7\u03bc\u03bf\u03c4\u03b9\u03ba\u03cc \u03a3\u03c4\u03ac\u03b4\u03b9\u03bf\"\nPolonia.\nIn polacco \"stadion miejski\"\nPortogallo.\nIn portoghese \"est\u00e1dio municipal\" \nRepubblica Democratica del Congo.\nIn francese \"stade municipal\"\nSerbia.\nIn serbo \"gradski stadion\"\nSlovenia.\nIn sloveno \"mestni stadion\"\nSpagna.\nIn spagnolo \"estadio municipal\""}
{"id": "8384676", "revid": "1718925", "url": "https://it.wikipedia.org/wiki?curid=8384676", "title": "Suzanne Chaigneau", "text": "Biografia.\nSuzanne Chaigneau era figlia del pittore Ferdinand Chaigneau. La famiglia Chaigneau, ospite di molti artisti e letterati dell\u2019epoca, era nota per aver preso le difese di Alfred Dreyfus. La piccola Suzanne trascorse la sua infanzia tra Barbizon e Parigi, ricevendo la sua prima formazione musicale da sua madre. Studi\u00f2 poi con Charles Lamoureux (violino) e Camille Chevillard (musica da camera). Con le sorelle Marguerite (violoncellista) e Th\u00e9r\u00e8se (pianista), form\u00f2 nel 1895 il Trio Chaigneau il quale tenne il concerto inaugurale a Parigi il 25 febbraio 1895. Fu Joseph Joachim, dopo averle ascoltate durante un soggiorno a Parigi, ad invitarle a suonare in Germania. Nel 1910 Chaigneau spos\u00f2 Hermann Joachim, figlio di Joseph Joachim e ufficiale dell\u2019esercito tedesco. La coppia ebbe una figlia, Ir\u00e8ne, la quale divenne famosa come cantante. \nDurante la prima guerra mondiale, Suzanne Joachim-Chaigneau non pot\u00e9 pi\u00f9 muoversi da Berlino, e nel 1917 il marito mor\u00ec di tubercolosi. Tuttavia riusc\u00ec a continuare l\u2019attivit\u00e0 musicale che la port\u00f2 in contatto con Wanda Landowska e Carl Flesch. Fu soltanto nel 1920 che la violinista fu in grado di ritornare a Parigi. Vi insegn\u00f2 e nel 1924 fond\u00f2 l\u2019Institut moderne du violon con Lucien Capet. La sua padronanza della lingua tedesca le permise di diventare una corrispondente musicale per il quotidiano tedesco \u00abBerliner Tageblatt\u00bb, firmando i suoi articoli \u2018S. Francoeur\u2019. Il suo metodo \"Aper\u00e7us modernes sur l\u2019Art d\u2019\u00e9tudier\", pubblicato nel 1924, fu prefazionato da Fritz Kreisler et Lucien Capet. "}
{"id": "8384677", "revid": "4175", "url": "https://it.wikipedia.org/wiki?curid=8384677", "title": "Impianti della Coppa del Mondo di rugby 2007", "text": ""}
{"id": "8384682", "revid": "76963", "url": "https://it.wikipedia.org/wiki?curid=8384682", "title": "Reilly Dolman", "text": ""}
{"id": "8384698", "revid": "4175", "url": "https://it.wikipedia.org/wiki?curid=8384698", "title": "Impianti della Coppa del Mondo di rugby 2011", "text": ""}
{"id": "8384700", "revid": "767487", "url": "https://it.wikipedia.org/wiki?curid=8384700", "title": "Dar\u00edo Denis", "text": "Carriera.\nCresciuto nel settore giovanile del , nel 2013 \u00e8 passato al dove \u00e8 rimasto per sette anni collezionando oltre 180 presenze nella massima divisione uruguaiana. Il 4 gennaio 2020 \u00e8 stato acquistato dal ."}
{"id": "8384703", "revid": "4175", "url": "https://it.wikipedia.org/wiki?curid=8384703", "title": "Impianti della Coppa del Mondo di rugby 2015", "text": ""}
{"id": "8384708", "revid": "111811941", "url": "https://it.wikipedia.org/wiki?curid=8384708", "title": "Palazzo Lurani", "text": " \nIl palazzo Lurani, talvolta detto anche Castello, \u00e8 un palazzo nobiliare posto nel centro abitato di Caselle Lurani.\nStoria.\nIl palazzo fu costruito nella seconda met\u00e0 del XVII secolo dai Lurani, dal 1647 nuovi feudatari di Caselle, trasformando un precedente castello appartenuto ai precedenti feudatari, la famiglia Trivulzio.\nCaratteristiche.\nIl palazzo \u00e8 posto nel centro del paese, a breve distanza dalla chiesa parrocchiale e dal municipio.\nHa pianta rettangolare, quasi quadrata, con quattro torri agli angoli. Nonostante l'aspetto esterno, massiccio e severo, ricordi quello di un castello, la mancanza di un cortile fa supporre una ricostruzione integrale degli interni.\nLa facciata principale, rivolta a sud, \u00e8 preceduta da una corte d'onore accessibile dalla strada attraverso un portale barocco e fiancheggiata da due corpi di fabbrica pi\u00f9 bassi che in passato ospitavano spazi di servizio e oggi sono adibiti ad uso abitativo.\nL'interno, fortemente alterato, \u00e8 da tempo in stato di abbandono."}
{"id": "8384712", "revid": "111694780", "url": "https://it.wikipedia.org/wiki?curid=8384712", "title": "Castello di Caselle Lurani", "text": ""}
{"id": "8384716", "revid": "111694874", "url": "https://it.wikipedia.org/wiki?curid=8384716", "title": "Castello Lurani", "text": ""}
{"id": "8384719", "revid": "31886", "url": "https://it.wikipedia.org/wiki?curid=8384719", "title": "Casa dell'Imperatore", "text": "La casa dell'Imperatore riuniva ufficiali, servitori e personale civile al servizio privato e domestico dell'Imperatore Napoleone I. Dimostrazione della sua indipendenza e della sicurezza del suo potere, questa istituzione organizzava intorno a s\u00e9 la vita della corte, dalla vita quotidiana nei palazzi ai grandi eventi del regno, si occupava del rispetto dell'etichetta e gestiva il dominio della corona. Vero \"Stato nello Stato\", costituir\u00e0 attorno a Napoleone, per tutto il suo regno, un muro d'oro finale, come per esempio nel 1814 quando marescialli e ministri fallirono in questo intento. \nSi ispira alla casa del Re che esisteva sotto l'Antico Regime fino al 1792. Cos\u00ec, Napoleone ricre\u00f2 la casa dei paggi, la grande cappellania e la vener\u00eca, attivit\u00e0 monarchiche per eccellenza che aggiunsero splendore al suo regno, sebbene per sua stessa ammissione non avesse alcun interesse per la religione e nessun talento per la caccia. \nI grandi ufficiali civili della Corona.\nPer gestire la sua casa, Napoleone nomin\u00f2 sei grandi ufficiali civili della Corona che per lo pi\u00f9 lo accompagnarono dall'inizio alla fine: \nQuesti grandi ufficiali dell'Impero avevano lo stesso grado di precedenza dei marescialli dell'Impero e dei colonnelli ed ispettori generali della Grand Arm\u00e9e. \nOrganizzazione della casa.\nLa casa dell'Imperatore era amministrata da un Consiglio composto dai grandi ufficiali civili della Corona, dai ministri dello Stato, dall'intendente generale della casa e dal tesoriere generale della Corona.\nCiascuno dei sei dipartimenti della casa era posto sotto l'autorit\u00e0 di un grande ufficiale civile della Corona. Ogni servizio aveva il suo personale ed un'organizzazione strutturata.\nIl gabinetto dell'Imperatore.\nLo studio privato dell'Imperatore era organizzato attorno al barone Claude-Fran\u00e7ois de M\u00e9neval, segretario del portafoglio e suo collaboratore intimo. Questo gabinetto comprendeva in particolare il barone \u00c9douard Mounier, segretario, barone Agathon Jean-Fran\u00e7ois Fain, responsabile degli archivi presso la Segreteria di Stato, Fran\u00e7ois Le Lorgne d'Ideville, interprete dell'Imperatore, e Jacques-Louis David, il primo pittore della Corona. \nDurante una campagna militare, il gabinetto dell'Imperatore era sostenuto da un ufficio topografico, incaricato, sotto l'egida del generale Louis-Albert Bacler d'Albe, di preparare le mappe, di rappresentare i movimenti delle truppe e di raccogliere informazioni segrete sui nemici. \nIl servizio di palazzo.\nIl Gran maresciallo di palazzo, con un organico di 470 persone nel 1812, occup\u00f2 un ruolo cruciale presso l'Imperatore. Risiedeva permanentemente con Napoleone. In caso di assenza, veniva sostituito dal suo assistente, Jean-Baptiste-Charles Legendre de Lu\u00e7ay, primo prefetto, o dal governatore di palazzo interessato. \nGarantiva la stretta sicurezza dell'Imperatore e della famiglia imperiale e delle loro propriet\u00e0 nei palazzi imperiali. Era responsabile del mantenimento delle residenze imperiali e dei loro arredi. Assegnava l'alloggio ai membri della corte, agli ospiti e ai dipendenti della casa e supervisionava le cucine. Mobilio, biancheria, argenteria, porcellana, cristalleria, pulizia, illuminazione o riscaldamento erano sempre sotto la responsabilit\u00e0 del gran maresciallo. \nOgni palazzo imperiale era diretto e gestito da un governatore, assistito da un vice governatore. Alcuni generali famosi, come il maresciallo Louis-Gabriel Suchet o i generali Jean-Joseph Dessolles, Charles-\u00c9tienne Gudin, Louis-Henri Loison e Louis Klein assunsero le funzioni di governatore. \nUn aiutante di campo comandava le guardie responsabili di garantire la sicurezza e controllare gli ingressi e le uscite dei palazzi. Quando l'Imperatore era presente, la protezione dell'edificio era rafforzata da un battaglione della Guardia Imperiale e da un distaccamento della gendarmeria a cavallo. Nessuno, per esempio, aveva la possibilit\u00e0 di entrare nel parco del palazzo senza preavviso del gran maresciallo. Sotto gli ordini del governatore, comparivano anche concierges, facchini e valletti, spesso ex soldati, che partecipavano in altri modi alla sicurezza dei palazzi imperiali e riportavano fatti e gesti delle persone che vi soggiornavano. \nQuando l'Imperatore era presente, un prefetto di palazzo (ve ne erano due in totale al servizio del grande maresciallo) gestiva i domestici, visitava quotidianamente cucine, cantine, dispensa e magazzini per assicurarsi che tutto fosse pulito, prendeva ordini, direttive e desideri dell'Imperatore per la giornata, assisteva nell'ordine dell'intendente generale e degli inventari della casa e dirigeva con il maggiordomo il servizio della tavola secondo le indicazioni dell'etichetta. \nPer l'alloggio, il grande maresciallo \u00e8 assistito da due marescialli di casa e quattro furieri . Si trattava tanto di organizzare la sistemazione degli ufficiali e del personale della casa per la notte, quanto quella dell'Imperatore nei palazzi imperiali o in dislocamento, in un castello, in una casa o in una tenda. Se spesso Napoleone, durante una campagna, viaggiava senza sfarzo o cerimonie, resta il fatto che tra i quaranta e i cinquanta impiegati del gran maresciallo (compresi venti camerieri) lo seguivano permanentemente nei suoi viaggi, provvedendo quotidianamente al vitto, all'alloggio e al servizio. \nIl servizio di camera.\nIl grand ciambellano era assistito da un primo ciambellano, maestro del guardaroba, il conte Auguste Laurent de R\u00e9musat e supervisionava sessanta ciambellani comuni. Il servizio del gran ciambellano comprendeva anche un direttore della musica, un direttore dei teatri di corte, un sovrintendente di spettacoli, un disegnatore, un compositore di musica da camera e diversi bibliotecari. \nLe scuderie.\nIl servizio del grande scudiero, il generale Armand de Caulaincourt, comprendeva un primo scudiero, il generale Nansouty, grande ufficiale di cavalleria del Primo Impero e una dozzina di scudieri. Tra il 1807 e il 1811, quando Caulaincourt fu nominato ambasciatore dell'Imperatore in Russia, fu Nansouty a ricoprire la carica di grande scudiero. \nIl grande scudiero era responsabile dell'agenda del sovrano, dell'organizzazione dei suoi viaggi e della sua sicurezza, sia nei viaggi che nei bivacchi di campagna. A parte vitto e alloggio, tutto ci\u00f2 che riguardava gli spostamenti dell'Imperatore era sotto la sua autorit\u00e0. In particolare l'indicazione di uomini, macchine e cavalli. \nCome il gran maresciallo di palazzo, il grande scudiero accompagna costantemente Napoleone. Manteneva le armi dell'Imperatore, lo seguiva da vicino a piedi o a cavallo e lo aiutava ad attraversare i ripidi passaggi. Aiutava l'Imperatore a cavalcare il suo cavallo e gli consegnava la sua frusta e le sue redini. \nIl grande scudiero comandava le scuderie di Saint-Cloud e sorvegliava i corrieri, le staffette e le spedizioni dalla casa dell'Imperatore. \nInfine, supervisionava, coadiuvato da un governatore e da insegnanti, l'educazione dei trenta paggi assegnati al servizio dell'Imperatore. \nIl gran cacciatore.\nIl servizio del gran cacciatore comprende un comandante delle cacce e due o tre luogotenenti delle cacce, un capitano delle cacce al tiro, un tenente delle cacce al tiro e un detentore di harquebus dell'Imperatore, le pagine delle cacce e dei curatori - amministratori delle foreste e dei boschi della Corona. \nIl gran cappellano.\nIl gran cappellano dell'Imperatore era assistito da un primo cappellano, un vicario generale e un maestro delle cerimonie della cappella. Ad integrare l'organico vi erano i cappellani ordinari, che erano per lo pi\u00f9 vescovi. \nIl protocollo.\nIl protocollo includeva, sotto l'autorit\u00e0 di un gran maestro, i maestri delle cerimonie, gli aiuti delle cerimonie e quattro araldi delle armi posti sotto l'autorit\u00e0 di un capitano. Con il gran maresciallo di palazzo, il gran maestro delle cerimonie contribu\u00ec a dare alla corte dell'Imperatore la dignit\u00e0 e lo splendore che Napoleone voleva per essa. \nIl gran maestro delle cerimonie aveva la missione di presentare gli ambasciatori, di elaborare piani per cerimonie pubbliche, solenni o ordinarie, per regolare i ranghi e la precedenza e presentarli all'Imperatore. Determinava i costumi, l'ordine e il numero di truppe delle processioni o delle scorte, i salve di artiglieria e ordinava i piani delle opere necessarie. Il giorno della cerimonia, la posizione del gran maestro delle cerimonie era in piedi vicino all'Imperatore. Si consultava con il gran cappellano per quanto riguardava le cerimonie religiose. Assicurava l'osservanza del cerimoniale, impartiva le istruzioni necessarie ai camerieri, indicava a ciascuno quale dovesse essere il proprio posto e introduceva, se necessario, i grandi corpi dello Stato o la loro delegazione. Quando l'Imperatore andava alla messa, il gran maestro lo precedeva nella sua marcia. \nTra le cerimonie che il gran maestro dovette organizzare, appena nominato, vi furono l'incoronazione imperiale, la distribuzione delle aquile e delle decorazioni, matrimoni e battesimi principeschi, i solenni ricevimenti delle delegazioni di istituzioni come il Senato o il Corpo legislativo. \nI maestri delle cerimonie informavano i principi, gli ambasciatori o i ministri riguardo ai giorni e alle ore dell'udienza. Accompagnavano gli ambasciatori nelle vetture imperiali, cos\u00ec come negli appartamenti, precedevano il gran maestro quando camminava e rimanevano alla porta del gabinetto durante le udienze particolari dell'Imperatore. In assenza del gran maestro, lo sostituivano nelle sue funzioni. \nGli assistenti delle cerimonie accompagnavano, precedendoli, i prestigiosi ospiti dell'Imperatore e supervisionano i lavori commissionati e l'osservazione delle forme prescritte dal cerimoniale. \nI messaggeri ufficiali dell'Imperatore, gli araldi d'armi, in abito cerimoniale completo, trasmettevano le leggi e i decreti dell'Imperatore al Senato e al Corpo legislativo, in collegamento con il Ministro Segretario di Stato. Nelle principali cerimonie precedevano le processioni e si trovavano ai piedi del trono imperiale. Erano responsabili dei proclami pubblici per eventi importanti e del giuramento nelle mani dell'Imperatore per coloro che lo dovevano prestare. Sul campo, con gli aiutanti di campo di Napoleone, erano responsabili della trasmissione dei messaggi dell'Imperatore al nemico. \nIl gran maestro di cerimonie era anche assistito da un segretario, che teneva in particolare i registri degli indirizzi e l'elenco delle persone in servizio ed ordina i moduli di invito; un disegnatore per costumi e ornamenti; un maestro che insegna a coloro che devono apparire nei ricevimenti, simmetria, ordine, distanza nei passi e nella dignit\u00e0 dei movimenti. \nL'intendenza generale.\nL'insieme dei domini della Corona (palazzi, giardini, parchi e foreste, mobili) era gestita dall'intendente generale della casa dell'Imperatore, responsabile di tutte le questioni amministrative. Opere di ogni genere, abbellimenti e arredi erano sotto la sua responsabilit\u00e0. In pratica, l'Imperatore decideva su un mobile, un oggetto, un dipinto o un arazzo e faceva sapere al gran maresciallo di palazzo che trasmetteva l'ordine all'intendente generale. \nL'intendente generale, Charles Pierre Claret de Fleurieu dal 1804 al 1805, Pierre Daru dal 1805 al 1811 e Jean-Baptiste Nomp\u00e8re de Champagny dal 1811 fino a Cents-Jours, era assistito da un direttore di costruzione, un amministratore dei mobili da palazzo e amministratore delle foreste. \nLa tesoreria generale.\nIl tesoriere generale della Corona era assistito da un ispettore del tesoro, un agente di cambio e dieci pagatori del tesoro. Era responsabile dei pagamenti della casa. \nFondi.\nLa casa dell'Imperatore fu dotata nel 1812 di quindici milioni (15.000.000) di franchi e di quasi 3.000 servitori. Tutte le spese erano finanziate dall'appannaggio di Napoleone, vale a dire i suoi fondi personali (25 milioni di franchi annuali pagati dal Tesoro pubblico). \nA causa del budget dedicato ad essa, il gran numero di personale che vi lavorava e la sua missione essenziale a sostegno dell'Imperatore, la casa dell'Imperatore costituiva una delle pi\u00f9 potenti istituzioni imperiali come la Guardia imperiale o i ministeri principali. "}
{"id": "8384721", "revid": "713714", "url": "https://it.wikipedia.org/wiki?curid=8384721", "title": "Santuario della Madonna del Silenzio", "text": "Il santuario della Madonna del Silenzio \u00e8 un edificio religioso situato ad Avezzano, in Abruzzo. Nel 2020 la chiesa, consacrata originariamente al Sacro Cuore e successivamente a san Francesco d'Assisi, \u00e8 stata elevata a santuario diocesano con il titolo di \"Madonna del Silenzio in San Francesco\".\nStoria.\nIl convento e la chiesa, situati nel quartiere Frati ad Avezzano, sono stati edificati tra il 1920 e il 1922, qualche anno dopo la distruzione causata dal terremoto della Marsica del 1915 del convento francescano e della chiesa di Santa Maria in Vico. Con l'acquisizione di un sito a ridosso del monte Salviano da parte dei frati cappuccini d'Abruzzo e grazie alle donazioni dei cittadini e ad un'elargizione di Papa Benedetto XV inizi\u00f2 dal 1917 la costruzione degli edifici religiosi. Intitolati inizialmente al Sacro Cuore di Ges\u00f9 furono consacrati e aperti al culto dal primo maggio 1920 al 30 aprile 1922. \nNel 1939 le strutture gi\u00e0 presentavano problemi statici, gravemente danneggiate dai bombardamenti alleati della seconda guerra mondiale furono parzialmente abbattute.\nNegli anni cinquanta ebbero luogo la ristrutturazione della chiesa e l'ingrandimento del convento. Il primo gennaio 1971 il vescovo dei Marsi, mons. Domenico Valerii elev\u00f2 la chiesa a parrocchia e la intitol\u00f2 insieme al convento a San Francesco d'Assisi a cui originariamente era intitolata la chiesa di San Giovanni Decollato, mentre al Sacro Cuore gi\u00e0 fu intitolata un'altra chiesa cittadina, quella del quartiere San Rocco.\nNello stesso anno un'ala della struttura conventuale ospit\u00f2 una scuola materna. Nel corso degli anni settanta furono effettuati interventi di adeguamento e restauro delle strutture e fu realizzata la nicchia che ospita l'icona. Dal 1987 al 2002 furono realizzati nei terreni adiacenti un circolo ricreativo, un circolo bocciofilo e un campo di calcio regolamentare utilizzato dalla societ\u00e0 calcistica giovanile \"San Francesco\".\nNei primi anni Duemila il comune di Avezzano ha realizzato la nuova pavimentazione in cubetti di porfido del piazzale antistante la chiesa, intitolato al frate cappuccino questuante, Daniele Mastrocola. Dal 2010, in seguito alla crisi di vocazioni, la chiesa e il convento hanno dovuto chiudere le principali attivit\u00e0 sociali e religiose per essere infine incluse alla parrocchia di San Pio X in Borgo Angizia.\nIl 13 maggio 2020 il vescovo, mons. Pietro Santoro, ha ufficialmente elevato la chiesa a santuario diocesano con il titolo di Madonna del Silenzio in San Francesco accogliendo il desiderio di Papa Francesco.\nL'icona della Vergine del Silenzio.\nLa raffigurazione sacra voluta nel 2010 da Emiliano Antenucci, sacerdote dell'Ordine dei frati minori cappuccini d'Abruzzo, fu realizzata nell'abbazia Mater Ecclesiae dell'isola di San Giulio, sul lago d'Orta in Piemonte. L'icona della Vergine del Silenzio \u00e8 ispirata ad un affresco copto risalente all'VIII secolo. Una copia dell'opera \u00e8 stata benedetta il 18 maggio 2015 da Papa Francesco che, colpito dall'immagine, l'ha fatta collocare all'ingresso principale del palazzo Apostolico al cortile di San Damaso. L'icona originale \u00e8 stata benedetta il 15 giugno 2016 dal pontefice che, qualche anno dopo, ha espresso formalmente il desiderio di trovare in Abruzzo un luogo di culto dedicato alla Vergine del Silenzio.\nDescrizione.\nLa chiesa dalle linee essenziali e semplici \u00e8 a navata unica. Internamente, in una nicchia collocata sopra l'altare, si trova l'icona in stile bizantino raffigurata nel quadro ricavato dalla pala d'altare risalente con ogni probabilit\u00e0 al X-XI secolo. Questa originariamente era conservata nella piccola chiesa di Santa Maria e poi in quella di San Vincenzo in localit\u00e0 Penna, alle sponde del lago Fucino tra Avezzano e Luco dei Marsi. Nel corso del XIII secolo, con l'abbandono della localit\u00e0 causata dall'inondazione lacustre, l'opera fu spostata nella chiesa della Madonna di Vico rimanendo l\u00ec fino al terremoto della Marsica del 1915 che la distrusse completamente insieme al convento francescano. La pala d'altare gravemente danneggiata venne trasportata prima a Roma nel museo nazionale del Palazzo di Venezia e in seguito nel museo diocesano capitolare di Velletri, infine nel 1952 fu ospitata di nuovo nel museo romano dove al termine degli anni sessanta fu ricavato il quadro. Rintracciato e riconosciuto dal pittore Francesco Antonio Bianchi il 23 dicembre 1972, grazie all'interessamento dei frati cappuccini e del ministro dell'istruzione dell'epoca Oscar Luigi Scalfaro, fu riportato ad Avezzano nella nuova chiesa dei frati cappuccini ed esposto al pubblico dal 18 febbraio 1973.\nLe pitture murali sono state realizzate da Francesco Antonio Bianchi."}
{"id": "8384731", "revid": "287204", "url": "https://it.wikipedia.org/wiki?curid=8384731", "title": "Helsing\u00f8r Idr\u00e6tsforening", "text": "La Helsing\u00f8r Idr\u00e6tsforening, conosciuta anche come Helsing\u00f8r IF, \u00e8 una societ\u00e0 sportiva danese fondata a Helsing\u00f8r nel 1899. \nLa societ\u00e0 sportiva ha quattro sezioni: atletica leggera, ginnastica, pallamano e calcio.\nStoria.\nLa societ\u00e0 ha una delle migliori squadra di pallamano del paese, sia a livello maschile che femminile. La sezione calcistica invece si \u00e8 fusa con varie realt\u00e0 locali nel 2005 per dare origine al FC Helsing\u00f8r.\nCalcio.\nStoria.\nLa sezione calcio esordisce nella massima serie nel campionato 1934-1935, retrocedendo in cadetteria due stagioni dopo.\nRitorna a giocare nella massima serie nella stagione 1940-1941, rimanendovi sino al 1945.\nLa sezione calcistica si \u00e8 fusa nel 2005 con il \"Helsing\u00f8r FC\", \"Frem Helleb\u00e6k IF\", \"Vapnagaard FK72\" ed il \"Snekkersten IF\" per dare origine all\"Elite 3000\", divenuto nel 2012 FC Helsing\u00f8r.\nLa squadra rimane attiva a livello giovanile.\nPallamano.\nLa sezione di pallamano della societ\u00e0 \u00e8 stata una delle pi\u00f9 vincenti della Danimarca. La sezione femminile si \u00e8 aggiudicata tre campionati, oltre che raggiugere la finale della Coppa dei Campioni 1963-1964.\nLa sezione maschile ha vinto cinque campionati."}
{"id": "8384734", "revid": "1573940", "url": "https://it.wikipedia.org/wiki?curid=8384734", "title": "Anthracoceros malayanus", "text": "Il bucero nero (Anthracoceros malayanus ()) \u00e8 una specie di bucero originaria del Sud-est asiatico. Come tutti i buceri, nidifica nelle cavit\u00e0 degli alberi: la femmina, durante la stagione riproduttiva, si mura all'interno della camera di cova e viene nutrita dal maschio.\nLa specie \u00e8 minacciata principalmente dalla perdita dell\"habitat\", motivo per cui viene classificata come \u00abvulnerabile\u00bb (\"Vulnerable\") dalla Lista Rossa delle specie minacciate della IUCN e figura nell'Appendice II della Convenzione di Washington sul commercio internazionale delle specie minacciate di estinzione.\nDescrizione.\nIl bucero nero \u00e8 un bucero di grandi dimensioni che misura tra 60 e 65\u00a0cm di lunghezza. Nel maschio il becco misura tra 16,1 e 18,5 centimetri, mentre nella femmina \u00e8 significativamente pi\u00f9 piccolo, raggiungendo una lunghezza compresa tra 11,4 e 13,3 centimetri. I dati riguardanti il peso di questa specie sono scarsi, ma un singolo maschio misurato pesava pi\u00f9 di un chilogrammo.\nIl piumaggio \u00e8 interamente nero fatta eccezione per le estremit\u00e0 bianche delle timoniere esterne; alcuni esemplari presentano anche una larga striscia sopracciliare da bianca a grigia. Nel maschio il becco e il casco sono di colore uniforme dal biancastro al giallo, mentre nella femmina tali strutture, pi\u00f9 piccole, sono nere. La pelle nuda della faccia \u00e8 nera nel maschio e rosa nella femmina, che, oltre all'anello oculare, presenta una zona glabra anche in corrispondenza delle guance. Negli esemplari giovani le estremit\u00e0 bianche della coda sono macchiate di nero, il casco non \u00e8 molto sviluppato e il becco \u00e8 giallo-verdastro. La pelle della faccia e l'anello oculare sono di colore arancione o giallo sporco. Questi animali emettono dei richiami rumorosi, rauchi e stridenti.\nNella popolazione che vive a Sumatra il becco e il casco sono pi\u00f9 grandi rispetto a quelli degli altri uccelli della specie. Le popolazioni del Borneo hanno in media ali pi\u00f9 corte del 5,6% rispetto alle popolazioni della penisola malese e di Sumatra e pertanto sono state occasionalmente considerate come una sottospecie distinta, \"Anthracoceros malayanus diminutus\", ma tale classificazione non \u00e8 generalmente riconosciuta dagli ornitologi.\nBiologia.\nIl bucero nero \u00e8 una specie stanziale che occupa lo stesso territorio durante tutto l'anno. In genere, al centro di questo territorio si trova un gran numero di alberi da frutto ricoperti da piante rampicanti. Generalmente la specie risiede negli strati superiori e medi degli alberi. La sua distribuzione \u00e8 limitata alla foresta primaria, ma talvolta si spinge in cerca di cibo anche nei boschetti di foresta secondaria e nelle foreste ripariali. Di solito vive in coppia, ma la coppia \u00e8 occasionalmente accompagnata da un giovane esemplare. Di tanto in tanto forma gruppi pi\u00f9 piccoli associandosi a membri della stessa specie provenienti dai territori vicini, formando gruppi di cinque o sei individui. A volte gli esemplari non ancora sessualmente maturi si radunano in piccoli gruppi. In singoli casi sono stati osservati stormi composti anche da 33 individui.\nLa dieta del bucero nero \u00e8 costituita principalmente da frutta, che preferisce cercare nel fitto groviglio di piante rampicanti. Qui esso si muove saltellando o arrampicandosi, rompendo pezzi di corteccia e i rivestimenti di frutta e semi con l'aiuto del becco. Il suo menu comprende anche i frutti di \"Aglaia\" e il bucero nero \u00e8 considerato uno dei principali dispersori dei semi di questo genere (la cosiddetta \u00abdisseminazione ornitocora\u00bb). Mangia anche le grosse bacche e le capsule degli alberi di Meliacee e di Miristicacee, nonch\u00e9 i frutti di aro titano. Come presso molti altri buceri, tuttavia, i fichi costituiscono la parte prevalente della dieta. Nel caso incontri altre specie di bucero sugli alberi da frutto, il bucero nero si mostra in genere pi\u00f9 sottomesso. Anche varie specie di scoiattolo sono in grado di prevalere con successo su questo animale.\nIl bucero nero assume anche proteine animali. Generalmente esse derivano da coleotteri farfalle, ma un esemplare \u00e8 stato visto mangiare anche uova di minivet arancio.\nRiproduzione.\nLe abitudini riproduttive del bucero nero non sono state ancora studiate approfonditamente. In linea di massima, comunque, \u00e8 un uccello monogamo che vive in coppie che allevano da sole i propri nidiacei. In un caso, tuttavia, \u00e8 stato osservato un giovane esemplare che aiutava una coppia a crescere i suoi piccoli, quindi \u00e8 possibile che questa specie possa sviluppare un comportamento di allevamento cooperativo, almeno in determinate circostanze. Anche la riproduzione non sembra essere legata a nessuna stagione in particolare.\nIl ciclo riproduttivo \u00e8 stato stimato in 80 giorni, di cui 30 giorni dedicati alla cova e 50 giorni deputati all'allevamento dei nidiacei. La nidiata \u00e8 costituita da due o tre uova. Dal momento che di norma si osserva un unico giovane che accompagna i genitori si ritiene che solo un unico nidiaceo raggiunga l'et\u00e0 dell'involo, ma \u00e8 anche possibile che i genitori si prendano cura di un esemplare alla volta.\nCome tutti i buceri, il bucero nero nidifica all'interno delle cavit\u00e0 degli alberi: utilizza fori naturali, ma \u00e8 stato anche visto ispezionare le cavit\u00e0 scavate dal picchio polveroso. Come fanno generalmente i buceri, la femmina sigilla la parete della camera di nidificazione lasciando solo una stretta fessura, attraverso la quale il maschio nutre sia la femmina che, successivamente, i nidiacei, infilando dentro il becco. Quando \u00e8 nei pressi della cavit\u00e0 del nido il maschio si comporta in maniera molto riservata. Durante l'intera stagione riproduttiva emette raramente i suoi richiami e si avvicina al nido solo dopo aver osservato attentamente l'ambiente circostante. I giovani vengono nutriti dai genitori fino a 6 mesi dopo l'involo. Gli esemplari che non hanno ancora raggiunto la maturit\u00e0 sessuale rimangono nel territorio dei genitori fino ad un massimo di 18 mesi.\nDistribuzione e habitat.\nI buceri neri vivono nelle foreste pluviali sempreverdi umide o paludose, soprattutto in quelle di pianura, della penisola malese, del Borneo e di Sumatra. Sono presenti anche nelle isole di Lingga, Bangka e Belitung. Per quanto riguarda la distribuzione altitudinale, nel Borneo sono stati segnalati fino a 250 metri e a Sumatra fino a circa 500 metri. Rispetto al bucero orientale, con il quale condivide l'areale, preferisce vivere nel fitto delle foreste. Tuttavia, si incontra anche nelle foreste a galleria lungo i fiumi e colonizza perfino le paludi soggette a maree. Si spinge nelle foreste secondarie solamente se vi sono alberi di grandi dimensioni o solo se viene praticato un abbattimento di tipo selettivo.\nIn cattivit\u00e0.\nI buceri neri vengono occasionalmente ospitati nei giardini zoologici. Un maschio cresciuto in cattivit\u00e0 \u00e8 stato visto accingersi a nidificare murando l'ingresso della cavit\u00e0 di un albero a poco meno di un anno di et\u00e0.\nIn cattivit\u00e0 alcuni buceri neri hanno raggiunto i 21 anni di et\u00e0."}
{"id": "8384737", "revid": "599013", "url": "https://it.wikipedia.org/wiki?curid=8384737", "title": "Saulius Ru\u0161kys", "text": ""}
{"id": "8384738", "revid": "1543377", "url": "https://it.wikipedia.org/wiki?curid=8384738", "title": "Santuario della Madonna di San Calogero", "text": "Il Santuario della Madonna di San Calogero (o Calocero) \u00e8 un'architettura religiosa cattolica di Caslino d'Erba.\nDi origine medioevale, la piccola chiesa \u00e8 situata a circa un chilometro di distanza dal centro abitato, in direzione di Scarenna (frazione di Asso) e di Ravella (frazione di Castelmarte dove il torrente Ravella, proveniente da Canzo, sfocia nel Lambro), sul pendio del monte Barzaghino sovrastante la piccola pianura alluvionale creata dal fiume Lambro tra Asso, Canzo e Caslino.\nIl Santuario \u00e8 una delle tappe del Cammino di Sant'Agostino.\nStoria e descrizione.\nIl santuario, la cui origine risale al X secolo, fu completamente riedificato nel 1608 e restaurato nel XIX secolo. Il suo nome \u00e8 legato al culto mariano e quello di san Calogero, il cui corpo secondo la tradizione sarebbe stato traslato nell'Abbazia di San Pietro al Monte, sempre sui monti del Triangolo Lariano.\nDell'edificio originario rimane testimonianza quasi del tutto intatta il campanile, costruito in pietra calcarea locale nel medesimo stile romanico presente in altre chiese dello stesso periodo distribuite nell'area del Triangolo lariano (in particolare: Sant'Alessandro a Lasnigo e la chiesa dei Santi Cosma e Damiano a Rezzago).\nIl campanile, dichiarato monumento nazionale, \u00e8 in pietre squadrate. Nonostante sia piuttosto basso e massiccio, \u00e8 tuttavia caratterizzato dalla presenza di una finestra a bifora in un registro superiore, di una monofora chiusa nel corso dei restauri del XIX secolo in un registro di mezzo, nonch\u00e9 di una feritoia in un registro inferiore. I tre ordini sono separati da una cornice a denti di sega con archetti ciechi.\nLa chiesa presenta un nartice e finestrelle realizzati in stile barocco.\nAl suo interno, la chiesa custodiva un dipinto, probabilmente seicentesco rappresentante la \"sacra famiglia\", con la Madonna che sostiene Ges\u00f9 infante che gioca con il cugino san Giovanni Battista; il dipinto, venne rubato pi\u00f9 volte, l'ultima alla fine del secolo scorso e da allora non pi\u00f9 ritrovato, al suo posto ora si trova una copia.\nLa tradizione popolare locale, testimoniata da documenti risalenti al 1561, attribuiva miracoli e grazie alla Madonna venerata in questo santuario, che secondo la tradizione orale sarebbe apparsa alcune volta a dei bambini distribuendo loro dei frutti.\nAl santuario si accede percorrendo un viottolo fiancheggiato da cipressi, al termine del quale, a fianco della chiesa vi \u00e8 uno spiazzo, con una grande croce in ferro e una serie di 15 edicole, poste sul muretto perimetrale, contenenti altorilievi in ceramiche rappresentanti i 15 misteri del rosario sulla vita di Cristo."}
{"id": "8384748", "revid": "4175", "url": "https://it.wikipedia.org/wiki?curid=8384748", "title": "Impianti della Coppa del Mondo di rugby 2019", "text": ""}
{"id": "8384749", "revid": "899609", "url": "https://it.wikipedia.org/wiki?curid=8384749", "title": "Luca Cedrola", "text": "Biografia.\nDopo aver pubblicato diverse raccolte di poesie e romanzi nel 2013 inizia la sua carriera teatrale con il dramma \u201cIl compleanno di Baudelaire\u201d interpretato da Giuseppe Zeno e diretto da Bruno Garofalo.\nSempre nel 2013 viene rappresentato \"V.\u00e8.r.d.i-Vi \u00e8 ragione di interrogarsi\" con Orlando Cinque spettacolo riproposto l'anno successivo ed interpretato da Mariano Rigillo e Anna Teresa Rossini.\nNel 2015 va in scena al Napoli Teatro Festival Italia il dramma \u201cDiario di s\u00e9 - Nel labirinto di Anais Nin\u201d interpretato da Vanessa Gravina e Graziano Piazza.\nNel 2016 esce il racconto poetico \u201cHotel Follia\u201d tradotto, nel 2018, in Bulgaria.\nAl suo testo \"Offelia\", Arturo Annecchino si ispira per comporre Offelia Suite opera per pianoforte, voce e suoni con lo stesso Annecchino e Viola Graziosi presentato in prima nazionale alla trentasettesima edizione del Festival La Notte dei Poeti nel luglio del 2019 e poi proposto a Festival di Radicondoli e al Festival Quartieri dell'Arte\nL'opera \u00e8 stata trasmessa da Rai Radio Tre e ospitata in versione francese il 19 febbraio del 2020 all'Istituto di cultura italiana di Parigi. Nell\u2019agosto del 2020 viene rappresentata al Festival internazionale \u201cActor of Europe\u201d e vince il premio per la miglior drammaturgia.\nNell'aprile del 2020 esce \"Lisbona, negli occhi di Fernando Pessoa\" un breve racconto dedicato al grande scrittore portoghese.\nNell'agosto del 2020 debutta al Teatro di Segesta, \"Elena tradita\" con Viola Graziosi e Graziano Piazza.\nNel luglio del 2021 esce \"Undici\"\n\u00c8 curatore della collana Sottotesto dedicata alla drammaturgia contemporanea per la Nardini Editore.\n\u00c8 fondatore e segretario dell'associazione SEE Writers (South east Europe Writers) che riunisce quattordici nazioni del sud est Europa."}
{"id": "8384750", "revid": "1861950", "url": "https://it.wikipedia.org/wiki?curid=8384750", "title": "Utilizzatori della famiglia Airbus A320", "text": "L'Airbus A320 \u00e8 il modello base della famiglia di aeroplani degli A320. Questa comprende inoltre i modelli pi\u00f9 piccoli A319 e A318 ed una versione \"allungata\", l'A321. Sono tutti aeroplani a medio raggio per l'aviazione civile di passeggeri. La prima consegna di un A320 ebbe luogo nel 1988. L'Airbus A320 fu il primo aeroplano civile con pilotaggio fly-by-wire esclusivamente digitale. Fino ad oggi, i membri della famiglia degli A320 hanno avuto un ottimo successo di vendita, con un totale di oltre 6 700 ordini. La maggiore concorrente dell'Airbus A320 \u00e8 rappresentata dalla famiglia dei Boeing 737.\nLa sigla \"ceo\" sta per \"Current Engine Option\" (letteralmente \"Corrente opzione motori\"), che si differenzia da \"neo\", che sta per \"New engine option\" (letteralmente \"Nuova opzione motori\"), sviluppata a partire dal 2014.\nOrdini e consegne.\nLegenda tabella:\nNote:\nConfigurazioni di bordo.\nLegenda tabella:"}
{"id": "8384753", "revid": "767487", "url": "https://it.wikipedia.org/wiki?curid=8384753", "title": "The Grim Comedian", "text": "The Grim Comedian \u00e8 un film muto del 1921 diretto da Frank Lloyd. Sceneggiato da Bess Meredyth su un soggetto di Rita Weiman e prodotto dalla Goldwyn Pictures Corporation, aveva come interpreti Phoebe Hunt, Jack Holt, Gloria Hope, John Harron, Bert Woodruff, Laura La Varnie.\nTrama.\nMarie Lamonte, diva delle scene del teatro musicale, ha una figlia, Dorothy, che ha fatto crescere e studiare in convento. Quando la ragazza, finiti gli studi, torna a casa, Marie lascia la sua vita lussuosa e l'amante Harvey Martin per ritirarsi insieme alla figlia in una casa modesta. La loro felicit\u00e0 per\u00f2 ha breve durata. Dorothy si lascia affascinare da Martin e per lui trascura il suo innamorato, Geoffrey Hutchins, con grande angoscia di sua madre. Quando viene a sapere che i due stanno per fuggire insieme, Marie, per salvare la figlia, si reca da Martin per supplicarlo di rinunciare a quella avventura, ma lui rifiuta di ascoltarla. Disperata, Marie gli spara senza per\u00f2 ucciderlo. Martin, ammirato dal coraggio della donna, cambia idea e dice a Dorothy che, in realt\u00e0, lui non ha mai avuto intenzione di sposarla. La ragazza, delusa, torna da Geoffrey, facendo la felicit\u00e0 anche di Marie.\nProduzione.\nLa rivista \"Camera\" del 16 aprile 1921 scriveva che la troupe di \"The Grim Comedian\" si sarebbe spostata quella settimana a Big Bear, in California, localit\u00e0 dove si sarebbero girati gli esterni del film. In seguito, il regista Frank Lloyd, il suo assistente Harry Weil, il direttore della fotografia Herbert Brodine e diversi attori (come riportava \"Motion Picture News\" del 7 maggio) lasciarono Hollywood per le ultime riprese che furono completate a New York. La lavorazione del film, prodotto dalla Goldwyn Pictures Corporation, si concluse nel maggio 1921.\nDistribuzione.\nIl copyright del film, richiesto dalla Goldwyn Pictures, fu registrato il 9 novembre 1921 con il numero LP17176.&lt;br&gt;\nDistribuito dalla Goldwyn Pictures Corporation, il film usc\u00ec nelle sale statunitensi nel novembre 1921, presentato in prima a Los Angeles e a Omaha probabilmente il 13 novembre. In Portogallo fu distribuito il 25 febbraio 1925 con il titolo \"Amor de M\u00e3e\".\nNon si conoscono copie ancora esistenti della pellicola che viene considerata presumibilmente perduta."}
{"id": "8384754", "revid": "31886", "url": "https://it.wikipedia.org/wiki?curid=8384754", "title": "William Bagwell", "text": "Biografia.\nWilliam Bagwell era figlio di John Bagwell e Mary Hare. Fu eletto nel 1798 per il collegio di Rathcormack nel Parlamento del Regno d'Irlanda fino all'Unione con la Gran Bretagna alla fine del 1801 per cui la circoscrizione di Rathcormack fu sciolta.\nFu eletto in occasione di un'elezione suppletiva nel 1801 come deputato per il collegio di Clonmel nel Parlamento del Regno Unito e mantenne quel seggio fino alle sue dimissioni nel 1819 quando concorse in un'elezione suppletiva per un seggio nel collegio della Contea di Tipperary quando il precedente membro Richard Butler si dimise essendo succeduto al padre alla Paria d'Irlanda come 2 conte di Glengall. William Bagwell fu eletto e mantenne il seggio fino alle elezioni generali in Gran Bretagna del 1826.\nRisiedette nella villa di famiglia a Marlfield, Clonmel."}
{"id": "8384764", "revid": "287204", "url": "https://it.wikipedia.org/wiki?curid=8384764", "title": "Classe Citt\u00e0 di Napoli", "text": "La classe Citt\u00e0 di Napoli fu una serie di quattro unit\u00e0 miste merci - passeggeri, entrate in servizio per la Societ\u00e0 di Navigazione Florio nel 1930. Durante la Seconda Guerra Mondiale tutte le unit\u00e0 della classe furono convertite in incrociatori ausiliari; solo la \"Citt\u00e0 di Tunisi\" sopravvisse al conflitto, continuando a prestare servizio per la Tirrenia di Navigazione fino al 1970.\nContesto.\nIl 25 giugno 1925 la I. &amp; V. Florio &amp; C. e lo Stato italiano stipularono una convenzione che assegn\u00f2 alla Florio l'esercizio dei collegamenti sovvenzionati del \"Gruppo II\", comprendenti le linee del Tirreno inferiore, Napoli, Palermo, Libia e Cirenaica. Per lo scopo fu costituita appositamente una nuova societ\u00e0, la Florio - Societ\u00e0 Italiana di Navigazione, con sede a Roma e, approfittando degli incentivi alla cantieristica concessi dallo Stato italiano nel 1923, furono ordinate 13 navi miste merci passeggeri. Di queste, quattro unit\u00e0 gemelle (\"Citt\u00e0 di Napoli\", \"Citt\u00e0 di Genova\", \"Citt\u00e0 di Palermo\" e \"Citt\u00e0 di Tunisi\") furono destinate alle cosiddette \"linee maggiori\" (Napoli - Palermo - Tunisi e Napoli - Palermo - Tripoli).\nCaratteristiche.\nLe unit\u00e0 della classe erano progettate per espletare un servizio misto merci e passeggeri. Disponevano di sistemazioni per 565 passeggeri, cos\u00ec suddivise: 147 posti in 84 cabine di prima classe (delle quali quattro appartamenti di lusso con servizi privati), 136 posti in 40 cabine di seconda classe, 32 posti in 6 cabine di \"terza classe distinta\" e 234 posti in 4 dormitori di \"terza classe comune\" (uno dei quali per sole donne, da 34 letti). Erano poi presenti a bordo una cella per eventuali detenuti, con 14 letti, e una cabina per i due carabinieri della scorta. Le cabine e gli spazi comuni dei passeggeri erano distribuiti su quattro ponti, dall'alto verso il basso: \nA prua e poppa erano poi presenti quattro stive per il carico, con una capacit\u00e0 complessiva di m\u00b3; ciascuna stiva era servita da due bighi. \nLo scafo delle navi era in acciaio chiodato ed era suddiviso internamente da undici paratie stagne trasversali e da sei ponti, tre dei quali continui. Le unit\u00e0 erano spinte da due eliche quadripala, alle quali erano direttamente connessi due motori Diesel a due tempi Tosi N 6, che sviluppavano una potenza complessiva di cavalli a 115 giri al minuto. \nL'allestimento delle unit\u00e0 fu curato dalla Ducrot Mobili e Arti Decorative di Palermo, che le arred\u00f2 in stile Settecento. \nDurante la Seconda Guerra Mondiale, tutte e quattro le unit\u00e0 furono requisite dalla Regia Marina e convertite in incrociatori ausiliari. \nNel 1951 la \"Citt\u00e0 di Tunisi\", unica unit\u00e0 della classe sopravvissuta al conflitto, fu sottoposta a dei radicali lavori di trasformazione. I motori furono sostituiti con due unit\u00e0 FIAT LS 688 B, con una potenza di cavalli, che permisero una netta riduzione dei consumi. Furono poi modificate le sistemazioni per i passeggeri e l'equipaggio, aggiungendo cabine e riducendo la capienza dei dormitori comuni di terza classe. Nel 1960 fu sottoposta a dei nuovi lavori, venendo dotata dell'impianto di aria condizionata per tutti gli alloggi.\nServizio.\nCostruzione ed entrata in servizio (1929 - 1940).\nLa costruzione delle navi fu affidata ai Cantieri Navali Riuniti di Palermo e ai Cantieri del Tirreno di Riva Trigoso: i primi costruirono la capoclasse \"Citt\u00e0 di Napoli\" e la \"Citt\u00e0 di Tunisi\", i secondi la \"Citt\u00e0 di Palermo\" e la \"Citt\u00e0 di Genova\". \nLa \"Citt\u00e0 di Napoli\" fu varata l'8 giugno 1929 e fu sottoposta alle prove in mare il 21 gennaio dell'anno seguente, venendo poi consegnata alla Florio. Seguirono la \"Citt\u00e0 di Tunisi\", consegnata a maggio, la \"Citt\u00e0 di Genova\", consegnata ad agosto e la \"Citt\u00e0 di Palermo\", consegnata a dicembre 1930. Tutte e quattro le navi furono destinate alla linea Napoli - Palermo, con prolungamento settimanale a Tunisi e bisettimanale per Tripoli. Nel 1932 la Compagnia Italiana Transatlantica (Citra) si fuse con la Florio, formando la Tirrenia - Flotte Riunite Florio-Citra; nel 1936 la societ\u00e0 fu posta in liquidazione e fu costituita la Tirrenia, Societ\u00e0 Anonima di Navigazione, alla quale furono trasferite le navi. I cambi societari non influirono sul servizio delle navi, che continu\u00f2 regolarmente fino allo scoppio del secondo conflitto mondiale.\nSeconda Guerra Mondiale (1940 - 1945).\nTra maggio e giugno 1940 le navi furono noleggiate e poi requisite dalla Regia Marina, venendo convertite in incrociatori ausiliari e dotate di armamenti (quattro cannoni da 120/45\u00a0mm, due mitragliere da 20/65\u00a0mm e quattro da 13,2). Identificate con le sigle D. 1, D. 2, D. 3 e D.4, furono destinate principalmente a missioni di scorta di convogli e di trasporto per il Nord Africa.\nIl 4 gennaio 1942 la \"Citt\u00e0 di Palermo\" part\u00ec dal porto di Brindisi, diretta a Patrasso con a bordo 600 soldati; il giorno seguente fu silurata dal sommergibile britannico \"HMS Proteus\" al largo di Cefalonia e affond\u00f2 in pochi minuti, causando la morte della maggior parte dei soldati e di diversi membri dell'equipaggio.\nIl 28 novembre del 1942 la \"Citt\u00e0 di Napoli\", in viaggio tra Biserta e Palermo, urt\u00f2 una mina e affond\u00f2 in in circa quaranta minuti; l'equipaggio fu tratto in salvo dalle unit\u00e0 militari \"Folgore\" e \"Maestrale\".\nIl 21 gennaio 1943 la \"Citt\u00e0 di Genova\", in navigazione da Patrasso a Bari, fu silurata al largo di Saseno dal sommergibile britannico \"HMS Tigris\" e affond\u00f2, causando la morte di 44 dei 79 membri dell'equipaggio.\nNella notte tra 26 e 27 novembre 1942, il convoglio del quale faceva parte la \"Citt\u00e0 di Tunisi\", diretto da Palermo a Biserta, ne incroci\u00f2 un secondo in navigazione tra Tripoli e Palermo. La \"Citt\u00e0 di Tunisi\" speron\u00f2 la torpediniera \"Circe\" per via di un'errata manovra di quest'ultima, che procedeva a zig-zag e oscurata; la nave militare ebbe la peggio e affond\u00f2, causando la morte di 66 persone. In seguito, tra maggio e giugno 1943, la \"Citt\u00e0 di Tunisi\" fu utilizzata per il trasporto e lo scambio di prigionieri feriti e persone internate. Dopo l'8 settembre la nave, che si trovava nel Nord Italia, fu sequestrata dall'esercito tedesco, rinominata \"Heidelberg\" e utilizzata come alloggio per le truppe; il 20 febbraio 1945 fu danneggiata da un bombardamento aereo.\nDopoguerra (1945 - 1971).\nLa \"Citt\u00e0 di Tunisi\" fu rapidamente riparata e fu nuovamente in condizione di navigare nel febbraio 1946, ma fu requisita dagli Alleati, che la destinarono al rimpatrio dei prigionieri di guerra. Nell'aprile dell'anno seguente fu riconsegnata alla Tirrenia, che a partire dal 3 giugno la rimise in servizio tra Napoli e Palermo. Dal maggio 1948 alla linea fu aggiunto uno scalo a Tunisi; l'architetto Gustavo Pulitzer-Finali fu incaricato di redigere un progetto per la ristrutturazione delle sale comuni, che per\u00f2 non venne realizzato. \nIl 19 maggio 1951 la nave fu portata alla Navalmeccanica Bacini e Scali Napoletani, dove fu sottoposta ai lavori di rifacimento descritti nella sezione precedente; il 20 maggio dell'anno successivo inizi\u00f2 le prove in mare, tornando in servizio il 28 maggio sulla Napoli - Palermo - Tunisi. Negli anni Sessanta la \"Citt\u00e0 di Tunisi\" fu destinata alla linea Napoli - Catania - Siracusa - Malta - Tripoli, venendo poi spostata sulla Napoli - Cagliari - Palermo. L'entrata in servizio delle navi della Classe Poeta rese ridondante l'unit\u00e0, che fu quindi messa in disarmo il 5 ottobre 1970. Il 27 ottobre fu venduta per la demolizione alla Sidemar di Trieste, dove giunse il 16 novembre; la demolizione fu completata nel settembre 1971."}
{"id": "8384765", "revid": "709565", "url": "https://it.wikipedia.org/wiki?curid=8384765", "title": "Episodi di Solo", "text": ""}
{"id": "8384768", "revid": "1573940", "url": "https://it.wikipedia.org/wiki?curid=8384768", "title": "Lygaeus creticus", "text": "Lygaeus creticus () \u00e8 un insetto dell'ordine Rhynchota appartenente alla famiglia Lygaeidae.\nDescrizione.\nLe dimensioni dell'animale non superano i 15 mm nell'adulto. \nCome la maggior parte delle specie del genere \"Lygaeus\", questo insetto si distingue per la colorazione vivace della livrea. Il dorso \u00e8 rosso-arancione nell'adulto e rosso nella neanide, o ancora rosso chiaro nell'adulto appena dopo la muta. Un'altra caratteristica \u00e8 rappresentata dalle striature grigie e dai punti neri distribuiti su torace e addome. La specie, pertanto, potrebbe essere confusa con altre dello stesso genere, come ad esempio \"Lygaeus equestris\" e \"Spilostethus pandurus\", ma un'attenta analisi pu\u00f2 facilmente evitare l'errore. \nIn quanto appartenente alla famiglia Lygaeidae, nell'adulto le antenne e il rostro hanno quattro segmenti, mentre il capo \u00e8 di colore grigio. Sul pronoto si individuano due spesse bande verticali grigie che tendono ad allargarsi verso l'esterno, su ognuna delle quali si pu\u00f2 distinguere un punto nero. Sullo scutello \u00e8 presente un triangolo dello stesso colore delle bande. A destra e a sinistra del vertice del triangolo si notano due macchie nere. Sulle elitre altri due punti neri speculari completano la livrea, mentre la membrana pu\u00f2 assumere un colore nero o marrone chiaro. \nNella neanide la colorazione \u00e8 rossa. Lo stadio giovanile si distingue anche molto bene per la presenza di due placche nere in protezione delle future ali dell'insetto adulto. La neanide, inoltre, ha due punti neri in colonna in corrispondenza di quella che sar\u00e0 la membrana dopo la muta.\nBiologia.\n\"Lygaeus creticus\" \u00e8 in grado di volare. Studi tra la seconda met\u00e0 dell'XIX secolo e il Novecento, insieme ad alcune esperienze pi\u00f9 recenti, hanno individuato un legame diretto della specie con la pianta dell'oleandro (\"Nerium oleander\") e in misura minore con \"Sorbus aria\". I luoghi dello svernamento registrano spesso la presenza di oleandri nelle immediate vicinanze. Cibandosi di specie velenose o tossiche come appunto l'oleandro pu\u00f2 sintetizzare sostanze nocive che fungono da efficace deterrente per i predatori.\nComportamento.\nLa specie \u00e8 gregaria, soprattutto durante la stagione degli accoppiamenti e negli esemplari giovani poco dopo la schiusa. Gruppi di L. creticus si radunano per aumentare la loro capacit\u00e0 aposematica. Le colonie di \"Lygaeus creticus\" contano anche 25 o 30 esemplari, con tendenze invasive.\nAlimentazione.\n\"Lygaeus creticus\" si nutre certamente e in prevalenza di cibo vegetale; \u00e8 cio\u00e8 un insetto fitofago, cibandosi anche di semi.Tuttavia, alcuni appartenenti alla famiglia Lygaeidae possono integrare la loro dieta con insetti come le formiche e si sono registrati casi di cannibalismo degli adulti ai danni della prole personale e non. Inoltre, alcune delle uova deposte dalle femmine sono sterili e assumono cos\u00ec una funzione \"trofica\", cio\u00e8 di nutrimento, per gli esemplari appena nati. La presenza di queste singolari uova all'interno della covata ha un impatto determinante sulla speranza di vita delle neanidi, che possono nutrirsi immediatamente senza allontanarsi dal luogo della deposizione scelto dall'adulto.\nRiproduzione.\nLa riproduzione avviene in primavera-estate attraverso il congiungimento degli organi genitali posti nella parte posteriore del corpo di \"Lygaeus creticus\". L'unione pu\u00f2 durare alcuni giorni, in quanto il maschio \u00e8 cos\u00ec in grado di assicurarsi una discendenza sicura, staccandosi dalla compagna poco prima della deposizione.\nDistribuzione e habitat.\nLa presenza di \"Lygaeus creticus\" \u00e8 stata registrata in Albania, a Cipro, in Francia (inclusa la Corsica), Grecia, Italia, Slovenia, Spagna e Turchia , tenendo conto inoltre delle segnalazioni della specie sul sito di ricerca iNaturalist. In Italia, \"Lygaeus creticus\" \u00e8 presente originariamente in Sicilia e, in misura minore, in Calabria. Negli ultimi anni, la specie si \u00e8 spostata attraverso i collegamenti automobilistici autostradali anche nel Nord della penisola, a causa della densa presenza sui margini stradali di \"Nerium oleander\". \nIn base ai dati raccolti nel tempo, l'habitat di \"Lygaeus creticus\" \u00e8 mediterraneo e registra spesso la presenza della pianta di oleandro.\nTassonomia.\nLa specie \u00e8 stata descritta per la prima volta su un esemplare femmina nell'isola di Creta (da cui il nome) da Hippolyte Lucas nel 1854.. La specie presenta due sinonimi, \"Lygaeus bisbipunctatus\" e \"Lygaeus sexmaculatus\"; il primo \u00e8 il nome della specie descritta da Achille Costa nel 1864 e rinvenuta in Piemonte, mentre il secondo fa riferimento a esemplari della Sardegna esaminati da Garbiglietti.\nConservazione.\nLa specie non \u00e8 valutata."}
{"id": "8384770", "revid": "1310927", "url": "https://it.wikipedia.org/wiki?curid=8384770", "title": "Tony Alfaro", "text": "Carriera.\nClub.\nHa giocato nella massima serie dei campionati peruviano, statunitense e messicano."}
{"id": "8384778", "revid": "1861950", "url": "https://it.wikipedia.org/wiki?curid=8384778", "title": "Utilizzatori della famiglia Airbus A320neo", "text": "La famiglia Airbus A320neo \u00e8 una famiglia di aeromobili che comprende l'Airbus A319neo, l'Airbus A320neo e l'Airbus A321neo. La serie NEO \u00e8 stata progettata per sostituire la precedente famiglia Airbus A320: tuttavia, al 2018, sono momentaneamente entrambe in produzione. La sigla NEO significa New Engine Option che in italiano significa letteralmente Opzione Nuovo Motore. Il cambiamento principale \u00e8 l'uso di motori pi\u00f9 grandi e pi\u00f9 efficienti che significa il 15% in meno di consumo di carburante, costi operativi inferiori dell'8%, meno rumore e una riduzione di NOx almeno del 10% rispetto alla serie A320 secondo il costruttore. I clienti avranno la scelta tra i motori CFM International LEAP-1A e i Pratt &amp; Whitney PW1100G PurePower. La fusoliera ricever\u00e0 anche alcune modifiche, tra cui l'aggiornamento delle alette d'estremit\u00e0 dalle piccole \"Wingtips\" (presenti sulla maggior parte velivoli della Famiglia Airbus A320) alle \"Sharklets\" che hanno un design meno spigoloso e modifiche agli interni per il comfort dei passeggeri, come spazi bagagli pi\u00f9 grandi e un miglioramento del sistema di purificazione dell'aria.\nOrdini e consegne.\nLegenda tabella:\nNote:\nConfigurazioni di bordo.\nLegenda tabella:"}
{"id": "8384779", "revid": "104485", "url": "https://it.wikipedia.org/wiki?curid=8384779", "title": "Chippa United Football Club", "text": "Il Chippa United Football Club \u00e8 una societ\u00e0 calcistica sudafricana con sede nella citt\u00e0 di Port Elizabeth, militante attualmente nella Premier Division del campionato sudafricano di calcio. \nIl Chippa United \u00e8 interamente di propriet\u00e0 della Chippa Investment Holdings, una compagnia di edilizia, sicurezza e pulizie di Citt\u00e0 del Capo fondata da Siviwe \"Chippa\" Mpengesi. Gioca le partite casalinghe al Nelson Mandela Bay Stadium.\nStoria.\nIl club fu fondato nel gennaio 2010, quando Chippa Mpengesi decise di acquistare, al costo di 400 000 rand, i Mbekweni Cosmos, squadra neo-promossa alla Vodacom League, la terza divisione sudafricana. La prima stagione del Chippa United fu un gran successo, col club che vinse prima la Western Cape Vodacom League e poi la Vodacom League National Coastal Stream, ottenendo la promozione alla National First Division.. Il Chippa si laure\u00e0 inoltre campione della Vodacom League 2010-2011 dopo aver battuto i Sivutsa Stars, vincitori dell'Inland Stream.\nAl suo debutto in National First Division, il club ottenne la seconda posizione dietro all'University of Pretoria, guadagnando pertanto la promozione in Premier Division tramite i play-off, nel giugno 2012. Sulla panchina del Chippa si avvicendarono cinque allenatori durante la stagione successiva, nella Premier Soccer League 2012-2013. e chiuse al quindicesimo posto in classifica, retrocedendo dopo aver perso i play-out.\nStadio.\nLa squadra gioca le sue partite interne al Nelson Mandela Bay Stadium. Lo stadio sorge presso il Prince Alfred Park sulle rive del Lago di North End. Il tetto \u00e8 sostenuto da una struttura in acciaio e la sua forma ricorda quella di un grande fiore bianco. Il progetto architettonico \u00e8 dello studio tedesco gmp Architekten. Nel novembre del 2006 \u00e8 stato demolito il vecchio stadio per lasciare posto al nuovo.\nDurante le prime stagioni a Citt\u00e0 del Capo, il club us\u00f2 il Philippi Stadium per le partite casalinghe, dal 2009 al 2011 e di nuovo per la stagione 2013-14.\nOrganigramma societario.\n\"Aggiornato al 2020\"\nStaff tecnico.\n\"Aggiornato al 2020\".\nOrganico.\nRosa.\n\"Aggiornata al 9 marzo 2020\".\n "}
{"id": "8384780", "revid": "1442080", "url": "https://it.wikipedia.org/wiki?curid=8384780", "title": "Denis Finnegan", "text": " \n \nBiografia.\n\u00c8 apertamente omosessuale ed ha fatto coming out rilasciando un'intervista al network Out Sports. Dal 2014 vive a Melbourne in Australia.\nIn carriera \u00e8 stato otto volte campione nazionale outdoor nel salto triplo, guadagnando il titolo consecutivamente dal 2012 al 2019. Ha rappresentato la nazionale dell' a sei edizioni degli Europei a squadre."}
{"id": "8384788", "revid": "125603180", "url": "https://it.wikipedia.org/wiki?curid=8384788", "title": "Giuseppe Olivieri (criminale)", "text": "Biografia.\nFiglio di commercianti, sin da piccolo lavorer\u00e0 nell'attivit\u00e0 di famiglia (recupero di rottami ferrosi). Olivieri inizia la propria carriera criminale negli ambienti malavitosi della sua citt\u00e0, Pagani, affiliandosi, negli anni Settanta, alla banda di Salvatore Serra, detto \"Cartuccia\", capozona della Nuova Famiglia, organizzazione che si opponeva alla Nuova Camorra Organizzata di Raffaele Cutolo, che nell'Agro Nocerino-Sarnese trovava il suo maggiore referente in Salvatore Di Maio. \nDopo la morte di Serra, avvenuta nel carcere di Ascoli Piceno nel 1981 e l'assassinio del fratello di questi per mano della NCO, Olivieri assurge al rango di capozona della Nuova Famiglia, soppiantando il defunto Serra, ed esce vincitore dalla guerra con i cutoliani. L'epurazione dei cutoliani dalla Provincia di Salerno accrebbe il potere di Olivieri, il quale divenne, cos\u00ec, Il capo indiscusso non solo di Pagani, bens\u00ec di gran parte della provincia di Salerno. Il suo clan imper\u00f2 tra la fine degli anni '70 e gli inizi degli anni '90, mentre il suo patrimonio fu valutato per ben 10 miliardi di lire. A Pagani, sua citt\u00e0 natale, Olivieri \u00e8 ancora ricordato per aver vietato il commercio e lo spaccio della droga.\nNell'ottobre del 2018, il figlio di Giuseppe Olivieri. \nGiuseppe Olivieri venne ucciso nell'ospedale di Cava de' Tirreni, dove si trovava ricoverato, su ordine del boss di Nocera, Mario Pepe, poi divenuto collaboratore di giustizia. Mario Pepe ordin\u00f2 l'omicidio di Olivieri per scindersi da quest'ultimo e dai vertici della Nuova Famiglia, ovvero Carmine Alfieri e Pasquale Galasso. Prima della sua morte, Olivieri venne colpito da un divieto di soggiorno per cinque anni in Campania, Lazio, Puglia, Calabria, Basilicata. "}
{"id": "8384793", "revid": "125853072", "url": "https://it.wikipedia.org/wiki?curid=8384793", "title": "Giuseppe Provinzano", "text": "Biografia.\nAttore, regista e autore principalmente di teatro, lavora anche nel cinema e televisione. Diplomatosi alla Scuola di Recitazione del Teatro Biondo di Palermo, studia inoltre all'Ecole des Maitres e all'Heiner Muller Geselshaft di Berlino. Inizia la carriera nel 2001 nel Candelaio di Luca Ronconi. Ha lavorato, tra gli altri, con Massimo Castri, Mem\u00e9 Perlini, Franco Scaldati, Mimmo Cuticchio, Massimo Verdastro, Matthias Langhoff. Da regista opera soprattutto nell'ambito del teatro contemporaneo.\nDebutta al cinema come attore nel 2008 in \"Palermo Shooting\" di Wim Wenders e alla regia nel 2015 con \"Baciami Giuda.\""}
{"id": "8384819", "revid": "1442080", "url": "https://it.wikipedia.org/wiki?curid=8384819", "title": "Zhi, di san zhe", "text": " \nZhi, di san zhe (; titolo internazionale To the Dearest Intruder) \u00e8 una serie televisiva taiwanese trasmessa su TTV dal 22 agosto al 5 dicembre 2015.\nTrama.\nA volte ai migliori amici piacciono tutte le stesse cose. Ma cosa succede quando una di queste cose \u00e8 lo stesso uomo? Song Jia An e Luo Shao Qing sono i migliori amici del college. Entrambi sono innamorati di Yan Hao, ma Shao Qing viene a sapere che Jia An ha detto fin dall'infanzia che intende sposare Yan Hao. Tuttavia, Yan Hao sviluppa sentimenti per Shao Qing e potrebbe averla scelta su Jia An. Ma la sua vita \u00e8 improvvisamente spinta in una direzione diversa quando suo padre viene colpito a morte per problemi di denaro, lasciando Yan Hao a pagare il debito di suo padre mentre cerca anche di stabilire la propria compagnia. Jia An rimane al suo fianco durante questo periodo di prova, quindi Shao Qing sente di aver bisogno di essere fuori dai giochi. Dieci anni dopo, Yan Hao e Jia An si sposano e si incontrano di nuovo con Shao Qing durante una riunione scolastica. Quando Yan Hao vede di nuovo Shao Qing, si rende conto di essere con la donna sbagliata. Riuscir\u00e0 a fare le cose subito dopo 10 anni o le mani crudeli del destino si metteranno di nuovo di mezzo?\nAscolti.\nI drammi in competizione su canali rivali in onda nello stesso intervallo di tempo erano:"}
{"id": "8384822", "revid": "124747386", "url": "https://it.wikipedia.org/wiki?curid=8384822", "title": "Hero Project", "text": "Marvel's Hero Project, chiamato anche Progetto Eroe Marvel \u00e8 una serie documentario di Marvel New Media per Disney+ distribuita in streaming dal 12 novembre 2019 e in Italia dal 24 marzo 2020.\nTrama.\nLa serie \u00e8 incentrata su alcuni giovani eroi e sull'impatto positivo che hanno su tutta la comunit\u00e0. Ogni ragazzo che compare nello show avr\u00e0 il suo fumetto Marvel.\nProduzione.\nLa serie \u00e8 stata annunciata come uno dei due documentari da Marvel per Disney+ il 10 aprile 2019. I redattori di Marvel Comics hanno trovato alcuni modi innovativi per includere questi bambini come supereroi e sorprenderli rivelando che sono stati immortalati in Marvel Comics.\nPromozione.\nAl D23 Expo la serie ha avutoo un panel, e hanno spiegato la serie e rivelato il piano di rilascio. Il 1\u00ba ottobre 2019 \u00e8 stato rilasciato da Disney+ il primo trailer completo. Al Comic Con di New York di inizio di ottobre, \u00e8 stato proiettato il primo episodio dalla Marvel con Jordan Reeves, creatore del Progetto Unicorno (Project Unicorn). Pi\u00f9 tardi \u00e8 stata rilasciata una clip esclusiva online dalla prima puntata.\nDistribuzione.\nIl primo episodio della serie \u00e8 stato distribuito il 12 novembre 2019 come uno dei primi titoli per Disney+ con un nuovo episodio ogni venerd\u00ec fino al 20 marzo del 2020. In Italia \u00e8 stata distribuita dal 24 marzo 2020, data di uscita del servizio, con un nuovo episodio ogni venerd\u00ec.\nLa prima stagione \u00e8 composta da 20 puntate.\nFumetti.\nI fumetti saranno disponibili su Marvel Unlimited e Marvel Digital Comic Store gratuitamente in concomitanza con le puntate.\nAccoglienza.\nCritica.\nSul sito web aggregatore di recensioni Rotten Tomatoes la serie detiene una valutazione di approvazione del 92% per la prima stagione con un punteggio medio di 7,86/ 10, basata su 13 recensioni. Il consenso della critica recita: \"Uno sguardo commovente e potente nella vita di alcuni eroi della vita reale, Marvel's Hero Project trova ispirazione in una nuova generazione di innovatori\". Su Metacritic ha una media ponderata di 54 su 100 sulla base di 5 critici, indicando \"recensioni miste o medie\".\nDave Trumbore, scrivendo per \"Collider\", ha dichiarato: \"Disney+ offre una docu-serie accattivante e potente\". Bonnie Burton di \"CNET\" ha dichiarato: \"\"Marvel's Hero Project\" di Disney+ mette in luce i veri bambini che fanno la differenza\". Matt Fowler di \"IGN\" ha dichiarato. \"\"Marvel's Hero Project\" \u00e8 un pacchetto di profili ben intenzionato e ben presentato con alcuni giovani guerrieri che ispirano in modo univoco che rendono volontariamente il mondo un posto migliore. Non \u00e8 del tutto adatto per un formato di 30 minuti e spesso puoi sentire la tensione, ma non \u00e8 mai non edificante\"."}
{"id": "8384867", "revid": "124123", "url": "https://it.wikipedia.org/wiki?curid=8384867", "title": "Persone di cognome Brown/Giocatori di football americano", "text": ""}
{"id": "8384870", "revid": "785863", "url": "https://it.wikipedia.org/wiki?curid=8384870", "title": "The Scooby-Doo Project", "text": "The Scooby-Doo Project (trad. lett. \"Il progetto Scooby-Doo\") \u00e8 un cortometraggio diretto da Chris 'Casper' Kelly, Larry Morris e Steve Patrick.\nIl titolo si riferisce al film \"The Blair Witch Project - Il mistero della strega di Blair\" di Daniel Myrick e Eduardo S\u00e1nchez nel 1999.\nTrama.\nLa banda di Scooby si perde nei boschi mentre cerca di risolvere il mistero di una misteriosa creatura in agguato nella foresta."}
{"id": "8384877", "revid": "404449", "url": "https://it.wikipedia.org/wiki?curid=8384877", "title": "Scudetto (album)", "text": "Scudetto \u00e8 il primo album in studio del cantante italiano Galeffi, pubblicato il 24 novembre 2017 per l'etichetta Maciste Dischi."}
{"id": "8384879", "revid": "119352543", "url": "https://it.wikipedia.org/wiki?curid=8384879", "title": "Settebello (album)", "text": "Settebello \u00e8 il secondo album in studio del cantante italiano Galeffi, pubblicato il 20 marzo 2020 per l'etichetta Polydor/Universal Music, prodotto dai Mamakass.\nIl 26 novembre 2020 \u00e8 stata pubblicata l'edizione fisica dell'album contenente anche il nuovo singolo \"Il regalo perfetto\"."}
{"id": "8384882", "revid": "46291", "url": "https://it.wikipedia.org/wiki?curid=8384882", "title": "Agropyron cristatum", "text": "La gramigna pettinata (nome scientifico Agropyron cristatum \u00e8 una specie di pianta spermatofita monocotiledone appartenente alla famiglia Poaceae (sottofamiglia Pooideae ex Graminaceae).\nEtimologia.\nIn nome generico (\"Agropyron\") deriva da due parole greche: \"agros\" (= campo) e \"pyros\" (= grano); \u00e8 una pianta simile al grano ma non coltivata come un cereale. L'epiteto specifico (\"cristatum\") indica una pianta la cui infiorescenza ha la forma di una cresta.\nIl binomio scientifico di questa pianta inizialmente era \"Bromus cristatus\", proposto dal botanico Linneo (1707 \u2013 1778) in una pubblicazione del 1753, modificato successivamente in quello attualmente accettato \"Agropyron cristatum\" perfezionato dal botanico tedesco Joseph Gaertner (Calw, 12 marzo 1732 \u2013 Tubinga, 14 luglio 1791) nella pubblicazione \"Novi Commentarii Academiae Scientiarum Imperalis Petropolitanae. St. Petersburg\" (Novi Comment. Acad. Sci. Imp. Petrop. 14(1): 540 - 1770) del 1770.\nDescrizione.\nQueste piante arrivano ad una altezza di 2 - 7 dm. La forma biologica \u00e8 emicriptofita cespitosa (H caesp), sono piante erbacee, bienni o perenni, con gemme svernanti al livello del suolo e protette dalla lettiera o dalla neve e presentano ciuffi fitti di foglie che si dipartono dal suolo.\nRadici.\nLe radici sono del tipo fascicolato.\nFusto.\nLa parte aerea della pianta \u00e8 densamente cespugliosa con fusti ascendenti o decombenti. La superficie pu\u00f2 essere puberulenta (raramente \u00e8 completamente glabra).\nFoglie.\nLe foglie lungo il culmo sono disposte in modo alterno, sono distiche e si originano dai vari nodi. Sono composte da una guaina, una ligula e una lamina. Le venature sono parallelinervie. Non sono presenti i pseudopiccioli e, nell'epidermide delle foglia, le papille. \nInfiorescenza.\nInfiorescenza principale (sinfiorescenza o semplicemente spiga): le infiorescenze di tipo racemoso terminale hanno la forma di una pannocchia da oblunga-ovoidale a ovoide-lanceolata, densa ed appiattita. Le spighe sono formate da 3 o pi\u00f9 spighette fertili e sessili, disposte in modo distico una per nodo. La fillotassi dell'inflorescenza inizialmente \u00e8 a due livelli (o a due ranghi), anche se le successive ramificazioni la fa apparire a spirale. Dimensione della spiga: larghezza 1 \u2013 2\u00a0cm; lunghezza 3 \u2013 5\u00a0cm.\nSpighetta.\nInfiorescenza secondaria (o spighetta): le spighette, compresse lateralmente, sottese da due brattee distiche e strettamente sovrapposte chiamate glume (inferiore e superiore), sono formate da 5 a 11 fiori. Possono essere presenti dei fiori sterili; in questo caso sono in posizione distale rispetto a quelli fertili. Alla base di ogni fiore sono presenti due brattee: la palea e il lemma. La disarticolazione avviene con la rottura della rachilla tra i fiori o sopra le glume persistenti (l'asse dell'infiorescenza non si disarticola). Inoltre la rachide ha brevissimi internodi (1\u00a0mm o meno) per cui le spighette sono pi\u00f9 o meno orizzontali. Lunghezza delle spighette: 8 \u2013 15\u00a0mm.\nFiore.\nI fiori fertili sono attinomorfi formati da 3 verticilli: perianzio ridotto, androceo e gineceo.\nFrutti.\nI frutti sono del tipo cariosside, ossia sono dei piccoli chicchi indeiscenti, con forme da ovate a oblunghe, nei quali il pericarpo \u00e8 formato da una sottile parete che circonda il singolo seme. In particolare il pericarpo \u00e8 fuso al seme ed \u00e8 aderente. L'endocarpo non \u00e8 indurito e l'ilo \u00e8 lungo e lineare. L'embrione \u00e8 lungo 1/3 della lunghezza del frutto ed \u00e8 provvisto di epiblasto; ha inoltre un solo cotiledone altamente modificato (scutello senza fessura) in posizione laterale. I margini embrionali della foglia non si sovrappongono.\nRiproduzione.\nCome gran parte delle Poaceae, le specie di questo genere si riproducono per impollinazione anemogama. Gli stigmi pi\u00f9 o meno piumosi sono una caratteristica importante per catturare meglio il polline aereo. La dispersione dei semi avviene inizialmente a opera del vento (dispersione anemocora) e una volta giunti a terra grazie all'azione di insetti come le formiche (mirmecoria). In particolare i frutti di queste erbe possono sopravvivere al passaggio attraverso le budella dei mammiferi e possono essere trovati a germogliare nello sterco.\nDistribuzione e habitat.\nFitosociologia.\nDal punto di vista fitosociologico alpino la pianta di questa voce appartiene alla seguente comunit\u00e0 vegetale:\nTassonomia.\nLa famiglia di appartenenza di questa specie (Poaceae) comprende circa 650 generi e 9.700 specie (secondo altri Autori 670 generi e 9.500). Con una distribuzione cosmopolita \u00e8 una delle famiglie pi\u00f9 numerose e pi\u00f9 importanti del gruppo delle monocotiledoni e di grande interesse economico: tre quarti delle terre coltivate del mondo produce cereali (pi\u00f9 del 50% delle calorie umane proviene dalle graminacee). La famiglia \u00e8 suddivisa in 11 sottofamiglie, il genere \"Agropyron\" \u00e8 descritto all'interno della sottofamiglia Pooideae con circa una dozzina di specie distribuite in Europa, Medio Oriente, Asia temperata e Nord America.\nFilogenesi.\nIl genere della specie di questa voce \u00e8 descritto all'interno della trib\u00f9 Triticeae (supertrib\u00f9 Triticodae ). La supertrib\u00f9 Triticodae comprende tre trib\u00f9: Littledaleeae, Bromeae e Triticeae. All'interno della supertrib\u00f9, la trib\u00f9 Triticeae forma un \"gruppo fratello\" con la trib\u00f9 Bromeae.\nL'asimmetria della carena delle glume e dei lemmi \u00e8 una sinapomorfia per il genere di questa specie, che include piante con il genoma designato \"P\".\nIl numero cromosomico per \"A. cristatum\" \u00e8: 2n = 14, 28 e 42.\nSottospecie.\nDi seguito sono indicate alcune sottospecie della specie di questa voce, non sempre riconosciute da altre checklist botaniche:\nSinonimi.\nQuesta entit\u00e0 ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:"}
{"id": "8384883", "revid": "199745", "url": "https://it.wikipedia.org/wiki?curid=8384883", "title": "Gramigna pettinata", "text": ""}
{"id": "8384888", "revid": "767487", "url": "https://it.wikipedia.org/wiki?curid=8384888", "title": "Joe mitra", "text": "Joe mitra (\"Lucky Jo\") \u00e8 un film del 1964 diretto da Michel Deville."}
{"id": "8384890", "revid": "287204", "url": "https://it.wikipedia.org/wiki?curid=8384890", "title": "I tessitori", "text": "I tessitori (slesiano: \"De Waber\"; tedesco: \"Die Weber\") \u00e8 un dramma in cinque atti di Gerhart Hauptmann scritto dapprima in lingua slesiana e successivamente in lingua tedesca, edizioni pubblicate rispettivamente nel 1892 e nel 1894, e rappresentato dapprima il 26 febbraio 1893 in uno spettacolo riservato ai soci della \"Freie B\u00fchne\" e, pubblicamente, il 25 settembre 1894 nel Deutsches Theater di Berlino.\nTrama.\nIl soggetto dei \"Tessitori\" \u00e8 la rivolta dei tessitori slesiani del 1844 alla quale si erano interessati fra l'altro Karl Marx e Heinrich Heine. Nel dramma di Hauptmann i personaggi sono numerosi, e ciascun atto \u00e8 un quadro staccato nel quale si descrive l'evolvere della rivolta. All'inizio di ogni atto Hauptmann descrive minuziosamente le persone e i luoghi dove si svolge l'azione.\nAtto primo.\nIl primo atto si svolge a Peterswaldau, in Slesia, un sabato, giorno di paga. I tessitori affluiscono al deposito di Drei\u00dfiger, un grossista di tessuti di fustagno, per vendervi le pezze di tessuto che hanno prodotto a domicilio nel corso della settimana. Gli operai, pallidi e macilenti, attendendo il proprio turno per riscuotere il salario. Alcuni fra essi chiedono anticipi o sussidi per potersi sfamare; ma invano perch\u00e9 Drei\u00dfiger, il padrone, non si fa vedere, e i suoi diretti impiegati, il commesso Pfeifer e il cassiere Neumann, si mostrano insensibili ai bisogni dei lavoratori. Questi ultimi sono rassegnati; solo il giovane B\u00e4cker protesta e risponde con insolenza ai due rappresentanti del padrone. Fra i lavoratori c'\u00e8 anche un bambino di otto anni, sceso dai monti con un pesante carico, il quale infine sviene per la fame. Drei\u00dfiger, impressionato, esce dal suo ufficio, soccorre il bambino e calma la folla degli operai, che s'era cominciata ad agitare, con promesse \u2014l'assunzione di altri duecento operai\u2014 che in seguito si riveleranno fraudolente. Solo B\u00e4cker, detto \"il rosso\" per il colore dei capelli, non si lascia convincere e lui solo, alzando la voce, riesce a ottenere il salario che gli spetta.\nAtto secondo.\nIl secondo atto porta la scena a Kaschbach, un villaggio montano sull'Eulengebirge (una catena montuosa dei Sudeti denominata in polacco G\u00f3ry Sowie) nell'abitazione fatiscente del vecchio tessitore Ansorge. La miseria pi\u00f9 squallida \u00e8 visibile dalle facce emaciate e dai vestiti a brandelli dei familiari. Giunge da Peterswaldau il vecchio tessitore Baumert in compagnia di J\u00e4eger, un giovane sfrontato appena congedato dal servizio militare. J\u00e4eger racconta che la sera prima, passando per Peterwaldau, ha cantato con i tessitori, davanti all'abitazione di Drei\u00dfiger, un canto il cui testo, che egli ha trascritto, comincia a leggere con trasporto. Il canto dei tessitori risveglia in quella povera gente un senso di ribellione per i patimenti sofferti e un desiderio di riscatto. L'atto termina con le parole del vecchio tessitore Ansorge: \u00abE questo deve cambiare, lo dico io, sul momento. Non lo sopportiamo pi\u00f9! Rovini il mondo, non lo sopporteremo pi\u00f9!\u00bb\nAtto terzo.\nIl terzo atto si svolge di nuovo a Peterswaldau. Nell'osteria di Welzel si commenta la tensione che sta montando in paese. Infatti i tessitori, guidati da B\u00e4cker e da J\u00e4ger, girano cantando per le vie di Peterswaldau incitando allo sciopero. Alcuni avventori, fra cui un frivolo commesso viaggiatore, commentano negativamente le richieste economiche dei tessitori. L'impulso alla ribellione si acuisce quando alcuni tessitori, scaldati dalle discussioni e dal vino, si sentono proibire dal gendarme Kutsche di cantare la famosa canzone (\u00abA voialtri tessitori ho una parola da dire. Il signor commissario vi fa proibire di cantare la canzone \u2013 la canzone del Drei\u00dfiger, o come la chiamate. E se il voc\u00eco per il paese non finisce subito, sar\u00e0 affare suo rimettervi la testa a posto in caserma. Allora la potrete cantare a pane ed acqua, finch'avete voglia.\u00bb). Dopo aver pronunciato queste parole sulla soglia della locanda, il gendarme se ne va, ma la gente continua a cantare.\nAtto quarto.\nPeterswaldau, salotto della famiglia Drei\u00dfiger. La signora Drei\u00dfiger, il pastore Kittelhaus con la moglie e il precettore Weinhold, in attesa del padrone di casa per iniziare una partita a whist, conversano sulle agitazioni dei tessitori. Weinhold cerca di giustificarle, il pastore, mellifluo, accusa il giovane precettore di essere un sognatore con scarso realismo e scarso buon senso. Giunge finalmente Drei\u00dfiger, ma \u00e8 agitato e infuriato soprattutto contro B\u00e4cker il rosso; licenzia Weinhold per le opinioni che ha espresso e chiede l'intervento della polizia. J\u00e4ger, arrestato da Kutsche con l'aiuto degli operai tintori, viene condotto nell'abitazione di Drei\u00dfiger per essere interrogato; ma il suo atteggiamento insolente e ribelle sconcerta i presenti. Dopo che J\u00e4ger \u00e8 stato portato via dal salotto per essere condotto in prigione, Drei\u00dfiger conversa col pastore Kittelhaus affermando che la causa principale della rivolta \u00e8 l'ideologia umanitaria (\u00ab(i tessitori) erano pazienti e maneggevoli, certo, prima erano gente costumata e a modo. Cio\u00e8, sinch\u00e8 gli zampognari umanitari non se ne immischiarono\u00bb). Drei\u00dfiger afferma che non pu\u00f2 aumentare il compenso dei tessitori perch\u00e9 i ricavi, nelle imprese commerciali come la sua, sono ormai molto bassi (\u00abL'estero ha fatto contro di noi barricate di dazii. Fuori, ci hanno chiusi i pi\u00f9 grossi mercati e all'interno dobbiamo farci concorrenza al coltello, perch\u00e9 ci han dati completamente in bal\u00eca agli altri\u00bb). Nel frattempo in paese la situazione precipita. Giunge Pfeifer per avvertire Drei\u00dfiger che i rivoltosi hanno liberato J\u00e4eger e si stanno dirigendo verso l'abitazione del padrone. Drei\u00dfiger e i suoi ospiti riescono a fuggire. Poco dopo una folla adirata invade schiamazzando la ricca casa di Drei\u00dfiger, rompendo e devastando tutto. L'atto termina con le parole del vecchio tessitore Assorge: \u00abMi rub\u00f2 la mia casetta, io gli rubo la sua. Dagli, dagli.\u00bb.\nAtto quinto.\nLa sommossa di Peterswaldau si \u00e8 estesa anche alla vicina cittadina Langenbielau. L'ultimo atto si svolge in questa localit\u00e0, nell'abitazione del tessitore Hilse. Costui, un vecchio mutilato (ha perso un braccio in guerra) vive con la vecchia moglie, ormai cieca, il figlio Gottlieb, la nuora Luise e la nipotina Mielchen. Trattenuto dal timore di Dio, il vecchio Hilse non si lascia trascinare dalla folla urlante e dedita al saccheggio. Nelle violenze dei dimostranti Hilse vede il diavolo e ordina al figlio Gottlieb di non partecipare a tali delitti. Ma la nuora Luise si ribella alle \u00abciancie bigotte\u00bb del vecchio e scende in strada nel momento in cui i soldati si apprestano a caricare gli scioperanti. Gottlieb allora esce per difendere sua moglie, mentre il vecchio Hilse, che ha continuato a tessere vicino alla finestra, muore colpito da una fucilata.\nCritica.\nIn Germania gli anni del Secondo Reich sono gli anni dell'urbanizzazione, dell'espansione economica e dello sviluppo industriale che accelerarono la crescita del paese facendolo passare da una situazione di arretratezza economica a una di eccellenza politico-economico. In quel periodo si rinnov\u00f2 anche la vita culturale: al pari di quanto accadeva nella Francia di Zola, si esigeva una letteratura che fosse in diretto contatto con la vita. Il naturalismo scardina gli schematismi letterari dell'epoca, facendo parlare direttamente il popolo in teatro col proprio linguaggio.\nPer Ferdinand Lion, questo dramma di masse in lotta contro il capitalismo, la fame e la miseria porta per la prima volta sui teatri della Germania bismarckiana il problema del proletariato, reso dal realismo di Hauptmann con crudezza. Nei \"Tessitori\" le scene di massa sono eccellenti, ma Hauptmann non ha saputo disegnare sufficientemente bene n\u00e9 l'ambiente borghese n\u00e9 gli individui della classe operaia; ama e sa creare solo un mondo di esseri istintivi. Per questo i suoi tessitori non sono gli operai delle grandi industrie cittadine ma gli artigiani di campagna Tavano fa osservare che, mentre nei primi tre atti prevale l'impressione che il disagio dei tessitori dipende solo dallo sfruttamento dei commercianti, negli ultimi due si evidenzia che l'origine del disagio \u00e8 da attribuirsi soprattutto al passaggio da una manifattura ormai fuori moda a una manifattura industriale moderna. Nel quinto atto, attraverso le parole dello straccivendolo Hornig, si mette in evidenza la componente luddista della rivolta dei tessitori (\u00abVoglion far la festa alla fabbrica! Vogliono sbuzzare tutti i telai meccanici! Quelli s\u00ec che sono i guastamestieri! Lo vede persino un cieco!\u00bb).\n\"I tessitori\" fu considerato eversivo e pericoloso per la stabilit\u00e0 morale e sociale. Intervenne tuttavia un tipo di censura \u2018indiretta\u2019, finalizzata a impedire la rappresentazione teatrale del dramma. Il 3 marzo 1892 Hauptmann si vide infatti rifiutare dall'autorit\u00e0 di Polizia Berlinese il permesso di rappresentazione. Dopo un ricorso all'autorit\u00e0 giudiziaria, il dramma pot\u00e9 essere messo in scena il 26 febbraio 1893, in forma privata. in una rappresentazione riservata ai soci dell'associazione \"Freie B\u00fchne\". Portata la questione in tribunale, Hauptmann ebbe l'autorizzazione per far rappresentare in pubblico l'opera. \"I tessitori\" furono pertanto rappresentati il 25 settembre 1894 nel Deutsches Theater di Berlino dinanzi a una platea selezionata dal costo eccessivo del biglietto. L'inaspettata autorizzazione del Tribunale Berlinese port\u00f2 Guglielmo II a rimuovere il presidente del tribunale e a disdire in segno di protesta l'abbonamento del suo palco nel Deutsches Theater. In altre citt\u00e0 tedesche lo spettacolo veniva proposto durante la settimana lavorativa, impedendo in questo modo ai lavoratori di assistervi.\nLa carica eversiva dei \"Tessitori\" viene avvertita anche nel XXI secolo, come dimostrano le polemiche seguite all'allestimento del dramma a Dresda, citt\u00e0 che fino al 1990 aveva fatto parte della DDR, ad opera del regista Volker L\u00f6sch il 14 febbraio 2005 allorch\u00e9 fu utilizzato un coro composto da trentatr\u00e9 disoccupati."}
{"id": "8384894", "revid": "767487", "url": "https://it.wikipedia.org/wiki?curid=8384894", "title": "Io... 2 ville e 4 scocciatori", "text": "Io... 2 ville e 4 scocciatori (\"Nous irons \u00e0 Deauville\") \u00e8 un film del 1962 diretto da Francis Rigaud.\nTrama.\nA Deauville, Lucien Moreau, affiancato da sua moglie e sua nipote, Sophie, arriva nella villa che ha affittato con il suo amico Maurice Dubois, accompagnato dalla sua attraente moglie. Sulla strada, una rivalit\u00e0 di guida contrappose Lucien a un piccolo gentiluomo furioso e vendicativo.\nAll'arrivo, cade sul suo capo, un appassionato di camper, che complicher\u00e0 la sua vita durante questa tormentata vacanza.\nLa villa risulta essere in uno stato di condizioni catastrofiche, per non parlare del tono sconvolgente del suo proprietario, la signora Couffinous, il machiavellismo dei commercianti di generi alimentari nel quartiere, oppure gli errori del portapacchi.\nProduzione.\nLa moglie di Louis de Fun\u00e8s nel film, \u00e8 la reale moglie dell'attore: Jeanne de Fun\u00e8s (nata Barth\u00e9lemy)."}
{"id": "8384895", "revid": "899609", "url": "https://it.wikipedia.org/wiki?curid=8384895", "title": "Ferrari 250 GT Berlinetta passo corto SWB", "text": ""}
{"id": "8384899", "revid": "125353198", "url": "https://it.wikipedia.org/wiki?curid=8384899", "title": "Palazzo di Charlottenborg", "text": "Il Palazzo di Charlottenborg (in danese: \"Charlottenborg Slot\") \u00e8 un grande palazzo situato all'angolo tra Kongens Nytorv e Nyhavn a Copenaghen, in Danimarca. Originariamente costruito come residenza per Ulrik Frederik Gyldenl\u00f8ve, \u00e8 stato la sede dell'Accademia delle belle arti di Copenaghen (o Accademia reale danese) sin dalla sua fondazione nel 1754. Oggi ospita anche il Kunsthal Charlottenborg, un museo di arte contemporanea e la Danmarks Kunstbibliotek, la biblioteca d'arte danese.\nStoria.\nIl palazzo di Gyldenl\u00f8ve.\nIl sito fu donato dal re Christian V al fratellastro Ulrik Frederik Gyldenl\u00f8ve il 22 marzo 1669 in occasione della realizzazione di Kongens Nytorv. Gyldenl\u00f8ve costru\u00ec la sua nuova dimora dal 1672 al 1683 come primo edificio nella nuova piazza.\nL'ala principale e le due ali laterali furono costruite dal 1672 al 1677, probabilmente progettate dall'architetto Ewert Janssen. Nel 1783 il palazzo fu ampliato con una parte posteriore, la quarta ala, che fu progettata da Lambert van Haven. I mattoni usati furono portati dal \"Castello di Kal\u00f8\" nello Jutland, che Gyldenl\u00f8ve possedeva e aveva demolito.\nQuando invecchi\u00f2, il grande palazzo divenne troppo grande per Gyldenl\u00f8ve che lo vendette alla regina vedova Charlotte Amalie nel 1700, da cui il nome. Gyldenl\u00f8ve costru\u00ec un nuovo palazzo pi\u00f9 piccolo nell'angolo tra Bredgade e Dronningens Tv\u00e6rgade che divenne noto come \"il piccolo palazzo di Gyldenl\u00f8ve\", ora Palazzo di Moltke, dopo un successivo proprietario, dove visse fino alla sua morte nel 1705.\nDopo la morte di Re Cristiano V nel 1699, la Regina madre, Charlotte Amalie, acquist\u00f2 il Palazzo per 50.000 corone danesi e fu ribattezzato Castello di Charlottenborg. Nel 1714, quando mor\u00ec la Regina, il sito divent\u00f2 di re Cristiano VI. I lavori di ristrutturazione iniziarono nel 1736-1737 e il suo uso e utenti cambiarono per un certo periodo di tempo. Venne costruito un piccolo teatro utilizzato per vari concerti, opere e spettacoli teatrali. Il giardino del palazzo incluse l'Orto Botanico tra il 1778 e il 1872.\nAccademia delle Belle Arti di Copenaghen.\nNel 1701, la vecchia Accademia delle Arti inizi\u00f2 le sue attivit\u00e0 nel Palazzo. La piccola scuola crebbe lentamente e fu finalmente inaugurata formalmente nel palazzo di Charlottenborg il 31 marzo 1754. Nel 1787, la propriet\u00e0 del palazzo fu trasferita all'Accademia reale danese. L'Accademia occupa ancora il palazzo.\nArchitettura.\nCharlottenborg \u00e8 un edificio a quattro ali e tre piani progettato in stile barocco olandese ma anche con qualche influenza italiana. L'ala principale verso la piazza ha una salita centrale circondata da due salite agli angoli, pi\u00f9 pronunciate. Tutte e tre sono coronate da balaustre. La salita centrale \u00e8 decorata con pilastri corinzi e un portale toscano / dorico con balcone. La facciata presenta decorazioni in arenaria e frontoni delle finestre.\nL'ala posteriore inferiore \u00e8 composta da tre padiglioni. Il padiglione centrale ha un portico toscano sottostante, nicchie con busti sopra e una lanterna sul tetto coperto di rame.\nInterno.\nLa pianta ricorda i castelli francesi. Ha un piano nobile con una sala per banchetti sopra l'ingresso principale, con accesso al balcone, un piano terra con soffitti pi\u00f9 bassi e un secondo piano per i servitori con soffitti ancora pi\u00f9 bassi. Questa disposizione divenne caratteristica delle dimore e delle case borghesi di tutto il XVIII secolo.\nNell'ala posteriore, sopra il portico, c'\u00e8 una sala barocca a cupola ben conservata con uno splendido soffitto a stucco."}
{"id": "8384900", "revid": "1960989", "url": "https://it.wikipedia.org/wiki?curid=8384900", "title": "Avigan", "text": ""}
{"id": "8384901", "revid": "1960989", "url": "https://it.wikipedia.org/wiki?curid=8384901", "title": "T-705", "text": ""}
{"id": "8384902", "revid": "1960989", "url": "https://it.wikipedia.org/wiki?curid=8384902", "title": "Favilavir", "text": ""}
{"id": "8384904", "revid": "1924342", "url": "https://it.wikipedia.org/wiki?curid=8384904", "title": "Fudbalski klub Radni\u010dki Obrenovac", "text": "Il Fudbalski klub Radni\u010dki Obrenovac (), conosciuto semplicemente come Radni\u010dki (O), \u00e8 una squadra di calcio di Obrenovac, un comune componente la citt\u00e0 di Belgrado (Serbia).\nNome.\nRadni\u010dki in serbo significa \"lavoratore\".\nStoria.\nIl club viene fondato nel 1927 su iniziativa della SKJ, la lega dei Comunisti di Jugoslavia, viene bandito nel 1929 e costretto a cambiare il nome in Kara\u0111or\u0111e, poi nel 1932 in OSK e nel 1937 in Trgova\u010dki (commerciante). Nel 1939 ridiventa Radni\u010dki, ma nel 1941 cambia ancora in Zanatlija (artigiano). Durante la seconda guerra mondiale il club sospende l'attivit\u00e0.\nNel 1947 il club viene ripristinato col nome Radni\u010dki. Nel 1950 si laurea campione di Serbia, nel 1952 vince la \"zona di Belgrado provincia\" e viene eliminato ai quarti di finale, mentre nel 1953 si piazza quinto sempre nel campionato provinciale della capitale.\nNel 2001 si fonde con, in realt\u00e0 l'assorbe, il , cos\u00ec riesce ad ottenere due promozioni consecutive che lo portano nella massima divisione, con l'orgoglio di raggiungere i quarti di finale in coppa sconfitto dalla . L'avventura in Prva liga dura due annate, 2002\u201303 (12\u00ba) e 2003\u201304 (penultimo e retrocesso); successivamente \u00e8 rapido il ritorno in terza divisione dove milita tutt'ora.\nStadio.\nLo Stadion Radni\u010dkog na Va\u0161ari\u0161tu (Stadio del Radni\u010dki presso la fiera) \u00e8 il campo di gioco del club. \u00c8 stato costruito nel 2001 ed ha una capienza di 4052 posti."}
{"id": "8384909", "revid": "125886099", "url": "https://it.wikipedia.org/wiki?curid=8384909", "title": "Professore a tuttogas", "text": "Professore a tuttogas (\"Son of Flubber\") \u00e8 un film statunitense del 1963 diretto da Robert Stevenson.\nFu il quarto dei sette film di cui Fred MacMurray fu protagonista per la Disney tra il 1959 e il 1973. Si tratta del sequel del film del 1961 \"Un professore fra le nuvole\" (\"The Absent Minded Professor\"), con lo stesso cast e regista."}
{"id": "8384911", "revid": "80030", "url": "https://it.wikipedia.org/wiki?curid=8384911", "title": "Decio Azzolino juniore", "text": ""}
{"id": "8384913", "revid": "80030", "url": "https://it.wikipedia.org/wiki?curid=8384913", "title": "Decio Azzolino seniore", "text": ""}
{"id": "8384914", "revid": "24443", "url": "https://it.wikipedia.org/wiki?curid=8384914", "title": "Sch\u00e4chentaler Windg\u00e4llen", "text": "Il Sch\u00e4chentaler Windg\u00e4llen \u00e8 un massiccio montuoso delle Prealpi Svizzere. Le due vette pi\u00f9 conosciute del massiccio sono: l'H\u00f6ch Windg\u00e4llen (2.764 m) ed il L\u00e4ged Windg\u00e4llen (2.572 m)"}
{"id": "8384917", "revid": "767487", "url": "https://it.wikipedia.org/wiki?curid=8384917", "title": "Guerra di sessi", "text": "Guerra di sessi (\"Borderline\") \u00e8 un film statunitense del 1950 diretto da William A. Seiter."}
{"id": "8384923", "revid": "599013", "url": "https://it.wikipedia.org/wiki?curid=8384923", "title": "Rafael D\u00edaz Justo", "text": ""}
{"id": "8384925", "revid": "1305772", "url": "https://it.wikipedia.org/wiki?curid=8384925", "title": "Lillo Venezia", "text": "Biografia.\nNato a Mazara del Vallo nel 1950, il suo vero nome era Calogero, ma per tutti era Lillo Venezia. Visse a Siracusa, dove studi\u00f2 al liceo classico Gargallo, e poi a Catania dove frequent\u00f2 l\u2019Universit\u00e0.\nNel 1977 and\u00f2 a Roma per lavorare alla redazione del quotidiano Lotta Continua, e fu lui a scrivere e firmare la corrispondenza del 10 maggio da Cinisi in cui si parla della morte di Peppino Impastato.\nFu a lungo direttore de Il Male, rivista di satira tra le pi\u00f9 innovative in Italia fondata a Roma nel 1977, attorno a giovani giornalisti politicizzati come Pino Zac, Vincino, Angese, Enzo Sferra, Jacopo Fo, Cinzia Leone, il grafico Francesco Cascioli e lo scrittore Angelo Pasquini, Sergio Saviane, Alain Denis e Roberto Perini, Riccardo Mannelli, Vauro Senesi.\nLillo Venezia fu nel dopoguerra il secondo giornalista italiano finito in carcere (pochi giorni a Regina Coeli) dopo Giovannino Guareschi, a seguito di una denuncia per vilipendio della religione e di un capo di Stato estero (il Papa). Alcune copie del giornale furono bruciate in piazza dal parroco di Spilimbergo, che lo giudicava \u201cdegno di essere precipitato tra il magma dei nostri italici vulcani, congeniale sede per simili ossesse pubblicazioni\u201d.\nFu dentro la storia de I Siciliani; all'indomani dell\u2019uccisione di Pippo Fava fu nel gruppo di redattori che continuarono l\u2019esperienza del giornale assieme a Riccardo Orioles, al giovane Claudio Fava e agli altri giovani redattori. Venezia fece tra l'altro l'ultima intervista a Rocco Chinnici, prima che questi venisse ucciso dalla mafia.\nNel 2011 firm\u00f2 da direttore la nuova esperienza de Il Male di Vauro e Vincino.\nVenezia \u00e8 morto a Catania il 24 marzo 2020, all'et\u00e0 di 70 anni, vittima della COVID-19, all'Ospedale Garibaldi."}
{"id": "8384927", "revid": "59785", "url": "https://it.wikipedia.org/wiki?curid=8384927", "title": "Ponte Mehmed Pa\u0161a Sokolovi\u0107", "text": ""}
{"id": "8384931", "revid": "1124164", "url": "https://it.wikipedia.org/wiki?curid=8384931", "title": "Chiesa di San Michele Arcangelo (Alzano Lombardo)", "text": "La chiesa di San Michele Arcangelo \u00e8 un luogo di culto cattolico di Alzano Lombardo della Diocesi di Bergamo.\nStoria.\nUn'antica chiesa intitolata a san Michele Arcangelo risulta presente sul territorio di Alzano Lombardo gi\u00e0 dal XIV secolo, edificio di cui non rimane traccia dopo la sua demolizione con la costruzione di un nuovo edificio di culto che vide la posa della prima pietra il 1\u00ba novembre 1712. Dell'antica chiesa resta la relazione della visita pastorale dell'agosto del 1710 del cardinale Pietro Priuli, allora vescovo di Bergamo, che impose l'obbligo di ingrandire l'edificio ritenuto dal cardinale stesso, non pi\u00f9 idonea al numero crescente di fedeli sul territorio.\nIl nuovo edificio venne progettato da Giovan Battista Caniana; l'architetto e i figli Giuseppe e Caterina, furono sepolti nella chiesa. Sulla piastra tombale vi \u00e8 la scritta \"Io. Baptista Caniani 83 annos natus / hoc in templo cuius tipum edidit / VII maj MDCCLIV humatus / descensum domini in voce arcangeli espectat\" La facciata fu eseguita successivamente in stile palladiano, disattendo il progetto del Caniana.\nDescrizione.\nEsterno.\nL'edificio di culto si presenta con la facciata, preceduta da un ampio sagrato in acciottolato, classicheggiante palladiana, con orientamento a sud. La facciata si divide su due ordine. Quello inferiore composto dal pronao con tre ampie aperture delimitate da cancellate, diviso da sei grandi colonne con capitelli corinzi e con la zoccolatura in marmo di Zandobbio. Questa parte prosegue nella parte inferiore anche oltre la struttura dell'edificio. La parte superiore della facciata presenta tre grandi aperture atte a illuminare l'aula precedute da una balaustra. Le finestre sono complete di contorno in pietra e timpano triangolare. Il colonnato termina con l'architrave ornata dalla scritta \"D.O.M. ET DIVO MICHAELI ARCH\"su cui poggia il grande timpano triangolare. \nInterno.\nL'interno del porticato ha una soffitto a botte ribassata.\nL'aula a croce greca anticipata da un breve tratto di navata, con centrale, all'incrocio delle braccia, la cupola a pianta ellittica. Il presbiterio, a cui si accedete da tre gradini \u00e8 a pianta rettangolare diviso in due campate. La cupola copre parte del presbiterio, che \u00e8 terminante con l'abside."}
{"id": "8384932", "revid": "1409041", "url": "https://it.wikipedia.org/wiki?curid=8384932", "title": "Ittihad Football Club", "text": ""}
{"id": "8384935", "revid": "767487", "url": "https://it.wikipedia.org/wiki?curid=8384935", "title": "Mia moglie capitano", "text": "Mia moglie capitano (\"Suddenly, It's Spring\") \u00e8 un film statunitense del 1947 diretto da Mitchell Leisen."}
{"id": "8384938", "revid": "6923", "url": "https://it.wikipedia.org/wiki?curid=8384938", "title": "Havaianas", "text": "Havaianas \u00e8 un marchio brasiliano di sandali infradito creati e brevettati nel 1962. \u00c8 di propriet\u00e0 dell'azienda manifatturiera brasiliana Alpargatas SA. Ispirato ai sandali giapponesi Zori, Robert Fraser \u00e8 stato il primo a produrre infradito in gomma. Il nome Havaianas deriva dalla forma femminile della parola portoghese \"Hawaiians\", e il motivo sulla suola dei sandali \u00e8 progettato per assomigliare alle suole di paglia di zori. In origine, tutte le Havaianas presentavano solette bianche con suole e cinturini colorati. A causa della loro semplicit\u00e0 e del loro basso prezzo, i sandali sono diventati popolari tra le classi sociali pi\u00f9 basse del Brasile.\nUna tendenza della moda a partire dagli anni '90 ha comportato l'inversione della suola per rendere la suola colorata rivolta verso l'alto, creando l'aspetto di un sandalo monocromatico. In risposta, Havaianas ha rilasciato una nuova linea di otto sandali monocolore chiamati Havaianas Top nel 1994. I cittadini delle classi sociali superiori iniziarono quindi a indossare gli Havaianas. Nel 1998, con l'imminente Coppa del Mondo FIFA in Francia, Havaianas ha introdotto una linea di infradito con una piccola bandiera brasiliana sul cinturino per mostrare il supporto della squadra brasiliana. Secondo l'account Twitter di Havaianas, il marchio \"incarna lo stile di vita divertente, vibrante e spontaneo del Brasile\". Le infradito Havaianas sono le pi\u00f9 popolari al mondo, con 200 milioni di paia vendute ogni anno. Si trovano spesso nei negozi di abbigliamento da surf.\nEspansione globale.\nInizio.\nNegli anni '60, la flip-flop era una pratica scarpa indossata dalla classe operaia ed era realizzata con un design blu e bianco. \u00c8 stata cos\u00ec associata al settore pi\u00f9 povero della societ\u00e0 che \u00e8 stato elencato come uno dei beni fondamentali dal governo brasiliano, insieme ad altri prodotti per la casa. I mercanti ambulanti li vendettero nel retro dei loro furgoni. Si dice che le variazioni di colore e design siano iniziate per caso nel 1969, quando una serie di infradito \u00e8 diventata verde e ha improvvisamente guadagnato popolarit\u00e0.\nTecniche di marketing.\nHavaianas \u00e8 diventato ufficialmente un marchio globale nel 2000, nonostante altri marchi ne imitassero lo stile. Per estendersi al mercato globale, sono state utilizzate diverse strategie di marketing. Angela Hirata, direttore del commercio estero di Alpargatas SA, ha spiegato che Havaianas \u00e8 stata commercializzata sia per il mercato di fascia bassa che per il mercato di fascia alta per poter permetterne l'acquisto a tutte le classi sociali. Il sandalo pu\u00f2 essere acquistato da $ 6 a $ 40 in Brasile, ma negli Stati Uniti il sandalo pu\u00f2 variare a un prezzo pi\u00f9 inflazionato da $ 11 a $ 75.\nIl segno distintivo del successo di Havaianas \u00e8 l'innovazione. Stili creativi con vari colori sono stati prodotti in aggiunta ai sandali a punta chiusa per i clienti che vivono in climi pi\u00f9 freddi. I sandali con abbellimenti, come i cristalli Swarovski, sono stati integrati anche nei nuovi stili per essere utilizzati per sfilate di moda e per essere indossati dai modelli sulle passerelle. Un'altra necessit\u00e0 era investire molto nelle vendite e nella pubblicit\u00e0 delle scarpe. Oggi si vede pi\u00f9 pubblicit\u00e0 online, ma sono state utilizzate anche pubblicit\u00e0 a stampa colorata per attirare i consumatori su Havaianas. Numerosi marchi rivali hanno provato a fare da ostacolo, come Crocs, Rip Curl e Quicksilver. Il marchio ha risposto e rimane flessibile ai cambiamenti del mercato e alle preferenze dei consumatori. Ad esempio, si \u00e8 notato un calo delle vendite di Havaianas al di fuori del Brasile e, di conseguenza, \u00e8 stata presa la decisione di costruire un altro impianto in Brasile. In totale, la societ\u00e0 ha mantenuto la popolarit\u00e0 a livello nazionale e internazionale con le strategie di marketing di cui sopra. Le entrate totali di Havaianas sono state riportate da Alpargatas SA con un aumento da 1,7 miliardi di dollari nel 2008 a 2,6 miliardi di dollari nel 2011.\nNel 2017 \u00e8 stato annunciato che avrebbero sponsorizzato il team di Formula 1 del Sahara Force India.\nIdentit\u00e0 ed estensione del marchio.\nL'identit\u00e0 del marchio contribuisce anche alla diffusione globale di Havaianas. La societ\u00e0 ha sfruttato l'identit\u00e0 positiva del Brasile per costruire un marchio di successo. Di conseguenza, le pubblicit\u00e0 di Havaianas e delle scarpe stesse sono colorate e semplici. Interi negozi dedicati al marchio esistono a livello internazionale e le scarpe sono vendute in oltre 80 paesi, compresi quelli che vivono climi diversi. L'estensione del marchio \u00e8 stata utilizzata come un modo efficace per mitigare questa stagionalit\u00e0. Il marchio si \u00e8 esteso per includere asciugamani, occhiali da sole ed espadrillas. Negli ultimi anni sono state lanciate diverse gamme, come una gamma piatta, una gamma di occhiali da sole e una collezione di abbigliamento. L'uso di queste tecniche ha raggiunto persone di tutte le classi e di diverse aree in tutto il mondo. Milioni di persone indossano Havaianas, che si tratti di infradito, abbigliamento o accessori.\nIl presente.\nIl marchio ha molto successo e le Havaianas sono indossate da clienti in tutto il mondo. Tuttavia, Alpargatas SA, la societ\u00e0 manifatturiera di Havaianas, era precedentemente di propriet\u00e0 di J&amp;F Investments. Presunte discussioni sulla corruzione hanno avuto luogo e hanno danneggiato economicamente J&amp;F Investments. A partire da luglio 2017, Alpargatas \u00e8 di propriet\u00e0 di tre banche brasiliane."}
{"id": "8384939", "revid": "1305772", "url": "https://it.wikipedia.org/wiki?curid=8384939", "title": "Morado", "text": "Morado \u00e8 un singolo del cantante colombiano J Balvin, pubblicato il 9 gennaio 2020 come secondo estratto dal quinto album in studio \"Colores\".\nVideo musicale.\nIl video musicale, diretto da Colin Tilley, \u00e8 stato reso disponibile il 9 gennaio 2020 in concomitanza con l'uscita del singolo."}
{"id": "8384944", "revid": "15756", "url": "https://it.wikipedia.org/wiki?curid=8384944", "title": "Sunitinib", "text": "Sunitinib (commercializzato come Sutent dalla Pfizer e precedentemente noto come SU11248 ) \u00e8 un inibitore della tirosina chinasi (RTK) per via orale, a piccole molecole, approvato dalla FDA per il trattamento del carcinoma a cellule renali (RCC) e per il tumore stromale gastrointestinale (GIST) imatinib resistente il 26 gennaio 2006. Sunitinib \u00e8 stato il primo farmaco antitumorale approvato contemporaneamente per due diverse indicazioni.\nMeccanismo di azione.\nSunitinib inibisce la segnalazione cellulare di molteplici recettori tirosin chinasi (RTK).\nQuesti includono tutti i recettori per il fattore di crescita derivato dalle piastrine (PDGF-R) e i recettori del fattore di crescita endoteliale vascolare (VEGFR), che svolgono un ruolo sia nell'angiogenesi tumorale che nella proliferazione delle cellule tumorali. L'inibizione simultanea di questi bersagli riduce quindi la vascolarizzazione del tumore e innesca l'apoptosi delle cellule tumorali e si traduce quindi in una riduzione del tumore.\nIl Sunitinib inibisce anche CD117 (c-KIT), il recettore tirosina chinasi che (se impropriamente attivato dalla mutazione) guida la maggior parte dei tumori delle cellule stromali gastrointestinali. \u00c8 stato raccomandato come terapia di seconda linea per i pazienti i cui tumori sviluppano mutazioni in c-KIT che li rendono resistenti a imatinib o che non tollerano il farmaco.\nInoltre, sunitinib si lega ad altri recettori. Questi includono:\nIl sunitinib ha come target molti recettori diversi, porta a molti dei suoi effetti collaterali come la classica sindrome mano-piede, la stomatite e altri effetti dermatologici.\nIndicazioni.\nGIST.\nPer il trattamento del carcinoma a cellule renali, GIST generalmente non risponde alla chemioterapia o alle radiazioni standard. L'Imatinib \u00e8 stato il primo agente antitumorale dimostrato efficace per GIST metastatico e ha rappresentato un importante sviluppo nel trattamento di questa malattia rara ma stimolante. Tuttavia, circa il 20% dei pazienti non risponde a imatinib (resistenza precoce o primaria) e tra coloro che rispondono inizialmente, il 50% sviluppa resistenza secondaria a imatinib e progressione della malattia entro due anni. Prima di sunitinib, i pazienti non avevano alcuna opzione terapeutica dopo essere diventati resistenti a imatinib.\nSunitinib offre ai pazienti con GIST resistente a imatinib una nuova opzione di trattamento per fermare l'ulteriore progressione della malattia e, in alcuni casi, addirittura invertirla. Ci\u00f2 \u00e8 stato dimostrato in un ampio studio clinico di fase III in cui i pazienti che non hanno superato la terapia con imatinib (a causa di resistenza primaria, resistenza secondaria o intolleranza) sono stati trattati in modo randomizzato e in cieco con sunitinib o placebo.\nLo studio \u00e8 stato aperto anticipatamente, alla prima analisi intermedia, a causa del chiaro vantaggio emergente di sunitinib. A quel tempo, ai pazienti in trattamento con placebo veniva offerto di passare a sunitinib. Nell'endpoint primario di questo studio, il tempo mediano della progressione tumorale (TTP) era pi\u00f9 di quattro volte pi\u00f9 lungo con sunitinib (27 settimane) rispetto al placebo (sei settimane, \"P\" &lt;.0001). Questi dati si basano sulle valutazioni di una valutazione indipendente del laboratorio di radiologia. Il beneficio di sunitinib \u00e8 rimasto statisticamente significativo quando stratificato per una moltitudine di fattori di base prespecificati.\nTra gli endpoint secondari, la differenza nella sopravvivenza libera da progressione (PFS) era simile a quella nel TTP (24 settimane contro sei settimane, \"P\" &lt;.0001). Il sette percento dei pazienti con sunitinib presentava un significativo restringimento del tumore (risposta obiettiva) rispetto allo 0% dei pazienti trattati con placebo ( \"P\" = 0,006). Un altro 58% dei pazienti con sunitinib ha avuto stabilizzazione della malattia contro il 48% dei pazienti trattati con placebo. Il tempo mediano alla risposta con sunitinib \u00e8 stato di 10,4 settimane. Sunitinib ha ridotto il rischio relativo di progressione o morte della malattia del 67% e il rischio di morte da solo del 51%. La differenza nel beneficio di sopravvivenza pu\u00f2 essere diluita perch\u00e9 i pazienti con placebo sono passati a sunitinib in seguito alla progressione della malattia e la maggior parte di questi pazienti ha successivamente risposto a sunitinib.\nSunitinib \u00e8 stato relativamente ben tollerato. Circa l'83% dei pazienti con sunitinib ha avuto un evento avverso correlato al trattamento di qualsiasi gravit\u00e0, cos\u00ec come il 59% dei pazienti che hanno ricevuto placebo. Sono stati segnalati eventi avversi gravi nel 20% dei pazienti con sunitinib e nel 5% dei pazienti con placebo. Gli eventi avversi erano generalmente moderati e facilmente gestibili mediante riduzione della dose, interruzione della dose o altri trattamenti. Il nove percento dei pazienti con sunitinib e l'8% dei pazienti con placebo hanno interrotto la terapia a causa di un evento avverso.\nL'affaticamento \u00e8 l'evento avverso pi\u00f9 comunemente associato alla terapia con sunitinib. In questo studio, il 34% dei pazienti con sunitinib ha riportato qualsiasi grado di affaticamento, rispetto al 22% per il placebo. L'incidenza dell'affaticamento di grado 3 (grave) era simile tra i due gruppi e non \u00e8 stato riportato affaticamento di grado 4.\nMeningioma.\nSunitinib \u00e8 in fase di studio per il trattamento del meningioma associato alla neurofibromatosi .\nTumori neuroendocrini del pancreas.\nNel novembre 2010, Sutent ha ottenuto l'approvazione della Commissione europea per il trattamento dei tumori neuroendocrini pancreatici non resecabili o metastatici, ben differenziati con progressione della malattia negli adulti\". Nel maggio 2011, l'USFDA ha approvato Sunitinib per il trattamento di pazienti con tumori neuroendocrini progressivi pancreatici metastatici\".\nCarcinoma a cellule renali.\nIl Sunitinib \u00e8 approvato per il trattamento del carcinoma a cellule renali metastatico. Altre opzioni terapeutiche in questo contesto sono pazopanib (Votrient), sorafenib (Nexavar), temsirolimus (Torisel), interleuchina-2 (Proleukin), everolimus (Afinitor), bevacizumab (Avastin) e aldesleukin.\nIl carcinoma a cellule renali \u00e8 generalmente resistente alla chemioterapia o alle radiazioni. Prima delle RTK, la malattia metastatica poteva essere trattata solo con l'interferone alfa (IFN\u03b1) o l'interleuchina-2 delle citochine. Tuttavia, questi agenti hanno dimostrato bassi tassi di efficacia (5% -20%).\nIn uno studio di fase III, la sopravvivenza libera da progressione mediana era significativamente pi\u00f9 lunga nel gruppo sunitinib (11 mesi) rispetto al gruppo IFN\u03b1 (cinque mesi), con un rapporto di rischio di 0,42. Negli endpoint secondari, il 28% presentava un significativo restringimento del tumore con sunitinib rispetto al 5% con IFN\u03b1. I pazienti che ricevevano sunitinib avevano una qualit\u00e0 di vita migliore rispetto all'IFN\u03b1. Un aggiornamento del 2008 ha mostrato che l'endpoint primario della sopravvivenza libera da progressione mediana (PFS) \u00e8 rimasto superiore con sunitinib: 11 mesi contro 5 mesi per IFN\u03b1, \"P\" &lt;.000001. Anche il tasso di risposta obiettiva \u00e8 rimasto superiore: 39-47% per sunitinib rispetto all'8-12% con IFN\u03b1, \"P\" &lt;.000001.\nIl trattamento con Sunitinib ha una sopravvivenza globale leggermente pi\u00f9 lunga, sebbene non sia statisticamente significativo.\nL'ipertensione \u00e8 un biomarcatore di efficacia nei pazienti con carcinoma a cellule renali metastatico trattati con sunitinib. I pazienti con mRCC e ipertensione indotta da sunitinib hanno avuto esiti migliori rispetto a quelli senza HTN indotta dal trattamento (tasso di risposta obiettiva: 54,8% vs 8,7%; PFS mediana: 12,5 mesi, intervallo di confidenza al 95% [CI] = da 10,9 a 13,7 contro 2,5 mesi, IC al 95% = da 2,3 a 3,8 mesi e OS: 30,9 mesi, IC al 95% = da 27,9 a 33,7 vs 7,2 mesi, IC al 95% = da 5,6 a 10,7 mesi; P &lt;.001 per tutti).\nAltri tumori solidi.\nL'efficacia di sunitinib \u00e8 attualmente in fase di valutazione in un'ampia gamma di tumori solidi, inclusi tumori al seno, ai polmoni, alla tiroide e al colon-retto. I primi studi hanno dimostrato l'efficacia di un singolo agente in diverse aree. Sunitinib blocca le attivit\u00e0 della tirosina chinasi di KIT, PDGFR, VEGFR2 e altre tirosin chinasi coinvolte nello sviluppo dei tumori.\nLeucemia.\nSunitinib \u00e8 stato usato per curare la leucemia di un ricercatore di leucemia della St. Louis University di Washington che ha sviluppato la malattia da solo. Il suo team ha utilizzato il sequenziamento genetico e ha notato che il gene FLT3 era iperattivo nelle sue cellule di leucemia e ha usato sunitinib come trattamento.\nTrials infruttuosi.\nTra aprile 2009 e maggio 2011 Pfizer ha riportato studi non riusciti in fase avanzata nel carcinoma mammario, carcinoma del colon-retto metastatico, carcinoma polmonare avanzato non a piccole cellule e carcinoma prostatico resistente alla castrazione.\nStoria.\nIl farmaco \u00e8 stato scoperto presso SUGEN, una societ\u00e0 di biotecnologie che ha aperto la strada agli inibitori della proteina chinasi. Era il terzo di una serie di composti tra cui SU5416 e SU6668. Il concetto era di un imitatore di ATP in grado di competere con l'ATP per il legame con il sito catalitico delle tirosine chinasi del recettore . Questo concetto ha portato alla creazione di molti inibitori della tirosina chinasi a piccole molecole, tra cui Gleevec, Sutent, Tarceva e molti altri.\nEffetti collaterali.\nGli eventi avversi di Sunitinib sono considerati in qualche modo gestibili e l'incidenza di eventi avversi gravi \u00e8 bassa.\nGli eventi avversi pi\u00f9 comuni associati alla terapia con sunitinib sono affaticamento, diarrea, nausea, anoressia, ipertensione, scolorimento della pelle gialla, reazione cutanea mano-piede e stomatite. Nello studio GIST di fase III controllato con placebo, gli eventi avversi che si sono verificati pi\u00f9 spesso con sunitinib rispetto al placebo includevano diarrea, anoressia, scolorimento della pelle, mucosite / stomatite, astenia, alterazione del gusto e costipazione.\nSono state necessarie riduzioni della dose nel 50% dei pazienti studiati in RCC al fine di gestire le tossicit\u00e0 significative di questo agente.\nEventi avversi gravi (grado 3 o 4) si verificano in \u226410% dei pazienti e comprendono ipertensione, affaticamento, astenia, diarrea ed eritema acrale indotto dalla chemioterapia. Le anomalie di laboratorio associate alla terapia con sunitinib comprendono lipasi, amilasi, neutrofili, linfociti e piastrine. Anche l'ipotiroidismo e l'eritrocitosi reversibile sono stati associati a sunitinib.\nLa maggior parte degli eventi avversi pu\u00f2 essere gestita mediante terapia di supporto, interruzione della dose o riduzione della dose.\nUn recente studio condotto presso il MD Anderson Cancer Center ha confrontato gli esiti dei pazienti con carcinoma renale metastatico che hanno ricevuto sunitinib secondo il programma standard (50 \u00a0 mg / 4 settimane a riposo di 2 settimane) con coloro che hanno ricevuto sunitinib con vacanze farmacologiche pi\u00f9 frequenti e brevi (programma alternativo). Si \u00e8 visto che la sopravvivenza globale, la sopravvivenza libera da progressione e l'adesione ai farmaci erano significativamente pi\u00f9 elevate nei pazienti che avevano ricevuto Sunitinib secondo il programma alternativo. I pazienti presentavano inoltre una migliore tolleranza e una minore gravit\u00e0 degli eventi avversi che spesso portano alla sospensione del trattamento dei pazienti con carcinoma renale metastatico.\nInterazioni.\nIl Gallato di epigallocatechina, un componente importante del t\u00e8 verde, pu\u00f2 ridurre la biodisponibilit\u00e0 di sunitinib quando vengono assunti insieme.\nCosti.\nSunitinib \u00e8 commercializzato da Pfizer come Sutent ed \u00e8 soggetto a brevetti ed esclusivit\u00e0 del mercato come nuova entit\u00e0 chimica fino al 15 febbraio 2021. Sutent \u00e8 stato citato nelle notizie finanziarie come una potenziale fonte di entrate per sostituire i canoni persi da Lipitor a seguito della scadenza del brevetto di questo farmaco nel novembre 2011. Sutent \u00e8 uno dei farmaci pi\u00f9 costosi ampiamente commercializzati. Medici ed editoriali hanno criticato l'alto costo di un farmaco che non cura il cancro, ma prolunga la vita.\nStati Uniti.\nNegli Stati Uniti, le compagnie assicurative hanno rifiutato di pagare per tutti o parte dei costi di Sutent. Poich\u00e9 si tratta di una terapia orale, il copay associato a questa terapia pu\u00f2 essere molto sostanziale. Se l'assicurazione secondaria di un paziente non copre questo, l'onere dei costi per il paziente pu\u00f2 essere estremo. Particolarmente impegnativo \u00e8 il gap di copertura Medicare Parte D. I pazienti devono spendere di tasca loro migliaia di dollari durante il gap nella copertura. Se ci\u00f2 avviene alla fine di un anno civile, deve essere nuovamente versato all'inizio dell'anno civile successivo, che pu\u00f2 essere oneroso dal punto di vista finanziario.\nRegno Unito.\nNel Regno Unito, NICE ha rifiutato (fine 2008) di raccomandare sunitinib per il carcinoma renale in fase avanzata (carcinoma renale) a causa dell'elevato costo per QALY, stimato da NICE a \u00a3 72.000 / QALY e da Pfizer a \u00a3 29.000 / QALY. Questo \u00e8 stato ribaltato nel febbraio 2009 dopo modifiche dei prezzi e risposte pubbliche. Pertanto, Sunitinib \u00e8 raccomandato come opzione di trattamento di prima linea per le persone con carcinoma a cellule renali avanzato e / o metastatico che sono adatte per l'immunoterapia e hanno uno stato di prestazione ECOG di 0 o 1 (cio\u00e8 completamente ambulatoriale).\nAustralia.\nSunitinib \u00e8 disponibile in Australia ed \u00e8 sovvenzionato dal regime di benefici farmaceutici per il carcinoma renale a cellule chiari in stadio IV. Il costo per il paziente che soddisfa i criteri clinici della fase IV RCC \u00e8 di $ 35,40 AUD per 28 capsule, indipendentemente dalla dose. I prezzi dei produttori per Sunitinib vanno da 1.834,30 dollari australiani a 6897,54 dollari australiani a seconda della dose (da 12,5 mg a 50 mg)."}
{"id": "8384945", "revid": "729019", "url": "https://it.wikipedia.org/wiki?curid=8384945", "title": "Bellator 232", "text": "Bellator 232: MacDonald vs. Lima 2 \u00e8 stato un evento di arti marziali miste tenuto dalla Bellator MMA il 26 ottobre 2019 al Mohegan Sun Arena di Uncasville negli Stati Uniti."}
{"id": "8384946", "revid": "24443", "url": "https://it.wikipedia.org/wiki?curid=8384946", "title": "Pizzo di Boccareccio", "text": "Il Pizzo di Boccareccio (3.027 ) \u00e8 una montagna della Catena Monte Leone-Blinnenhorn nelle Alpi Lepontine. Si trova lungo il confine dei comuni di Baceno e Varzo nella Provincia del Verbano-Cusio-Ossola.\nCaratteristiche.\nSi trova lungo la cresta che partendo dall'Helsenhorn (3.274 m), passando per la Punta di Boccareccio (3.207 m) ed il Pizzo di Boccareccio arriva alla Punta delle Caldaie (2.853 m). Tale cresta separa l'Alpe Devero dall'Alpe Veglia.\nSalita alla vetta.\nSi pu\u00f2 salire sulla vetta partendo dal Bivacco Combi e Lanza (2.420 m)."}
{"id": "8384949", "revid": "767487", "url": "https://it.wikipedia.org/wiki?curid=8384949", "title": "Il vendicatore silenzioso", "text": "Il vendicatore silenzioso (\"Smoky\") \u00e8 un film statunitense del 1946 diretto da Louis King.\nIl film si basa sul libro \"Smoky the Cowhorse\" (1926) di Will James."}
{"id": "8384952", "revid": "125943009", "url": "https://it.wikipedia.org/wiki?curid=8384952", "title": "Una domestica", "text": "Una domestica (in lingua spagnola La cocinera o Escena de cocina (\"Scena in cucina\")) \u00e8 un dipinto di Diego Vel\u00e1zquez del periodo di Siviglia. Si tratta di una rivisitazione di Una domestica per la cena in Emmaus. L'anno in cui \u00e8 stato eseguito il dipinto non \u00e8 certo, ma viene indicato tra il 1620 il 1622. Il dipinto \u00e8 esposto al Art Institute of Chicago mentre la seconda versione si trova alla Galleria nazionale d'Irlanda a Dublino.\nDescrizione.\nJos\u00e9 L\u00f3pez-Rey suggerisce che questa immagine potrebbe essere correlata a un dipinto perduto di Vel\u00e1zquez descritto da Antonio Palomino ... \"in cui si vede una tavola, che funge da piano d'appoggio, con un fornello a carbone e una pentola che bolle, coperta con una ciotola, e il fuoco \u00e8 visibile, le fiamme e le scintille sono chiaramente visibili, con una piccola casseruola di ferro, un \"alcarraza\", alcuni piatti e alcune bacinelle, una brocca di vetro, un mortaio con il suo pestello e una testa d'aglio; e sul muro c'\u00e8 un piccolo cestino e un panno appeso a un gancio e altri ciondoli; a custodirlo c'\u00e8 un ragazzo che tiene in mano una brocca e che indossa una cuffia, che con i suoi umili abiti rappresenta un argomento molto ridicolo e divertente\". \nIl dipinto fu acquistato dalla galleria Goudstikker di Amsterdam da August L. Mayer e donato all'Istituto nel 1927. All'epoca si pensava che fosse l'originale Vel\u00e1zquez, relegando la versione del Beit allo stato di copia. Numerosi esperti d'arte concordarono con questa opinione, tra cui Bernardino Pantorba e Jos\u00e9 Gudiol, tuttavia, L\u00f3pez-Rey riconobbe che il dipinto di Dublino proveniva dalla mano di Vel\u00e1zquez, mettendo in dubbio l'originalit\u00e0 del dipinto di Chicago a causa del suo cattivo stato di conservazione. L'esperto di Vel\u00e1zquez, Jonathan Brown, era d'accordo con questo ragionamento, suggerendo che il dipinto di Chicago fosse \"probabilmente\" dipinto da Vel\u00e1zquez. Ha anche suggerito che l'immagine potrebbe essere una copia prodotta da un artista che \"voleva attingere al successo dei dipinti di genere di Vel\u00e1zquez e che avrebbe potuto produrre un gran numero di copie e versioni degli originali\".\nIl dipinto \"Una domestica\" \u00e8 stato restaurato nel 1999 da Frank Zuccari. Nonostante le perdite di vernice, le parti meglio conservate mostrano una qualit\u00e0 simile, e in alcuni aspetti una qualit\u00e0 superiore, alla versione di Dublino. Nessuna traccia \u00e8 stata trovata sulla possibilit\u00e0 che il dipinto potesse avere un qualsiasi significato religioso e non \u00e8 altro che un dipinto di una cameriera mulatta che lavora in una cucina. Il dipinto contiene una serie di caratteristiche che confermano la sua superiorit\u00e0 tecnica rispetto alla versione di Dublino. Nella versione di Chicago ci sono un numero maggiore di pieghe nella parte superiore del mantello della ragazza e il trattamento della luce e delle ombre associate \u00e8 pi\u00f9 meticoloso, come si vede anche nel tessuto stropicciato in primo piano. La tecnica superiore si riscontra anche nella rappresentazione della luce sugli oggetti, in particolare sulla brocca in ceramica smaltata che la cameriera tiene in mano, in cui \u00e8 possibile vedere lo splendore della glassa scoppiettante e i segni lasciati quando si \u00e8 formata la brocca su un tornio da vasaio. Una possibile spiegazione di questo miglioramento della tecnica \u00e8 che Vel\u00e1zquez torn\u00f2 su un tema precedente per migliorarlo, concentrandosi sulle qualit\u00e0 tattili del dipinto, che era il suo principale interesse all'epoca, e ignorando il motivo religioso.\nLe influenze suggerite per il dipinto includono incisioni fiamminghe di Jacob Matham. La \"Cena in Emmaus\" nella versione di Dublino ha portato alcuni autori a suggerire una possibile influenza di Caravaggio, sebbene ci\u00f2 sia incerto in quanto \u00e8 difficile stabilire se le opere del pittore italiano o dei suoi contemporanei avrebbero potuto raggiungere Siviglia e che Vel\u00e1zquez li possa aver conosciuti.\nUna nuova versione \u00e8 stata scoperta nel Museum of Fine Arts di Houston."}
{"id": "8384954", "revid": "1605525", "url": "https://it.wikipedia.org/wiki?curid=8384954", "title": "La notte ha la mia voce", "text": "La notte ha la mia voce \u00e8 un romanzo autobiografico di Alessandra Sarchi, pubblicato nel 2017.\nTrama.\nIl libro, dopo una breve introduzione, si divide in ttre parti: \"La terra\", L'aria\", L'acqua\".\nL'autrice (e narratrice in prima persona), in seguito a un incidente d'auto ha perso l'uso delle gambe e la sensibilit\u00e0 corporea dalla vita in gi\u00f9. Ci\u00f2 \u00e8 avvenuto a ridosso dell'anno 2000, quando la donna aveva quasi trent'anni, un compagno e una bambina piccola, un passato in cui la danza classica aveva svolto un ruolo centrale per molto tempo. Operata alla spina dorsale, dichiarata affetta da una lesione non reversibile, ha trascorso un periodo molto lungo all'interno di una unit\u00e0 riabilitativa, quindi \u00e8 ritornata in famiglia, pur dovendo sottoporsi ad ulteriori recuperi fisioterapici.\nNella prima parte (\"La terra\") vi \u00e8 un'analisi di alcune particolari privazioni del corpo menomato, soprattutto la perdita di contatto con il suolo, dovuta all'inutilit\u00e0 dei piedi, confinati sull'apposito sostegno della sedia a rotelle. La frustrazione di non sentire pi\u00f9 attraverso i piedi la materia del suolo (fango, ghiaccio, neve) ha soffocato nella donna varie spinte a una maggiore autonomia. Finch\u00e9 un giorno, in palestra ospedaliera, ha sentito una voce, appartenente a un'altra paziente che ride e non tace un solo istante. Si tratta di Giovanna, circa della stessa et\u00e0, con la quale l'autrice vuole fare conoscenza. Paragonatasi nella difformit\u00e0 di atteggiamenti, ha denominato Giovanna la Donnagatto: l'abilit\u00e0 della Donnagatto di impennare e condurre la carrozzina, un suo modo trasgressivo di fare, la continua provocazione, la disinvoltura con cui si mette in auto e guida personalmente, divengono uno stimolo anche per l'autrice, che finalmente sente il bisogno di scuotersi. \u00c8 Giovanna ad insegnarle come entrare in auto e smontare la carrozzina, cosa che l'autrice sa in teoria ma non applica in modo efficace.\nUn'altra frustrazione dell'autrice riguarda il suo rapporto con la danza, che ha molto praticato da bambina e ragazza. Eppure nel mondo di disabili che ora \u00e8 divenuto il suo, a quanto pare, i massimi ballerini del XX secolo sono sconosciuti e solo la Donnagatto ha una verapassione per questi argomenti, al punto che ha tappezzato l'intera sua casa di foto. Si \u00e8 fatta un'enorme competenza di balletti e la sorpresa dell'autrice nello scoprire ci\u00f2 che quotidianamente circonda la Donnagatto non si limita ai momenti di danza: ci sono infatti moltissime foto di particolari anatomici degli artisti stessi. La teoria della Donnagatto \u00e8 che, vivendo nella propria mente le sequenze viste e riviste, sia come viverle di persona. Per\u00f2 la Donnagatto ha anche una voce molto modulata e bellissima. Lavora come telefonista, e un giorno chiede all'amica di accompagnarla al lavoro, per rendersi conto di cosa fa realmente. L'amica \u00e8 una scrittrice, dunque non risparmier\u00e0 nulla per capire. E le due donne si mettono in quest'avventura, a sera, in periferia, in una zona di capannoni, molti dei quali abbandonati o solitari.\nLa Donnagatto ha avvisato l'amica che lavora in un call center e risponde a chiamate di natura erotica, durante tre notti della settimana; sul lavoro si chiama Veronica. La seconda parte del libro (\"L'aria\") descrive quindi una dimensione in cui la realt\u00e0 corporea non esiste, almeno nel corso delle chiamate. Grazie ad alcuni copioni, Veronica risponde a uomini e donne che vogliono di lei solo la voce. Quando lei fa immaginare ai suoi interlocutori una qualche situazione fisica, essi ignorano ogni dettaglio autentico del suo corpo e potrebbero dire di se stessi qualsiasi cosa: si \u00e8 nel mondo del disincarnato. L'esperienza, fonte di continui svelamenti per l'autrice, \u00e8 appesantita dal parlare continuo della Donnagatto nelle pause tra le telefonate. Dopo il turno, durato fino alle 2,30 mattutine, le due amiche si avviano alla casa di Giovanna esauste. Ma l'autrice se ne va dopo due ore sole di sonno, con l'idea che il distacco sia un sollievo per entrambe.\nBen presto la Donnagatto scompare e le ricerche risultano infruttuose. I genitori di Giovanna sono da sempre abituati alle bizzarrie della figlia e si aspettano sia andata in Thailandia. Nel 2009, negli Stati Uniti, dopo un'esperienza che le ha causato uno choc, l'autrice sogna che la Donnagatto sia rivolta al Campidoglio, a Washington e che si metta ad arringare con voce di comizio i senatori americani. Dice la Donnagatto: avete fatto di tutto per farci vivere, e adesso ci sopprimete. Si riferisce ai disabili, che l'autrice aveva saputo da un documento, il giorno precedente, essere tra i cittadini da non curare in caso di crollo della sanit\u00e0, assieme agli anziani, ai malati terminali, ai dializzati, ai minorati psichici..\nPerch\u00e9 l'autrice ha in s\u00e9 la consapevolezza dolorosa che la disabilit\u00e0 sia una questione umana, da societ\u00e0 ricca, che per\u00f2 pu\u00f2 tornare indietro, per cause gravi, allo stato primordiale di natura, a quello che lei chiama \"il bosco\". Gli animali non si metterebbero mai su una sedia a rotelle e sarebbe il bosco a fagocitarli, con la giusta dose di piet\u00e0 e amore. Ora per\u00f2 il percorso dell'autrice non \u00e8 pi\u00f9 quello rabbioso degli inizi: sa vivere attraverso gli altri le emozioni, come la danza o il pattinaggio; sa vivere da s\u00e9 il ricomponimento del suo corpo nel benefico e avvolgente ambiente dell'acqua. Portata a braccia nel mare, sente aderire attorno a s\u00e9 l'elemento liquido e in esso, finalmente, si muove.\nRiconoscimenti.\n\"La notte ha la mia voce\" ha vinto il Premio Mondello Opera italiana 2017, il Premio Selezione Campiello, Giuria dei Letterati 2017, \u00e8 stato finalista al Premio Bergamo 2018 e ha vinto la prima edizione del Premio Wondy per la letteratura resiliente 2018."}
{"id": "8384971", "revid": "309289", "url": "https://it.wikipedia.org/wiki?curid=8384971", "title": "Oja (fiume)", "text": "La Oja () \u00e8 un fiume nella parte asiatica della Russia, affluente di destra dello Enisej. Scorre nella Siberia meridionale, nel Territorio di Krasnojarsk, quasi interamente nell'Ermakovskij rajon, percorre solo gli ultimi 20\u00a0km nel \u0160u\u0161enskij rajon.\nDescrizione.\nIl fiume ha origine dal lago Ojskoe (\u043e\u0437\u0435\u0440\u043e \u041e\u0439\u0441\u043a\u043e\u0435) che si trova sul versante meridionale della cresta Kulumys (\u0445\u0440\u0435\u0431\u0442 \u041a\u0443\u043b\u0443\u043c\u044b\u0441), uno sperone dei Saiani Occidentali. \nLa lunghezza del fiume \u00e8 di 254\u00a0km, l'area del bacino \u00e8 di 5\u00a0300\u00a0km\u00b2. Sfocia a 2\u00a0948\u00a0km dalla foce dello Enisej. \nLungo il suo corso incontra i villaggi di Raz\"ez\u017eee (\u0420\u0430\u0437\u044a\u0435\u0437\u0436\u0435\u0435), Ermakovskoe (\u0415\u0440\u043c\u0430\u043a\u043e\u0432\u0441\u043a\u043e\u0435), Ni\u017enij Su\u0117tuk (\u041d\u0438\u0436\u043d\u0438\u0439 \u0421\u0443\u044d\u0442\u0443\u043a), e si immette nell'Enisej all'altezza di Kazancevo (\u041a\u0430\u0437\u0430\u043d\u0446\u0435\u0432\u043e), a nord di \u0160u\u0161enskoe. Il suo affluente maggiore (di destra) \u00e8 il Kebe\u017e (\u041a\u0435\u0431\u0435\u0436), che incontra a Ni\u017enij Su\u0117tuk.\nVicino alla sorgente del fiume passa la strada R257 Enisej, che si ricongiunge al fiume a Ermakovskoe e fino a Kazancevo."}
{"id": "8384972", "revid": "71433", "url": "https://it.wikipedia.org/wiki?curid=8384972", "title": "Kamikaze (film)", "text": ""}
{"id": "8384973", "revid": "767487", "url": "https://it.wikipedia.org/wiki?curid=8384973", "title": "Perdonate il mio passato", "text": "Perdonate il mio passato (\"Pardon My Past\") \u00e8 un film statunitense del 1945 diretto da Leslie Fenton."}
{"id": "8384975", "revid": "71433", "url": "https://it.wikipedia.org/wiki?curid=8384975", "title": "Gli ultimi giorni - Los \u00f9ltimos d\u00ecas", "text": ""}
{"id": "8384977", "revid": "729019", "url": "https://it.wikipedia.org/wiki?curid=8384977", "title": "Nihon Kohden", "text": " \u00e8 un produttore giapponese di dispositivi medicali, specializzato in elettronica applicata alla medicina.\nStoria.\nFondata nel 1951 da Yoshio Ogino \u00e8 nota tra le altre cose per aver inventato e brevettato nel 1972, grazie al progettista Takuo Aoyagi, il pulsimetro. Due anni pi\u00f9 tardi venne sviluppato l'ossimetro utilizzato nelle sedute di anestesia generale.\nLa combinazione di pulsimetro e ossimetro \u00e8 il pulsossimetro, detto anche saturimetro.\nProdotti.\nL'azienda produce elettroencefalografi, elettromiografi, elettrocardiografi, monitor e sistemi informativi per pazienti, con filiali in tutto il mondo. \u00c8 il pi\u00f9 grande produttore mondiale di elettrocardiografi."}
{"id": "8384979", "revid": "1305772", "url": "https://it.wikipedia.org/wiki?curid=8384979", "title": "Rojo (singolo)", "text": "Rojo \u00e8 un singolo del cantante colombiano J Balvin, pubblicato il 27 febbraio 2020 come terzo estratto dal quinto album in studio \"Colores\".\nVideo musicale.\nIl video musicale, diretto da Colin Tilley, \u00e8 stato reso disponibile il 28 febbraio 2020, un giorno dopo dell'uscita del singolo."}
{"id": "8384980", "revid": "767487", "url": "https://it.wikipedia.org/wiki?curid=8384980", "title": "Un fidanzato per due", "text": "Un fidanzato per due (\"And the Angels Sing\") \u00e8 un film statunitense del 1944 diretto da George Marshall."}
{"id": "8384983", "revid": "111700420", "url": "https://it.wikipedia.org/wiki?curid=8384983", "title": "Elettroencefalografi", "text": ""}
{"id": "8384990", "revid": "767487", "url": "https://it.wikipedia.org/wiki?curid=8384990", "title": "Tutto esaurito (film)", "text": "Tutto esaurito (\"Standing Room Only\") \u00e8 un film statunitense del 1944 diretto da Sidney Lanfield."}
{"id": "8384995", "revid": "287204", "url": "https://it.wikipedia.org/wiki?curid=8384995", "title": "Visco Corporation", "text": " \u00e8 un'azienda videoludica giapponese, fondata nel 1982 da e in seguito costituita in forma societaria l'8 agosto 1983. In origine sviluppava videogiochi per diverse piattaforme, tra cui NES, Nintendo 64 e Neo Geo. Quando Visco divenne una delle aziende satelliti della Taito, alcuni dei suoi titoli vennero distribuiti con il marchio Taito. Inoltre ha collaborato con Seta e Sammy nello sviluppo di giochi arcade per il sistema SSV (cos\u00ec chiamato per via delle iniziali delle tre aziende: Sammy, Seta e Visco), fino a quando Sammy si fuse con SEGA nel 2004 (creando cos\u00ec una nuova azienda, la Sega Sammy Holdings), mentre la Aruze, che controllava Seta, annunci\u00f2 nel dicembre 2008 la chiusura di quest'ultima dopo 23 anni di attivit\u00e0; da allora, il sistema SSV cess\u00f2 di essere prodotto. A partire dal 2008, Visco si convert\u00ec alla produzione di slot machine per i casin\u00f2, principalmente nel Sud-est asiatico. Visco ha prodotto anche televisori LCD, venduti nelle grandi catene di distribuzione come Walmart."}
{"id": "8384999", "revid": "93556", "url": "https://it.wikipedia.org/wiki?curid=8384999", "title": "Uomo di Tautavel", "text": "L\u2019Uomo di Tautavel \u00e8 la designazione assegnata a un insieme di reperti fossili appartenenti al genere \"Homo\", trovati nella caune de l'Arago (grotta dell'Arago), situata nel comune di Tautavel, nei Pirenei Orientali, in Francia.\nI fossili umani scoperti vengono datati a un periodo compreso tra 570.000 e 400.000 anni fa, e sono generalmente attribuiti a \"Homo heidelbergensis\" o a una sottospecie di \"Homo erectus\" (\"H. erectus tautavelensis\").\nIl fossile del primo dente fu portato alla luce nel 1965, mentre il fossile Arago 21 fu scoperto nel 1971 dal gruppo di ricerca di Henry de Lumley e Marie-Antoinette de Lumley. Le campagne di scavo annuali continuano a trovare nuovi reperti fossili. L'industria litica associata all'uomo di Tautavel \u00e8 del tipo acheuleano.\nLa caune de l'Arago.\nIl sito preistorico della caune de l'Arago (grotta dell'Arago) si trova nel comune di Tautavel, nella parte settentrionale dei Pirenei Orientali, in una vasta cavit\u00e0 a strapiombo su un corso d'acqua perenne, il Verdouble. Il sito era gi\u00e0 conosciuto fin dalla met\u00e0 del secolo XIX per i suoi resti di fauna fossile; nel 1948 Jean Ab\u00e9lanet ha cominciato a trovare reperti di utensili in pietra. Dal 1964 \u00e8 oggetto di scavi sistematici, diretti per lungo tempo dai due paleoantropologi Marie-Antoinette e Henry de Lumley. Quest'ultimo in particolare \u00e8 il presidente del \"Centro europeo di ricerche preistoriche\" di Tautavel.\nLa coltre di sedimenti, che ha uno spessore di circa quindici metri, copre quasi interamente il Pleistocene medio ed \u00e8 stata oggetto di numerose datazioni radiometriche. Limiti di et\u00e0 compresi tra un milione e 700.000 anni, sono stati ottenuti con il metodo di datazione uranio-torio sulle concrezioni stalagmitiche situate rispettivamente alla base (\"piano 0\") e alla sommit\u00e0 (\"piano \u03b1\") della sequenza stratigrafica.\nI livelli archeologici pi\u00f9 importanti si trovano nel gruppo III (livello di suoli da D a G) e hanno un'et\u00e0 compresa tra 400.000 e 450.000 anni. Sono stati trovati numerosi utensili litici e circa 150 resti fossili umani.\nI materiali utilizzati sono all'80% di provenienza locale e risultano prelevati dai depositi alluvionali del Verdouble; la parte rimanente proviene da zone che distano anche una trentina di chilometri e situate sia nord-est che a nord-ovest del sito, indicando quindi una buona conoscenza delle risorse regionali e un grado di anticipazione dei bisogni e della programmazione dell'approvvigionamento..\nAttribuzione.\nI resti scoperti sono stati oggetto di interpretazioni tassonomiche che si sono evolute nel corso del tempo:\nLa paleoantropologa Am\u00e9lie Vialet sottolinea tuttavia che le mandibole fossili di Tautavel sembrano pi\u00f9 sottili della mandibola di Mauer, che \u00e8 l'olotipo della specie \"Homo heidelbergensis\". La definizione delle differenti specie fossili europee \u00e8 ancora oggetto di dibattito tra gli specialisti.\nFossili principali.\nSono stati finora recuperati 151 frammenti fossili appartenenti all'Uomo di Tautavel. Il reperto pi\u00f9 famoso \u00e8 un cranio incompleto scoperto in varie fasi: la faccia e l'osso frontale (reperto Arago 21) sono stati scoperti il 22 luglio 1971; l'osso parietale destro (Arago 47) otto anni pi\u00f9 tardi. Si tratta dei resti di un individuo di sesso maschile, con un'et\u00e0 attorno ai 20 anni, un'altezza di circa 1,65 cm e un peso da 45 a 55 kg. La fronte era piatta e sfuggente, le arcate sopraccigliari prominenti (toro sopraorbitale). Le superfici delle inserzioni muscolari indicano una muscolatura ben sviluppata. La scatola cranica ha un volume di 1.150\u00a0cm\u00b3.\nTra gli altri resti scoperti, sono particolarmente significative le mandibole:\nNel 2008, Henry de Lumley dichiar\u00f2 che: \"Si tratta di una scoperta molto importante, perch\u00e9 in Europa le mandibole scoperte finora sono molto poche. Solo una decina con un'et\u00e0 superiore a 400.00 sono state finora esumate.\"\nUn incisivo inferiore scoperto nel 2014, rappresenta il 148\u00ba reperto rinvenuto.\nNel 2015, il Museo della Preistoria di Tautavel ha annunciato la scoperta di un dente di 560.000 anni fa, classificato come reperto Arago 149. Questa scoperta sposta indietro di circa 100.000 anni l'et\u00e0 attribuita all'Uomo di Tautavel. Il cranio Arago 21, scoperto nel 1971 e completato nel 1979, aveva attribuito a 450.000 anni fa la pi\u00f9 antica presenza umana in Francia.\nStile di vita.\nL'Uomo di Tautavel non era ancora in grado di padroneggiare il fuoco, e quindi doveva mangiare la carne cruda: resti di ossa bruciate e tracce di focolari attestanti l'utilizzo del fuoco nella Caune de l'Arago, fanno la loro apparizione solamente nei depositi sedimentari a partire da 400.000 anni fa.\nL'ambiente circostante ha rivelato la presenza di resti di rinoceronti, cavalli, mufloni, tar (caprinidi del genere Hemitragus), bue muschiato, bisonte, cervo, daino e renne. \u00c8 abbastanza probabile che la dieta includesse anche piccoli animali. Sulle ossa sono state individuate anche tracce interpretate come possibile cannibalismo rituale. \u00c8 probabile che l'Uomo di Tautavel fosse un cacciatore, ma che si nutrisse anche di carogne abbandonate dsgli animali carnivori. La caccia non doveva comunque estendersi oltre un raggio di una trentina di chilometri, come testimoniato dalla tipologia delle pietre importate per la costruzione degli utensili.\nL'industria litica associata all'Uomo di Tautavel \u00e8 interpretata sia come Tayaziano antico, che come Acheuleano. Sono presenti alcuni bifacciali, ma sono piuttosto rari, probabilmente anche in considerazione della difficolt\u00e0 nel reperire localmente il materiale adatto, come la selce."}
{"id": "8385000", "revid": "21880", "url": "https://it.wikipedia.org/wiki?curid=8385000", "title": "Ovanthula", "text": ""}
{"id": "8385004", "revid": "767487", "url": "https://it.wikipedia.org/wiki?curid=8385004", "title": "Presi tra le fiamme", "text": "Presi tra le fiamme (\"The Forest Rangers\") \u00e8 un film statunitense del 1942 diretto da George Marshall."}
{"id": "8385008", "revid": "729019", "url": "https://it.wikipedia.org/wiki?curid=8385008", "title": "Bellator 231", "text": "Bellator 231: Mir vs. Nelson 2 \u00e8 stato un evento di arti marziali miste tenuto dalla Bellator MMA il 25 ottobre 2019 al Mohegan Sun Arena di Uncasville negli Stati Uniti."}
{"id": "8385010", "revid": "21880", "url": "https://it.wikipedia.org/wiki?curid=8385010", "title": "Sphaeranthula", "text": ""}
{"id": "8385011", "revid": "1305772", "url": "https://it.wikipedia.org/wiki?curid=8385011", "title": "Amarillo (singolo)", "text": "Amarillo \u00e8 un singolo del cantante colombiano J Balvin, pubblicato il 19 marzo 2020 come quarto estratto dal quinto album in studio \"Colores\".\nVideo musicale.\nIl video musicale, diretto da Colin Tilley, \u00e8 stato reso disponibile il 19 marzo 2020 in concomitanza con l'uscita del singolo."}
{"id": "8385014", "revid": "22475", "url": "https://it.wikipedia.org/wiki?curid=8385014", "title": "Chiesa di Santa Sabina (Silanus)", "text": "La chiesa di Santa Sabina \u00e8 una chiesa di Silanus: fa parte del complesso nuragico di Santa Sarbana.\nStoria.\nNon si hanno notizie certe sulla data di costruzione della chiesa: secondo alcuni questa potrebbe essere stata costruita nell'Alto Medioevo, utilizzando materiale di risulta dal vicino nuraghe e tomba dei giganti, che \u00e8 ancora visibile nella parte bassa delle murature, in basalto nero, per poi essere ristrutturata intorno alla seconda met\u00e0 dell'XI secolo, mentre secondo altri \u00e8 stata edificata tra il X e l'XI secolo. In origine la chiesa doveva presentarsi nella sua forma attuale, ma con la sola presenza dell'abside centrale, mentre le due laterali sono state aggiunte successivamente. Probabile che la chiesa sia appartenuta ai benedettini, ma ogni documento storico sulla sua storia \u00e8 andato perduto.\nDurante il XX secolo la chiesa \u00e8 stata pi\u00f9 volte rimaneggiata: in particolare \u00e8 stato ricostruito il vano di destra, crollato e di cui rimanevano solo le mura perimetrali, l'imposta della volta a botte e dell'abside e l'arco di collegamento con il vano centrale, ed \u00e8 stata ricostruita la cupola centrale, assumendo la forma attuale.\nNel 1987 \u00e8 stata sottoposta a lavori di consolidamento: durante questi interventi, al di sotto della pavimentazione originaria, sono stati trovati resti di muratura di capanne nuragiche, con aggiunte di epoca romana, e frammenti di ceramica e di ossa. Inoltre si \u00e8 scoperto che la soglia che divide il vano centrale da quello di sinistra \u00e8 ricavato da una stele probabilmente utilizzata per una tomba dei giganti che era posta nei pressi della chiesa.\nDescrizione.\nLa chiesa \u00e8 situata alla periferia di Silanus, lungo la strada che porta a Macomer: si presenta con un corpo centrale di maggiori dimensioni e due laterali pi\u00f9 piccoli. \u00c8 caratterizzata da una bicromia nella muratura esterna, ossia nera, data dal basalto riutilizzato dal vicino complesso nuragico, nella parte inferiore, e bianca, data dalla pietra calcarea, nella parte alta: tale effetto \u00e8 meno visibile nel corpo di destra, a seguito della ricostruzione.\nIl corpo centrale, di forma circolare, \u00e8 sormontato da una cupola ovoidale sulla cui sommit\u00e0 \u00e8 posta una croce in ferro, mentre i due vani laterali, rettangolari, hanno una copertura a doppio spiovente in legno. L'ingresso principale \u00e8 posto nel vano centrale: \u00e8 preceduto da un protiro altro 1 metro e 90, con un arco a tutto sesto, mentre il portale d'ingresso, preceduto da tre gradini, ha un architrave monolitico in basalto; al lati dell'ingresso si trovano due blocchi in basalto, scavati in superficie, utilizzati probabilmente come acquasantiera. Un altro ingresso \u00e8 posto nel vano di sinistra: ha due stipiti in trachite scusa e un arco a tutto sesto in calcare bianco.\nInternamente, ogni vano \u00e8 caratterizzato sul fondo da un'abside: quello centrale \u00e8 di dimensioni maggiori, dov'\u00e8 anche posto l'altare maggiore di semplice fattura, mentre quelli dei vani laterali sono pi\u00f9 piccoli. Tutti gli absidi si caratterizzano per una finestra posta al centro: in particolare quello centrale e di sinistra hanno una monofora strombata, mentre quello di destra una semplice finestra rettangolare. Il vano sinistro ha una monofora su di un lato. Il vano centrale ha una volta ovoidale, i due laterali hanno una volta a botte: tutti gli ambienti sono collegamenti internamente tra loro tramite archi a tutto sento in calcare bianco. La pavimentazione, rifatta nel 1987, \u00e8 in cemento: questa ha sostituito la precedente in massi di basalto, provenienti dalla sommit\u00e0 del vicino nuraghe."}
{"id": "8385017", "revid": "767487", "url": "https://it.wikipedia.org/wiki?curid=8385017", "title": "La signora acconsente", "text": "La signora acconsente (\"The Lady Is Willing\") \u00e8 un film del 1942 diretto da Mitchell Leisen.\nTagline.\n\"What's a door to a man who adores a woman?\" (\"Che cos'\u00e8 una porta per un uomo che adora una donna?\")"}
{"id": "8385022", "revid": "181699", "url": "https://it.wikipedia.org/wiki?curid=8385022", "title": "Teoria del complotto sul piano Kalergi", "text": ""}
{"id": "8385024", "revid": "1305772", "url": "https://it.wikipedia.org/wiki?curid=8385024", "title": "Kansas City Chiefs 1967", "text": "La stagione 1967 dei Kansas City Chiefs \u00e8 stata l'ottava della franchigia nell'American Football League. Con un record nella stagione regolare di 9-5, i Chiefs campioni in carica si piazzarono secondi nella Western Division, non riuscendo a fare ritorno in finale.\nGli special team della squadra furono rinforzati dall'arrivo del kicker Jan Stenerud dalla Montana State University e dal kick returner Noland \u201cSuper Gnat\u201d Smith da Tennessee State. L'interesse attorno alla squadra aument\u00f2 considerevolmente, costringendo ad aumentare la capienza del Municipal Stadium da 40.000 a 47.000. In giugno, gli elettori della Contea di Jackson approvarono la costruzione di un nuovo complesso sportivo da 43 milioni di dollari da completare per il 1972.\nLa prima partita dei Chiefsnon di playoff contro una squadra della NFL risult\u00f2 in un convincente 66\u201324 in pre-stagione contro i Chicago Bears al Municipal Stadium il 23 agosto. Gli infortuni tuttavia colpirono durante i Chiefs durante la stagione regolare, finendo dietro agli Oakland Raiders (13\u20131).\nClassifiche.\nNota: I pareggi non venivano conteggiati ai fini della classifica fino al 1972."}
{"id": "8385025", "revid": "6923", "url": "https://it.wikipedia.org/wiki?curid=8385025", "title": "LightPDF", "text": "LightPDF, nata nel 2018, \u00e8 un'applicazione web utilizzata non solo per convertire, modificare e proteggere file PDF, ma anche per convertire in PDF altri formati di file, come jpg, ppt, file di Excel, ecc.\nIl sito \u00e8 molto essenziale e semplice, con pochi fronzoli, e permette all'utente di utilizzare tale strumento su diverse piattaforme, tra cui Windows, macOS, iOS e Android. Non \u00e8 necessario registrare un account, per usarlo, e i file che vi vengono caricati verranno rimossi immediatamente e definitivamente dopo che l'utente avr\u00e0 terminato il proprio lavoro.\nL'app supporta varie lingue, tra cui inglese, francese, spagnolo, italiano, tedesco, cinese, portoghese, giapponese, turco, arabo, olandese, finlandese, danese, greco, norvegese, polacco, svedese, ceco e ungherese. Il team di sviluppatori di LightPDF assicura che il programma \u00e8 in grado di garantire massima privacy circa i file caricati dall'utente. \u00c8 anche possibile scaricare le relative app desktop per modificare o convertire PDF: ApowerPDF e PDF Converter. Entrambe le versioni \"full\" non sono gratuite."}
{"id": "8385028", "revid": "767487", "url": "https://it.wikipedia.org/wiki?curid=8385028", "title": "New York Town", "text": "New York Town \u00e8 un film statunitense del 1941 diretto da Charles Vidor."}
{"id": "8385030", "revid": "446353", "url": "https://it.wikipedia.org/wiki?curid=8385030", "title": "E-50 Ausf. M", "text": ""}
{"id": "8385031", "revid": "729019", "url": "https://it.wikipedia.org/wiki?curid=8385031", "title": "Forte romano di Caister", "text": "Il forte romano di Caister (in inglese: \"Caister Roman Fort\") \u00e8 un forte romano della cittadina inglese di Caister-on-Sea, nel Norfolk (Inghilterra sud-orientale), in funzione tra il 200 e il 400 d.C. ca. come parte delle fortificazioni della Costa sassone.\nIl sito, talvolta identificato, al pari del dirimpettaio forte romando rinvenuto a Burgh Castle, come l'insediamento romano di \"Gariannonum\", \u00e8 gestito dall'English Heritage.\nStoria.\nCostruzione e utilizzo.\nIl forte venne costruito dalle truppe romane intorno al 200 d.C. come base per le truppe di terra e della marina su un isolotto situato nell'ampio estuario che era formato dalla confluenza dei fiumi Ant, Bure, Waveney e Yare.\nIl forte di Caister venne probabilmente impiegato come una sorta di predecessore del forte romano realizzato a Burgh Castle a partire dal 260 d.C. sulla sponda opposta del suddetto estuario.\nIl forte era forse occupato da truppe di fanteria e cavalleria e della marina, per un totale di 500-1.000 occupanti e, probabilmente per questo motivo, risulta di dimensioni pi\u00f9 ampie rispetto ad altri forti romani.\nIl forte originario includeva gli edifici del quartier generale, delle baracche, delle stalle, ecc. La struttura pi\u00f9 ampia, nota come Building I, venne realizzata in pietra agli inizi del IV secolo e and\u00f2 distrutta per cause rimaste sconosciute nel 340 d.C.\nIl forte venne abbandonato dalle truppe romane intorno al 390 d.C.\nDopo l'abbandono dei Romani, il forte fu in seguito occupato tra il VII e l'VIII sceolo dai Sassoni.\nScavi.\nUn'ampia opera di scavi archeologici venne intrapresa tra il 1951 e il 1955.\nGli scavi riportarono alla luce la parte meridionale del forte e una strada.\nDurante gli scavi, furono rinvenuti dagli archeologi resti di cibo (che comprendevano ossa di animali quali mucche, volpi, ecc. e 10.000 gusci di ostriche), anelli, braccialetti, forcine, perline, ecc.\nTra gli oggetti pi\u00f9 preziosi rinvenuti nel forte, vi \u00e8 una statuetta di Mercurio. Alla devozione a Mercurio \u00e8 inoltre legata un'iscrizione rinvenuta in una placca di bronzo e attribuita ad Aurelius Atticianus.\nDescrizione.\nIl forte occupava un'area di circa 6,5 acri."}
{"id": "8385035", "revid": "767487", "url": "https://it.wikipedia.org/wiki?curid=8385035", "title": "Una notte a Lisbona", "text": "Una notte a Lisbona (\"One Night in Lisbon\") \u00e8 un film statunitense del 1941 diretto da Edward H. Griffith.\nIl film \u00e8 basato sull'opera teatrale \"There's Always Juliet\" del 1931 scritta da John Van Druten."}
{"id": "8385038", "revid": "729019", "url": "https://it.wikipedia.org/wiki?curid=8385038", "title": "Bellator 230", "text": "Bellator 230 (conosciuto anche come Bellator Milan/Bellator 230) \u00e8 stato un evento di arti marziali miste tenuto dalla Bellator MMA il 12 ottobre 2019 al PalaLido di Milano in Italia."}
{"id": "8385039", "revid": "1305887", "url": "https://it.wikipedia.org/wiki?curid=8385039", "title": "Power Rangers SPD", "text": ""}
{"id": "8385042", "revid": "1955707", "url": "https://it.wikipedia.org/wiki?curid=8385042", "title": "Parco archeologico di Poggibonsi", "text": "Il Parco archeologico di Poggibonsi (\"Parco Archeologico e Tecnologico di Poggio Imperiale\") \u00e8 un parco archeologico, con rievocazione storica dell'Alto Medioevo tra il IX e il X secolo d.C., situato presso il comune di Poggibonsi, in provincia di Siena. Il parco \u00e8 l'unico \"museo all'aperto\" italiano dedicato al periodo dell'Alto Medioevo. Il parco caratterizza il suo sistema di comunicazione culturale basandosi sull'archeologia sperimentale e sul concetto di \"storia vissuta\": un approccio interattivo tra i visitatori e i reperti archeologici esposti. Tra il 2015 e il 2017 il parco ha ricevuto vari premi e riconoscimenti.\nParco e contesto storico.\nIl parco archeologico e le sue strutture si trovano sulla sommit\u00e0 del colle denominato Poggio Imperiale (Monte Imperiale, anticamente \"Mons Imperialis\"), che sovrasta la cittadina di Poggibonsi. Il colle \u00e8 interamente circondato dalla cinta muraria della Fortezza di Poggio Imperiale, una delle realizzazioni difensive pi\u00f9 importanti tra quelle commissionate da Lorenzo de' Medici. Dal colle, che ha visto in passato la costruzione di varie abitazioni e cittadelle fortificate, si possono osservare i castelli di Badia e di Strozzavolpe, oltre che la basilica di San Lucchese, patrono della citt\u00e0. Pi\u00f9 in lontananza, \u00e8 possibile scorgere le torri del comune di San Gimignano, importantissimo centro turistico della zona.\nNonostante l'archeodromo rievochi con le sue attivit\u00e0, il periodo compreso tra il IX e il X secolo d.C., le strutture rivelate dai numerosi scavi archeologici sono collocabili in un periodo di tempo molto pi\u00f9 ampio: si passa dalle strutture pi\u00f9 antiche risalenti al V-VI secolo d.C., fino a considerare la Fortezza di Poggio Imperiale, datata 1472. Grazie ad una collaborazione che ha coinvolto il Comune di Poggibonsi e l'Universit\u00e0 degli Studi di Siena, il parco \u00e8 stato inaugurato nell'anno 2003, dopo circa 10 anni di lavori. Le operazioni archeologiche effettuate dal 1993 hanno portato alla luce i resti di varie strutture abitative di un villaggio alto-medievale, e delle sue varie fasi di evoluzione.\nNell'anno 2014 il Comune di Poggibonsi ha commissionato lavori di ristrutturazione sull'intera zona del parco archeologico: grazie alla costruzione della camminata panoramica, lungo le mura della Fortezza, \u00e8 oggi possibile visitare tutti i punti del parco con i numerosi pannelli esplicativi\".\" I visitatori hanno la possibilit\u00e0 di percorrere 5 tipologie di percorsi tematici:\nServizi offerti.\nIl Cassero (edificio soprastante alla Fortezza di Poggio Imperiale) serve, oltre che da raccolta documentale e punto di riferimento del \"sistema parco\", anche da centro polivalente con sala congressi, laboratori archeologici, laboratori informatici, foresteria, servizi di ristorazione e libreria. Il parco dispone dei seguenti servizi didattico-culturali, gestiti e organizzarti dalla societ\u00e0 Arche\u00f2tipo srl - Servizi per i Beni Culturali, affiliata all'Universit\u00e0 degli studi di Siena: laboratori didattici e campi solari (campi estivi) per bambini, eventi e feste a tema medievale, iniziative culturali di archeologia sperimentale e visite guidate del parco.\nArcheoterapia.\nIl Parco archeologico offre uno speciale servizio di archeoterapia, rivolto a pazienti psichiatrici e con disabilit\u00e0. Il contatto con la storia, l'archeologia e le varie attivit\u00e0 artistiche affini, ha come obiettivo la stimolazione del lavoro di squadra e delle capacit\u00e0 mentali dei pazienti. I trattamenti messi a disposizione dal parco sono suddivisi in due categorie, in base alle esigenze mediche e psicologiche:\nGli scavi archeologici.\nGli scavi archeologici che si sono protratti dal 1993 fino al 2007, curati dall'Insegnamento di Archeologia Medievale dell'Universit\u00e0 degli studi di Siena, hanno smentito le fonti documentarie primarie. Queste fanno riferimento al sito di Poggio Imperiale solo nel XII secolo d.C. (per la prima volta), mentre gli scavi hanno mostrato che il sito era abitato anche in et\u00e0 molto anteriore.\nNascita dell'azienda curtense.\nSulla sommit\u00e0 del poggio si trova l'insediamento pi\u00f9 antico del parco: un gruppo di cinque abitazioni di forma rettangolare risalenti al V-VI secolo d.C. Insieme alle varie strutture lavorative (cisterna, calcara, macelleria...), posizionate subito in prossimit\u00e0 delle abitazioni, \u00e8 possibile constatare gli inizi di una vera e propria azienda curtense. Le abitazioni prendono il nome di \"case in terra\", perch\u00e9 le pareti delle abitazioni erano letteralmente posizionate sul terreno, con uno zoccolo in muratura, senza delle vere e proprie fondamenta. Il tetto delle costruzioni era invece in laterizi.\nIl villaggio longobardo.\nIl villaggio longobardo risale ad un periodo compreso tra la fine del VI secolo d.C. e gli inizi del IX secolo d.C., ed \u00e8 la diretta conseguenza di un \"ammodernamento\" del gruppo di \"case in terra\". Le vecchie abitazioni vengono sostituite: appaiono capanne in legno dalla pianta circolare, questa volta seminterrate. Quasi ogni abitazione era fornita di uno spazio esterno privato, delimitato da un recinto. La dimensioni approssimative andavano da un minimo di 20 a un massimo di 50 metri quadri.Particolarit\u00e0 del villaggio longobardo \u00e8 un cambiamento nell'architettura dell'abitato risalente all'VIII secolo d.C.: il numero di capanne sembra essere aumentato e raggruppato intorno a una corte principale, probabile conseguenza dell'arrivo in citt\u00e0 di un personaggio dall'alto rango sociale. La principale fonte economica del periodo consisteva nell'allevamento di ovini.\nLa \"curtis\" di periodo franco.\nSul finire del periodo franco, approssimativamente durante il IX secolo d.C., il villaggio subisce un'ulteriore trasformazione, andando a definire la vera e propria azienda curtense oggi ricostruita dall'archeodromo. La \"curtis\" al suo completo rivela un'attivit\u00e0 economica pi\u00f9 complessa, con un maggior numero di strutture (si sono trovati resti di vari granai, pollai, forge, attivit\u00e0 artigianali e fornaci), tutte raccolte intorno all'abitazione principale: la casa lunga residenza del signore del villaggio. Il nucleo di abitazioni diventa cos\u00ec un probabile centro direzionale nella zona della Valdelsa.\nFondazione di \"Podium Bonizi\".\nDalla fine del periodo franco fino alla prima met\u00e0 del XII secolo d.C. \u00e8 probabile che il villaggio sia stato abbandonato. In seguito, nel 1155, Guido Guerra III Guidi dei conti Guidi costruisce con l'alleanza di Siena \"Podium Bonizi\" (Poggio Bonizio), un grande castello lungo la via Francigena, dove si svilupper\u00e0 con il tempo un nucleo abitato. Nell'anno 1185 la citt\u00e0 si costitu\u00ec comune con il benestare dell'imperatore Federico Barbarossa, dotandosi quindi di podest\u00e0 e di propri consoli.\nRispetto alla \"curtis\" del IX secolo, che sorgeva nello stesso luogo, lo sviluppo architettonico \u00e8 notevole: gli scavi hanno scoperto costruzioni in muratura di grandi dimensioni, abitazioni di due piani dotate di corte interna. Erano poi presenti due chiese con annessi cimiteri e una piazza con cisterna comune.\nIncremento demografico e distruzione.\nA partire dal XIII secolo d.C., sulla collina si registra un notevole incremento demografico: le stime arrivano a circa 5000-7000 abitanti. Le cause dell'incremento sono da cercarsi nel successo delle attivit\u00e0 economiche, dei commerci a lunga distanza e dall'aumento delle attivit\u00e0 artigianali locali. La citt\u00e0 viene ingrandita e le abitazioni vengono ristrutturate.\nNell'anno 1270, la citt\u00e0 viene assediata e completamente distrutta dalle milizie guelfe fiorentine, appoggiate dall'esercito di Carlo I d'Angi\u00f2, in seguito alla precedente battaglia nel vicino comune di Colle Val d'Elsa (1269).\n\"Mons Imperialis\".\nSuccessivamente alla distruzione del 1270, il poggio rimane disabitato per oltre 40 anni, fino al XIV secolo d.C. Nel 1313 Arrigo VII (Enrico VII di Lussemburgo) porta avanti la ricostruzione della citt\u00e0, con il nome di \"Mons Imperialis\" (oggi Poggio Imperiale). Tuttavia, la morte precoce dell'imperatore 5 mesi pi\u00f9 tardi e il nuovo attacco delle milizie fiorentine portano alla prematura interruzione del progetto di ricostruzione. Contemporaneamente agli eventi di \"Podium Bonizi\" e \"Mons Imperialis\", si inizia a formare nella valle sottostante Borgo di Marte (poi Borgo Marturi), primo nucleo dell'attuale comune di Poggibonsi.\nFortezza di Poggio Imperiale.\nDall'anno 1472, Lorenzo il Magnifico commissiona la costruzione di una grande fortezza (fortezza di Poggio Imperiale), in rafforzamento del confine meridionale del territorio fiorentino. Il progetto, di cui era incaricato l'architetto Giuliano da Sangallo, non fu terminato a causa della conquista del territorio di Siena da parte di Firenze. La fortezza si rese quindi inutile.\nIl museo.\nIl piccolo museo \u00e8 situato all'interno della struttura del Cassero, soprastante la Fortezza. L'inaugurazione \u00e8 avvenuta nell'anno 2003, in concomitanza con l'apertura del parco archeologico; nel 2011 il museo ha avuto una riorganizzazione che ne ha riqualificato gli spazi espositivi. All'interno della struttura si possono trovare varie ricostruzioni illustrate e fotografie di scavo, accompagnate da testi descrittivi. Sono inoltre presenti numerosi plastici ricostruttivi con le parti pi\u00f9 significative degli edifici rinvenuti (arredi e strumenti artigianali) e una limitata selezione di materiali.\nIl museo \u00e8 organizzato secondo 4 sale:\nL'Archeodromo e la ricostruzione storica.\nL'Archeodromo del parco nasce nel 2014, con la prima fase di un progetto congiunto tra il Comune di Poggibonsi e la Fondazione musei senesi. Il progetto \u00e8 stato finanziato dall'azienda Arcus s.p.a. e realizzato dall\u2019insegnamento di Archeologia Cristiana e Medievale del Dipartimento di Scienze Storiche e Beni Culturali dell\u2019Universit\u00e0 degli Studi di Siena. L'Archeodromo riproduce in scala 1:1 la scoperta pi\u00f9 rilevante dell'intero parco archeologico: il villaggio di periodo franco. Oltre alle piccole abitazioni, \u00e8 stata riprodotta quasi nella sua interezza l'azienda curtense risalente al IX secolo d.C. La struttura della ricostruzione riprende quella del villaggio originale, composto da una residenza padronale (la casa lunga) di 17 x 8,5 metri, al centro di un gruppo di costruzioni pi\u00f9 piccole, adibite alle attivit\u00e0 artigianali e all'immagazzinamento di generi alimentari (forgia del fabbro, pagliaio, pollaio, forno del pane...).\n\u00c8 in progetto l'ampliamento del villaggio, con l'aggiunta di ulteriori ricostruzioni: macelleria, fornace di ceramica, granaio, capanne dei dipendenti e altre strutture accessorie per lo sfruttamento dei terreni agricoli. Il progetto persegue la ricostruzione di 17 strutture in totale, tutte riscontrate nello scavo.\nAll'Archeodromo sono attivi due progetti di Laurea di ricostruzione sperimentale, curati da due studenti dell'Universit\u00e0 degli studi di Siena:\nAtti di vandalismo.\nNel mese di gennaio 2015, dei vandali hanno danneggiato e strappato uno dei cartelli illustrativi posti in prossimit\u00e0 dell'Archeodromo. Durante il periodo di chiusura del parco archeologico, a causa della Pandemia di COVID-19 in Italia, le strutture dell'Archeodromo hanno subito altri atti vandalici di varia entit\u00e0:"}
{"id": "8385043", "revid": "1305887", "url": "https://it.wikipedia.org/wiki?curid=8385043", "title": "Power Rangers Space Patrol Delta", "text": ""}
{"id": "8385045", "revid": "1305887", "url": "https://it.wikipedia.org/wiki?curid=8385045", "title": "Space Patrol Delta", "text": ""}
{"id": "8385054", "revid": "33888", "url": "https://it.wikipedia.org/wiki?curid=8385054", "title": "Miguel de Corella", "text": ""}
{"id": "8385055", "revid": "767487", "url": "https://it.wikipedia.org/wiki?curid=8385055", "title": "Virginia (film 1941)", "text": "Virginia \u00e8 un film statunitense del 1941 diretto da Edward H. Griffith."}
{"id": "8385057", "revid": "1482985", "url": "https://it.wikipedia.org/wiki?curid=8385057", "title": "Presidenza di George H. W. Bush", "text": "La presidenza di George H. W. Bush ha inizio il 20 gennaio del 1989 a mezzogiorno con la cerimonia d'inaugurazione e relativo insediamento del presidente degli Stati Uniti d'America, per poi terminare dopo un solo mandato il 20 gennaio del 1993.\nGeorge H. W. Bush, il 41\u00b0 presidente degli Stati Uniti d'America ed esponente del Partito Repubblicano (era Vicepresidente degli Stati Uniti d'America), entr\u00f2 in carica a seguito della vittoria decisiva contro il candidato del Partito Democratico Michael Dukakis alle elezioni presidenziali del 1988.\nQuattro anni dopo, alle elezioni presidenziali del 1992, venne sconfitto dal Governatore dell'Arkansas e candidato del Partito Democratico Bill Clinton\nElezioni presidenziali del 1988.\nDopo aver ricoperto vari incarichi governativi, in particolare la posizione di direttore della CIA, Bush cerc\u00f2 la nomina presidenziale alle primarie repubblicane del 1980. Fu sconfitto da Ronald Reagan, un ex governatore conservatore della California. Per riequilibrare il ticket presidenziale, Reagan scelse Bush come suo vicepresidente. Reagan ha trionfato sul presidente uscente e candidato democratico Jimmy Carter nelle elezioni presidenziali del 1980 e Bush assunse l'incarico di vicepresidente nel gennaio 1981. Durante tutto il mandato, Bush intrattenne relazioni cordiali con Reagan, prest\u00f2 servizio come importante consigliere e fece numerose apparizioni pubbliche per conto dell'amministrazione Reagan. \nAmministrazione.\nNomina degli ambasciatori.\n\"Questa \u00e8 una lista degli ambasciatori nominati da George H.W. Bush durante la sua presidenza\"\nPresidenza (1989-1993).\nGeorge H. W. Bush si \u00e8 insediato ufficialmente come 41\u00ba Presidente degli Stati Uniti d'America il 20 gennaio 1989 a mezzogiorno.\nAffari interni.\nPolitiche ambientali.\nNel giugno 1989, l'amministrazione Bush ha proposto un disegno di legge per modificare il Clean Air Act del 1963. La legislazione cercava di contenere la pioggia acida e lo smog, richiedendo una riduzione delle emissioni di sostanze chimiche come l'anidride solforosa, ed \u00e8 stato il primo importante aggiornamento del Clean Air Act dal 1977. Bush ha anche firmato l'Oil Pollution Act del 1990, in risposta alla fuoriuscita di petrolio di Exxon Valdez. Comunque, la League of Conservation Voters, un gruppo americano di difesa ambientale, ha criticato alcune delle altre azioni ambientali di Bush, inclusa la sua opposizione a standard pi\u00f9 rigorosi di auto-chilometraggio.\nScadenze elettorali.\nElezioni presidenziali del 1992.\nAll'inizio del 1992 Bush ha annunciato la sua candidatura per un secondo mandato; con una vittoria della coalizione nella Guerra del Golfo e alti indici di approvazione (intorno al 89%), la rielezione di Bush inizialmente sembrava probabile. Di conseguenza, diversi candidati democratici di alto profilo, come Mario Cuomo e Jesse Jackson, si sono rifiutati di candidarsi per la nomination democratica. "}
{"id": "8385058", "revid": "8660", "url": "https://it.wikipedia.org/wiki?curid=8385058", "title": "Girona Falcons-Senglars 2018", "text": "Questa voce raccoglie le informazioni riguardanti i Girona Falcons-Senglars (collaborazione tra i Salt Falcons e i Vall d'Aro Senglars) nelle competizioni ufficiali della stagione 2018."}
{"id": "8385061", "revid": "1305887", "url": "https://it.wikipedia.org/wiki?curid=8385061", "title": "Power Rangers Racing Performance Machines", "text": ""}
{"id": "8385064", "revid": "123216086", "url": "https://it.wikipedia.org/wiki?curid=8385064", "title": "Advanced Synthesis &amp; Catalysis", "text": "La Advanced Synthesis &amp; Catalysis (ASC) \u00e8 una rivista scientifica peer-review non OA che esce due volte al mese e viene prodotta dalla John Wiley &amp; Sons Ltd., con sede nel Regno Unito. L'editor-in-chief \u00e8 Joe P. Richmond (Heidelberg, DE).\nLa rivista \u00e8 autorevole in chimica organica, chimica metallorganica e applicata. Contiene nuovi interessanti risultati da laboratori accademici e industriali per una sintesi organica efficiente, pratica e rispettosa dell'ambiente. Si occupa della catalisi omogenea, eterogenea, organica ed enzimatica come tecnologie chiave per ottenere una chimica verde, pubblica i contributi significativi sui progetti di sintesi, su tecniche di reazione, sulla chimica del flusso e dell'elaborazione continua, sulla catalisi multifase, sui solventi verdi, sull'immobilizzazione e riciclaggio del catalizzatore, sulla scienza della separazione e relativo sviluppo del processo.\nAdvanced Synthesis &amp; Catalysis acquista nel 2001 il \"Journal f\u00fcr praktische Chemie\" (fondato nel 1828).\nTipi di articoli.\nLa rivista pubblica i seguenti tipi di articoli:\nGruppi secondari: \nServizi d'indicizzazione e di abstract.\nLa rivista viene riportata dalle seguenti basi di dati bibliografiche:\nSecondo il \"Journal Citation Reports\", il giornale ha nel 2018 un impact factor di 5.451. Inoltre la rivista si colloca al 4\u00ba posto delle 71 in Chimica applicata e al 5\u00b0 delle 57 in Chimica organica.\nScopo.\nNella prima pagina della tabella dei contenuti di ogni numero vengono mostrati gli obiettvi della rivista.\nMentre la sintesi totale ha raggiunto livelli elevati nel secolo scorso, lo sviluppo di metodologie pratiche ed efficienti sono ancora agli inizi. L'obiettivo di raggiungere reazioni chimiche economiche, in sicurezza ecologica e con risparmio di risorse ed energia richiede un alto livello scientifico di comprensione e uno sforzo combinato di chimici accademici e industriali.\nLa rivista si concentra sullo sviluppo e applicazione di metodologie e strategie sintetiche efficienti in biorganica, organica, prodotti farmaceutici naturali e chimica dei materiali. I metodi catalitici basati sui complessi metallici o gli enzimi svolgono un ruolo sempre crescente nel raggiungimento dell'efficienza sintetica in tutte le aree di interesse pratico e il chimico sintetico rientra nell'ambito del progetto di tecniche di sintesi di separazione e sviluppo dei processi.\nAltri progetti.\nCopertine riviste di chimica"}
{"id": "8385067", "revid": "767487", "url": "https://it.wikipedia.org/wiki?curid=8385067", "title": "Gli avventurieri di Santa Marta", "text": "Gli avventurieri di Santa Marta (\"Rangers of Fortune\") \u00e8 un film statunitense del 1940 diretto da Sam Wood."}
{"id": "8385070", "revid": "6923", "url": "https://it.wikipedia.org/wiki?curid=8385070", "title": "Ejnar Nielsen", "text": "Sostenitore della pittura simbolista nell'arte danese. \u00c8 anche noto per il suo grande mosaico su St\u00e6rekassen, un'estensione del Royal Danish Theatre di Kongens Nytorv a Copenaghen.\nFu professore alla Royal Danish Academy of Fine Arts dal 1920 al 1930 e ricevette la medaglia Eckersberg dell'Accademia nel 1908 e la medaglia Thorvaldsen nel 1913.\nBiografia.\nEjnar Nielsen \u00e8 nato il 9 luglio 1872 a Copenaghen. Ha studiato alla Royal Danish Academy of Fine Arts tra il 1889 e il 93 e alla Scuola di pittura di Zahrtmann dal 1895 al 1896.\nNel 1894 viaggi\u00f2 a Gjern, nello Jutland centrale, dove dipinse la gente e i paesaggi.\nDurante questo periodo, divenne uno dei maggiori esponenti del simbolismo danese, ma dal XX secolo si dedic\u00f2 ad una forma di espressionismo pi\u00f9 classico. Ha anche illustrato libri come Den gamle Mands Barn (Juleroser 1900, Vejen Kunstmuseum) e Ijobs Bog (tr\u00e6snit, 1927).\nDal 1932 al 1937, esegu\u00ec il grande mosaico nel soffitto del passaggio ad arco sotto la torre scenica del St\u00e6rekassen al Royal Danish Theatre di Kongens Nytorv a Copenaghen. Alla fine della sua carriera ha principalmente dipinto fiori e paesaggi."}
{"id": "8385075", "revid": "1315817", "url": "https://it.wikipedia.org/wiki?curid=8385075", "title": "Mirabilia urbis Romae", "text": ""}
{"id": "8385076", "revid": "767487", "url": "https://it.wikipedia.org/wiki?curid=8385076", "title": "Troppi mariti", "text": "Troppi mariti (\"Too Many Husbands\") \u00e8 un film statunitense del 1940 diretto da Wesley Ruggles.\nIl film \u00e8 basato sull'opera teatrale \"Home and Beauty\" di W. Somerset Maugham (1919)."}
{"id": "8385081", "revid": "547034", "url": "https://it.wikipedia.org/wiki?curid=8385081", "title": "Mathieu Heijboer", "text": ""}
{"id": "8385087", "revid": "599013", "url": "https://it.wikipedia.org/wiki?curid=8385087", "title": "P.J. Walker", "text": "Carriera.\nIndianapolis Colts.\nDopo non essere stato scelto nel Draft NFL 2017, il 3 maggio Walker firm\u00f2 con gli Indianapolis Colts. Vi trascorse tre stagioni nella squadra di allenamento senza mai scendere in campo.\nHouston Roughnecks.\nNell'ottobre 2019 Walker fu scelto nel Draft della rinata XFL dagli Houston Roughnecks. Con essi nel 2020 disput\u00f2 cinque partite guidando la lega in yard passate e touchdown passati prima che i pericoli legati alla pandemia di COVID-19 facessero terminare in anticipo la stagione.\nCarolina Panthers.\nIl 23 marzo 2020, Walker firm\u00f2 con i Carolina Panthers, riunendosi con il suo ex capo-allenatore al college Matt Rhule. Nella settimana 11, con Teddy Bridgewater infortunato, disput\u00f2 la sua prima partita come titolare nella NFL passando 258, un touchdown e 2 intercetti nella vittoria per 20-0 contro i Detroit Lions.\nNella settimana 10 della stagione 2021 Walker part\u00ec come titolare al posto dell'infortunato Sam Darnord passando 167 yard e un intercetto nella vittoria sugli Arizona Cardinals."}
{"id": "8385088", "revid": "767487", "url": "https://it.wikipedia.org/wiki?curid=8385088", "title": "The Men of Zanzibar", "text": "The Men of Zanzibar \u00e8 un film muto del 1922 diretto da Rowland V. Lee. La sceneggiatura di Edward J. Le Saint si basa sull'omonimo racconto di Richard Harding Davis pubblicato in \"The Lost Road\" nel 1913 a New York.\nTrama.\nA Zanzibar, il console degli Stati Uniti Wilbur Harris viene avvisato che un fuggitivo sta arrivando sulla costa africana. La descrizione fornitagli da un'agenzia investigativa potrebbe corrispondere a quella di Hugh Hemingway, un bostoniano che suscita i sospetti di Harris per essersi tagliato di recente la barba, o a quella di George Sheyer, un altro personaggio che suscita altrettanta diffidenza nel console americano.\nProduzione.\nIl film fu prodotto dalla Fox Film Corporation.\nDistribuzione.\nIl copyright del film, richiesto dalla Fox Film Corp., fu registrato il 21 maggio 1922 con il numero LP18014. Lo stesso giorno, distribuito dalla Fox Film Corporation, il film usc\u00ec nelle sale statunitensi.\nCopia completa della pellicola si trova conservata negli archivi del Museum Of Modern Art di New York."}
{"id": "8385089", "revid": "481666", "url": "https://it.wikipedia.org/wiki?curid=8385089", "title": "Claude Peyton", "text": ""}
{"id": "8385093", "revid": "287204", "url": "https://it.wikipedia.org/wiki?curid=8385093", "title": "Concilio di Orl\u00e9ans V", "text": "Il V Concilio d'Orl\u00e9ans fu un concilio merovingio, convocato da Childeberto I, che ebbe luogo il 28 ottobre 549 a Orl\u00e9ans.\nParticipanti.\nA questo concilio, presieduto da Sacerdote di Lione, parteciparono 7 arcivescovi metropoliti, 43 vescovi e 21 sacerdoti o diaconi rappresentanti di vescovi assenti.. Marco vescovo di Orl\u00e9ans non fu presente poich\u00e9 era in esilio sotto accusa: il concilio era stato convocato per sottoporlo a giudizio, che fu di assoluzione e che lo reinstall\u00f2 nella sua sede episcopale.\nQuesto \u00e8 l'elenco dei firmatari degli atti conciliari, secondo l'edizione delle Monumenta Germaniae Historica:\nVescovi rappresentati.\nFurono 21 le diocesi franche i cui vescovi non furono presenti al concilio, ma vi si fecero rappresentate da sacerdoti, diaconi o abati: Avignone, Cimiez, Viviers, Die, Ginevra, Bayeux, Riez, Fr\u00e9jus, Antibes, Cavaillon, Orange, Embrun, Tournai, Bordeaux, Sisteron, Limoges, Albi, Couserans, Reims, Laon e Angers.\nElenco dei canoni del concilio.\nI processi verbali del concilio emisero 24 canoni:"}
{"id": "8385097", "revid": "1418004", "url": "https://it.wikipedia.org/wiki?curid=8385097", "title": "Marica Bodro\u017ei\u0107", "text": "Biografia.\nNata nel 1973 a Svib, frazione di Cista d'Imoschi, vive e lavora a Berlino.\nHa trascorso l'infanzia in Dalmazia e nel 1983 si \u00e8 trasferita con i genitori in Germania dove ha studiato antropologia culturale, lingua e letteratura slava e psicoanalisi all'Universit\u00e0 Goethe di Francoforte.\nHa esordito nel 2002 con la raccolta di racconti \"\u00c8 morto Tito\" e in seguito ha pubblicato poesie, romanzi, saggi, un'autobiografia e le sue opere sono state tradotte in 11 lingue.\nHa ricevuto numerosi riconoscimenti tra i quali il Premio letterario dell'Unione europea nel 2013 per \"Il tavolo di ciliegio\" e il Premio letterario Konrad-Adenauer-Stiftung nel 2015."}
{"id": "8385100", "revid": "287204", "url": "https://it.wikipedia.org/wiki?curid=8385100", "title": "Ta\u00e7a de Portugal 1990-1991", "text": "La Ta\u00e7a de Portugal 1990-1991 \u00e8 stata la 51\u00aa edizione del torneo. Nell'incontro finale del 2 giugno 1991 si videro di fronte Porto e Beira-Mar, che pareggiarono 1-1 dopo i tempi regolamentari. Dai tempi supplementari ne usc\u00ec vincitore il Porto, che si aggiudic\u00f2 la coppa nazionale per la settima volta nella sua storia.\nLa squadra campione in carica era l'Estrela Amadora, eliminata agli ottavi di finale dai futuri finalisti del Beira-Mar.\nSedicesimi di finale.\nI turni furono giocati tra il 27 febbraio e il 13 marzo, mentre i replay furono giocati in un secondo momento. \nOttavi di finale.\nI turni sono stati giocati il 27 marzo, mentre i replay sono stati rinviati in un secondo momento. \nQuarti di finale.\nTutti i turni si sono giocati il 17 aprile. \nSemifinali.\nLe partite si sono giocate dal 1\u00ba al 9 maggio. "}
{"id": "8385105", "revid": "125307732", "url": "https://it.wikipedia.org/wiki?curid=8385105", "title": "Chiesa di Santa Maria Assunta al Vigentino", "text": "La chiesa di Santa Maria Assunta al Vigentino \u00e8 una chiesa di Milano situata nei pressi di via Giuseppe Ripamonti nel quartiere del Vigentino, nella zona sud della citt\u00e0, lungo l'antica via Vigentina. La sua storia \u00e8 legata in una prima fase ai quartieri suburbani nati dall'esodo forzato dei Milanesi dopo la distruzione della citt\u00e0 ad opera del Barbarossa nel 1162. Nel Quattrocento faceva parte di un importante complesso monacale, il Castellazzo, dell'ordine dei Gerolimini. Ricostruita tra XV e XVII secolo, contiene la Cappella del Rosario, con interessanti opere del Cerano e della sua bottega, oltre a un ciclo pittorico nel presbiterio che pu\u00f2 ricondursi all'influenza di Ambrogio Figino. Gli altari laterali e le decorazioni in stucco dell'interno risalgono al XVII secolo, mentre l'altare maggiore e la decorazione pittorica del battistero furono realizzati nel secolo successivo. \u00c8 stata oggetto di un importante restauro terminato nel 2016.\nStoria.\nLa data di costruzione della chiesa originaria non \u00e8 nota con esattezza anche se alcuni elementi hanno fatto supporre un primo insediamento in epoca carolingia. All'epoca la zona era prettamente rurale (si trova circa 4 km a sud di Piazza del Duomo, ben fuori dalle cinte murarie milanesi); faceva parte per\u00f2 di una cintura che gi\u00e0 nella Milano tardoantica conteneva necropoli pagane e cimiteri cristiani, oltre ad alcune grandi basiliche extraurbane che spesso si trovavano accanto alle grandi vie di collegamento di Milano con le grandi citt\u00e0 imperiali. Santa Maria assunta \u00e8 a poche decine di metri dalla strada verso Pavia.\nSpesso gli edifici di culto di questi aggregati extraurbani contenevano reliquie che costituivano anche motivo di \"attrazione\" per i cimiteri: era infatti diffusa la volont\u00e0 di essere sepolti in prossimit\u00e0 di un sito contenente reliquie di santi o martiri. Probabilmente da questa circostanza deriva la dizione di Corpi santi, che ha definito queste zone sino alla loro incorporazione nel comune di Milano nel 1808.\nAll'epoca della distruzione di Milano ad opera del Barbarossa, la popolazione fu costretta a lasciare la citt\u00e0 e ad insediarsi fuori dalle mura: i borghi della cintura extraurbana, tra i quali il Vigentino, conobbero dunque una improvvisa esplosione demografica che, pur se rapidamente riassorbita negli anni successivi, lasci\u00f2 molte tracce. Tra queste spicca il Castellazzo, un palazzo/fortezza eretto a difesa della zona. Al secolo successivo risale la prima citazione, nel Liber Notiti\u00e6 Sanctorum Mediolani, dell'esistenza della chiesa di Santa Maria. Il palazzo del Castellazzo (del quale non rimane oggi alcuna traccia) fu donato nel 1401 da duca Gian Galeazzo Visconti alla congregazione di San Gerolamo o dei Girolimini che diede vita ad un complesso monastico importante e ricco grazie ai possedimenti fondiari circostanti. La chiesa di Santa Maria Assunta faceva parte del complesso, come edificio esterno al monastero vero e proprio ed aperto al culto per gli abitanti del borgo e del contado circostante.\nUn documento del 1562 rileva lo stato di degrado della chiesa e ne propone il restauro in modo da poterla nuovamente utilizzare per la messa. La pianta allegata alle relazioni di visita di fine 500 effettuate nell'ambito della campagna di ricognizione promossa da San Carlo Borromeo mostra un edificio pi\u00f9 piccolo dell'attuale e poveramente arredato. I lavori di ricostruzione iniziano nel 1597 e seguono i canoni (Instructiones) fissati dal Borromeo nel 1577. Purtroppo la documentazione dei lavori \u00e8 andata perduta, ma essi erano certamente terminati nel 1621.\nIl ciclo mariano del presbiterio.\nIl presbiterio \u00e8 decorato da tre grandi tele con gli episodi finali della Vita Virginis: la Dormitio, la Assunzione e l'Incoronazione. Le tele sono datate 1606 e furono commissionate dall'allora parroco don Bernardo Borroni, che vi \u00e8 ritratto. Le tele opere di Girolamo Ciocca risentono dei modelli di Ambrogio Figino, esponente del michelangiolismo allora molto diffuso nella pittura lombarda.\nL'altare del Rosario.\nL'opera pi\u00f9 rilevante nella chiesa \u00e8 la Cappella del Rosario, oggetto di un accurato recente restauro, non datata ma che pu\u00f2 farsi risalire al periodo 1619-21. Essa contiene una grande macchina d'altare in legno dorato con statue di angeli e profeti, che segue modalit\u00e0 della tradizione quattrocentesca lombarda. Il paliotto nella parte inferiore \u00e8 un rifacimento ottocentesco, e la statua della Madonna nella nicchia centrale \u00e8 un'opera moderna che ha sostituito una antica \u201cMadonna vestita\u201d andata perduta. Le due belle tavole a fianco della statua rappresentano San Carlo Borromeo e San Domenico, che porta in mano il modello della chiesa. Sopra la statua una Colomba dello Spirito Santo \u00e8 sormontata da un timpano con l'immagine di Dio Padre. Sopra questa il fregio con il Nomen Mariae \u00e8 affiancato dalle immagini di Santa Maria Maddalena e Santa Marta. Alla sommit\u00e0 una cornice di legno dorato contiene l'Affresco della Piet\u00e0, risalente probabilmente alla chiesa cinquecentesca e recuperato nella ristrutturazione. Le pareti della cappella e la volta sono decorate da pregevoli dipinti su tavola, di forma ottagonale, che rappresentano i quindici Misteri del Rosario (\"misteri gaudiosi\", \"misteri dolorosi\" e \"misteri gloriosi\"). Da notare nell'episodio della flagellazione la presenza di un carnefice in costume ottomano affiancato da un altro aguzzino in vesti che suggeriscono un'origine protestante. Altri dettagli testimoniano una grande attenzione a questioni teologiche di attualit\u00e0. La ricca decorazione della cappella \u00e8 completata, sui fianchi e nella volta dell'arco di ingresso, da busti di santi affrescati.\nL'attribuzione dei singoli elementi non \u00e8 possibile con sicurezza, ma certamente si tratta di opere eseguite dal Cerano e dalla sua bottega.\nNei media.\nLa chiesa \u00e8 stata scelta come location del film \"Pap\u00e0 dice messa\"."}
{"id": "8385111", "revid": "729019", "url": "https://it.wikipedia.org/wiki?curid=8385111", "title": "Volo Trans Colorado Airlines 2286", "text": "Il volo Trans-Colorado Airlines 2286 (operante come volo Continental Express 2286) era un volo di linea passeggeri nazionale da Denver, Colorado, a Durango, Colorado, negli Stati Uniti d'America, operato dalla Trans Colorado Airlines per conto della Continental Express. Il 19 gennaio 1988, il volo 2286 si schiant\u00f2 al suolo vicino a Bayfield, in Colorado, mentre si avvicinava all'aeroporto di Durango. Delle 17 persone a bordo, 9 persero la vita, inclusi entrambi i membri dell'equipaggio. L'indagine del National Transportation Safety Board (NTSB) permise di stabilire che la causa pi\u00f9 probabile dell'incidente fu l'incapacit\u00e0 dell'equipaggio di seguire il profilo di discesa corretto.\nL'aereo.\nIl velivolo era un Fairchild Metro III a doppio turboelica (numero di registrazione N68TC). Inizialmente prodotto nel 1981, questo particolare aereo venne acquisito dalla Trans Colorado Airlines nel 1986. Il Metro III aveva accumulato un totale di circa ore di volo al momento dell'incidente. L'aereo non era dotato di un registratore vocale in cabina di pilotaggio o di un registratore dei dati di volo e la Federal Aviation Administration non richiedeva agli aeromobili regionali di essere equipaggiati con tali registratori a quell'epoca. Dopo l'incidente, la FAA impose l'installazione di registratori di volo su tutti gli aerei che operavano voli di linea.\nL'equipaggio.\nIl volo era gestito dal comandante Stephen S. Silver (36) e dal primo ufficiale Ralph D. Harvey (42) che si unirono alla Trans-Colorado nel 1986 e nel 1987, rispettivamente. Il capitano Silver aveva ore di esperienza di volo, di cui ore su Fairchild Metro. Il primo ufficiale Harvey aveva ore di volo, di cui 305 su Fairchild Metro.\nL'incidente.\nIl volo 2286 part\u00ec dall'aeroporto internazionale Stapleton di Denver alle 18:20 Mountain Time Zone, come volo regolarmente programmato verso l'aeroporto di Durango. A bordo c'erano un totale di 15 passeggeri e due piloti.\nAlle 18:53, il volo 2286 rifer\u00ec di aver raggiunto la sua altitudine di crociera di . Il controllo del traffico aereo avvert\u00ec il volo 2286 della ridotta visibilit\u00e0 a Durango, con una base della nube di soli e neve leggera e nebbia nell'area. Alle 19:00, i controllori chiesero al volo se volesse effettuare un atterraggio strumentale (ILS) alla pista 2 di Durango, o un avvicinamento non di precisione alla pista 20. Dalla posizione del volo 2286, effettuare l'atterraggio ILS avrebbe richiesto il backtracking per avvicinarsi alla pista 2, aggiungendo 10 minuti al volo rispetto a un avvicinamento diretto alla pista 20. Il comandante Silver, che aveva una reputazione come pilota che poteva recuperare il tempo perso e tentare di arrivare in orario, scelse l'avvicinamento alla pista 20 perch\u00e9 gli avrebbe fatto risparmiare tempo. Silver permise al primo ufficiale Harvey di pilotare durante l'avvicinamento a Durango.\nAlle 19:03, il volo 2286 venne autorizzato a iniziare la discesa da . Per avvicinarsi direttamente a Durango, il primo ufficiale effettu\u00f2 a una rapida discesa di piedi al minuto, che era pi\u00f9 di tre volte della velocit\u00e0 prevista per l'avvicinamento. Alle 19:14, il volo 2286 ricevette l'autorizzazione per avvicinarsi alla pista 20 di Durango e rifer\u00ec di aver raggiunto i . Il volo 2286 continu\u00f2 a scendere fino a quando non colp\u00ec il suolo, e poi si alz\u00f2 di nuovo. Il Metroliner roll\u00f2 diverse volte prima di colpire di nuovo il suolo. Il volo 2286 alla fine si ferm\u00f2 a circa cinque miglia dall'aeroporto. Uno dei sopravvissuti cammin\u00f2 nella neve per oltre un miglio nel tentativo di chiamare aiuto. Entrambi i piloti e sette passeggeri rimasero uccisi nello schianto.\nLe indagini.\nIl National Transportation Safety Board indag\u00f2 sull'incidente. Gli investigatori appresero che il primo ufficiale Ralph Harvey aveva una storia di abuso di alcol. Tuttavia, il primo ufficiale aveva completato un esame fisico il giorno prima dell'incidente e in quel momento era stato trovato privo di alcol o droghe. Inoltre, i test sul corpo del primo ufficiale risultarono negativi per alcol o droghe.\nDurante le indagini, l'NTSB venne informato da un altro pilota che, dopo l'incidente, aveva incontrato una donna che affermava di essere la fidanzata del comandante Stephen Silver. La donna aveva affermato di aver \"sniffato un sacco di cocaina\" con Silver la notte prima dell'incidente. L'NTSB tent\u00f2 di contattare e interrogare la donna, senza per\u00f2 avere successo. I test sul suo corpo permisero di trovare tracce di cocaina e dei suoi metaboliti nel sangue e nelle urine. L'NTSB concluse che Silver aveva probabilmente usato la cocaina da 12 a 18 ore prima dell'incidente e che le sue capacit\u00e0 di pilotaggio erano probabilmente degradate a causa del suo uso di droghe.\nIl 4 febbraio 1989, l'NTSB pubblic\u00f2 il suo rapporto finale sul volo 2286, in cui dichiarava la sua scoperta della probabile causa dell'incidente:\nCultura di massa.\nIl volo Trans Colorado Airlines 2286 \u00e8 stato analizzato nel sesto episodio della sedicesima stagione del programma televisivo canadese \"Indagini ad alta quota\" nell'episodio \"Schianto nella neve\"."}
{"id": "8385115", "revid": "1031941", "url": "https://it.wikipedia.org/wiki?curid=8385115", "title": "There's Something About Mary (album)", "text": "There's Something About Mary \u00e8 l'album musicale colonna sonora del film Tutti pazzi per Mary del 1998\nLa colonna sonora del film \u00e8 stata composta da autori vari ed \u00e8 prevalentemente non originale: le musiche furono infatti scelte personalmente dai fratelli Farrelly, che posero in particolare l'attenzione su gruppi e cantanti emergenti. Inserirono inoltre nella colonna sonora una canzone della band Zuba, gruppo musicale conosciuto solamente a livello locale ma apprezzato dai due registi.\nLa canzone utilizzata durante i titoli di testa e ripresa brevemente nel finale, \"There's Something About Mary\", \u00e8 stata composta dal cantautore Jonathan Richman appositamente per la pellicola su richiesta dei Farrelly; essi chiesero inoltre di poter inserire nel film \"True Love Is Not Nice\" e \"Let Her Go Into The Darkness\", canzoni scritte precedentemente da Richman che tuttavia non reputava adatte al contesto della storia. Per l'accompagnamento musicale fu scelto un collaboratore e amico del cantautore, il batterista Tommy Larkins; entrambi ricordarono positivamente la partecipazione in \"Tutti pazzi per Mary\", poich\u00e9 fece riacquistare ai due popolarit\u00e0 in un momento non tanto favorevole della loro carriera artistica. Nelle versioni non in lingua inglese, le canzoni di Richman sono state adattate e ri-eseguite: nelle edizioni francese e tedesca rispettivamente dai cantanti Olivier Constantin e Tom Luca, in quella italiana dal doppiatore Tonino Accolla.\nL'album contenente la colonna sonora del film \u00e8 stato pubblicato negli Stati Uniti dalla Capitol Records il 14 luglio 1998, mentre in Italia il 20 ottobre dello stesso anno. "}
{"id": "8385129", "revid": "70647", "url": "https://it.wikipedia.org/wiki?curid=8385129", "title": "Liceo Stendhal (Milano)", "text": "Il Liceo Stendhal (\"Lyc\u00e9e Stendhal\" in francese) \u00e8 una scuola franco-internazionale primaria e secondaria di Milano, situata in via Laveno, vicino a piazzale Segesta. La scuola \u00e8 in gestione diretta dall'\"Agence pour l'enseignement fran\u00e7ais \u00e0 l'\u00e9tranger\" e comprende vari gradi di istruzione dalla scuola materna sino al liceo, in preparazione al \"baccalaur\u00e9at\".\nStoria.\nFino al 1948, i ragazzi francesi che vivevano a Milano venivano educati in un istituto religioso, la scuola Jeanne d'Arc. Questo istituto non forniva un'istruzione fino al baccalaureato: gli studenti erano dunque obbligati a continuare i loro studi in Francia.\nNel 1948, i primi corsi di francese furono organizzati su iniziativa della Camera di Commercio Francese in Italia. Le lezioni furono fatte presso la sede della CFCI (Chambre Fran\u00e7aise de Commerce d'Industrie) a Milano, in via Meravigli.\nLa prima classe era composta da sei studenti. Qualche anno dopo, la scuola accoglieva 42 studenti in un appartamento in via Rugabella. Nel 1955 aveva 133 studenti e nel 1960 c'erano alunni dalla sixi\u00e8me (1 media) alla terminal (ultimo anno del liceo) suddivisi in 7-8 stanze.\nNel 1959, in occasione della visita del generale De Gaulle, il Comune di Milano concesse alla Camera di Commercio il terreno di via Laveno per costruire una scuola. Nel 1961 c'erano gi\u00e0 163 studenti divisi in 17 classi. Nel 1969 la scuola contava 430 studenti. Nel 1970 fu costruita la parte dedicata alla scuola primaria, nel 1979 la palestra e nel 1983 fu aggiunto un secondo piano. Per finanziare tutto questo, le sovvenzioni si moltiplicarono; anche l'ANEFE (Association Nationale des \u00c9coles Fran\u00e7aises \u00e0 l'\u00e9tranger) forn\u00ec un aiuto finanziario.\nDurante questo periodo (fino al 1983) la scuola fu diretta dalla signora Michelle Meyer.\nFurono intrapresi dei lavori di ristrutturazione che durarono tre anni, ma, nonostante questo, la scuola continu\u00f2 a funzionare. Furono costruite la nuova scuola elementare e la palestra cos\u00ec la scuola fu rinnovata.\nAvvenimenti salienti.\n23 febbraio 2000:\nL'ambasciatore francese e Gabriele Albertini, sindaco di Milano, firmano un accordo su una concessione allo Stato francese di 7500 m2 e un'area adiacente di 8000 m2.\nMaggio 2004:\nGli alunni, dai corsi della materna al CM2 (5\u00b0 elementare), si trasferiscono nei nuovi locali.\nSettembre 2006:\nL'intero edificio \u00e8 finalmente aperto a tutti gli studenti.\n10 maggio 2008:\nLa scuola festeggia il suo 60 anni.\nDicembre 2010:\nViene creata l'Association des Anciens du Lyc\u00e9e Stendhal de Milan (Associazione degli ex-allievi del Liceo Stendhal di Milano) che raggruppa pi\u00f9 di 500 ex-studenti.\n19 maggio 2018:\nIl Liceo Stendhal di Milano festeggia i suoi 70 anni."}
{"id": "8385136", "revid": "1573940", "url": "https://it.wikipedia.org/wiki?curid=8385136", "title": "Abyssopathes", "text": "Abyssopathes \u00e8 un genere di esacoralli antipatari della famiglia Schizopathidae.\nDistribuzione e habitat.\nIl genere ha una distribuzione cosmopolita essendo presente nelle acque dell'oceano Atlantico, dell'Indo-Pacifico e dell'Antartide.\nTassonomia.\nIl genere comprende le seguenti specie:"}
{"id": "8385137", "revid": "1784938", "url": "https://it.wikipedia.org/wiki?curid=8385137", "title": "Lacto-ovo-vegetarianismo", "text": ""}
{"id": "8385141", "revid": "69794", "url": "https://it.wikipedia.org/wiki?curid=8385141", "title": "Collegio elettorale di Bobbio (Regno di Sardegna)", "text": "Il collegio elettorale di Bobbio \u00e8 stato un collegio elettorale uninominale del Regno di Sardegna.\nTerritorio.\nNel 1848 era costituito dai due mandamenti di Bobbio e Ottone. Nel 1860 (VII legislatura) fu ingrandito col territorio del soppresso collegio di Varzi, costituito dai mandamenti di Varzi e Zavattarello. Divenne quindi collegio del Regno d'Italia.\nDati elettorali.\nNel collegio si svolsero votazioni per sette legislature.\nIII legislatura.\nL'elezione fu annullata il 2 agosto 1849 perch\u00e9 l'eletto, Castagneri, era intendente col solo titolo, grado ed anzianit\u00e0 di vice intendente. Fu pertanto indetta un'elezione suppletiva.\nIV legislatura.\nAngelo Tamburelli, eletto nelle elzioni generali, si dimise il 3 aprile 1850. Nell'elezione suppletiva venne eletto Faustino Malaspina, che cess\u00f2 poi dalla carica di deputato per la nomina a reggente la segreteria del Consiglio di Stato il 5 aprile 1853. Venne pertanto indetta un'altra elezione suppletiva in cui fu eletto Santo Palazzi. Tale elezione fu annullata il 27 aprile 1853 per incompatibilit\u00e0 d'impiego essendo l'eletto ricevitore principale delle dogane in Genova. Nell'ulteriore elezione suppletiva venne eletto Tommaso Spinola."}
{"id": "8385150", "revid": "1573940", "url": "https://it.wikipedia.org/wiki?curid=8385150", "title": "Bathypathes", "text": "Bathypathes \u00e8 un genere di esacoralli antipatari della famiglia Schizopathidae.\nDescrizione.\nComprende specie coloniali, a crescita monopodiale, adese al substrato roccioso per mezzo di una placca adesiva basale. I polipi hanno un diametro trasverso di 3\u20139\u00a0mm.\nDistribuzione e habitat.\nIl genere ha una distribuzione cosmopolita essendo presente nelle acque dell'oceano Atlantico e dell'Indo-Pacifico.\nTassonomia.\nIl genere comprende le seguenti specie:"}
{"id": "8385158", "revid": "123722409", "url": "https://it.wikipedia.org/wiki?curid=8385158", "title": "Freud (serie televisiva)", "text": "Freud \u00e8 una serie televisiva austriaca-tedesca-ceca in otto episodi, ideata da Marvin Kren e con Robert Finster nel ruolo di Sigmund Freud, Ella Rumpf nel ruolo della medium Fleur Salom\u00e9 e Georg Friedrich nel ruolo dell'ufficiale di polizia e veterano di guerra Alfred Kiss. Il 24 febbraio 2020, durante la settantesima edizione del Festival internazionale del cinema di Berlino, Freud ha aperto la \"Berlinale Series\" con la proiezione, in prima visione mondiale, dei primi tre episodi di 55 minuti ciascuno. \u00c8 il primo progetto congiunto della casa di distribuzione austriaca ORF con il servizio di streaming Netflix.\nIl 15 marzo 2020, l'emittente ORF ha distribuito i primi due episodi, mentre il 18 e il 22 marzo 2020 gli ultimi sei. La serie \u00e8 stata, poi, distribuita il 23 marzo 2020 da Netflix.\nTrama.\nVienna, 1886. Sigmund Freud \u00e8 un giovane neurologo affascinato dall'ipnoterapia, scoperta durante un recente viaggio di studio in Francia nella nota clinica del dott. Jean-Martin Charcot, fervido sostenitore della natura psichica dell'isteria. Ritornato a Vienna, Sigmund inizier\u00e0 ad applicare l'ipnosi ai casi clinici dell'ospedale psichiatrico in cui lavora, diretto dall'intransigente quanto stimato Theodor Meynert. Le teorie innovative troveranno subito l'opposizione non solo del direttore, convinto della natura scenica e falsa dell'isteria, ma anche dei colleghi fra i quali Leopold von Sch\u00f6nfeld, pupillo di Meynert. Dopo una presentazione fallimentare del metodo ipnotico, di fronte agli esponenti di spicco dell'ospedale, Sigmund sar\u00e0 convinto dall'amico e collega Arthur Schnitzler a partecipare ad una festa organizzata dalla contessa Sophia von Sz\u00e1p\u00e1ry col pretesto di ampliare la cerchia di conoscenze influenti. Durante la festa, la contessa insieme al marito, Viktor von Sz\u00e1p\u00e1ry, metter\u00e0 in scena una seduta spiritica roteante attorno alla figura della medium ungherese Fleur Salom\u00e9. Da quel momento, Sigmund si ritrover\u00e0 catapultato in una spirale di omicidi, complotti, vendette e fatti soprannaturali che dovr\u00e0 risolvere facendo ricorso alle sue nuove conoscenze e all'aiuto della governante Leonore e del veterano di guerra Alfred Kiss.\nEpisodi.\nL'emittente austriaca ORF ha trasmesso la prima stagione dal 15 al 22 marzo 2020 mentre Netflix, il 23 marzo 2020.\nProduzione.\nLa serie \u00e8 stata prodotta da Wiener Satel Film (Heinrich Ambrosch) e Bavaria Fiction (Moritz Polter). Marvin Kren ha lavorato per tutta la prima stagione come showrunner e produttore esecutivo.\nLa produzione \u00e8 stata supportata dal Filmfonds Wien, dal Fernsehfonds Austria, dal Creative Europe MEDIA, dal Czech Film Fund, dalla Austrian Broadcasting Corporation e da Netflix. ZDF Enterprises si \u00e8 occupata della distribuzione internazionale.\nDaniela Skala e Martin Geissler si sono occupati del trucco ed Eva Roth del casting.\nRiprese.\nLe riprese della prima stagione si sono svolte dall'8 gennaio al 21 maggio 2019 fra Vienna e Praga.\nAccoglienza.\nBarbara Unterthurner ha notato, sul \"Tiroler Tageszeitung\", che le trame narrative sono abilmente intrecciate sebbene in maniera troppo artificiosa. La serie ricorda in parte M \u2013 Eine Stadt sucht einen M\u00f6rder. Per quanto riguarda Vienna, Marvin Kren si \u00e8 mantenuto fedele al tempo: la maggior parte dei personaggi utilizza il dialetto viennese invece dell'austriaco contemporaneo.\nBj\u00f6rn Hayer ha descritto la produzione della Neue Z\u00fcrcher Zeitung come \"una miscela particolare di thriller e mistero in un ritratto della societ\u00e0\". La performance degli attori \u00e8 eterogenea, la sceneggiatura media. Gli elementi pi\u00f9 artificiali sembrano essere le installazioni troppo pompose.\nMartin Schwickert ha scritto su \"Rp-online.de\" che Kren ha creato la sua storia \"come un'intossicazione selvaggia e allucinogena di sogni oscuri, ricordi repressi, crimini perversi e magia nera\". Tale ambizione \u00e8 realizzata in parte ma si perde dal quinto episodio in avanti. \"Diventa eccessiva con l'introduzione di poteri oscuri, scene di sesso con animali e orge di sangue\".\nSecondo Marco Craighero di \"Cinematographe.it\", \"\"Freud\" mescola richiami al cinema espressionista con il \"noir\", l\u2019horror e il thriller politico, in una storia scorrevole ma non sempre equilibrata\". Il sito d\u00e0 alla serie un voto di 3.3 su 5, premiando la regia e la fotografia. \"Movieplayer.it\", al contrario, d\u00e0 un voto di 4 su 5. \nAnna Cordioli della \"Societ\u00e0 Psicoanalitica Italiana\" sostiene che \"Purtroppo per\u00f2, a dispetto di tutta una serie di riferimenti reali, il telefilm non \u00e8 un biopic: il personaggio di Freud viene infatti caricaturato e trasformato in un ottocentesco Dylan Dog (il noto investigatore dell\u2019incubo) occupato a risolvere omicidi e atrocit\u00e0. Il personaggio si ispira al \u201cvero\u201d Freud per la passione a scavare nel profondo, la compassione per gli alienati e non mancano riferimenti alla sua fase giovanile, come la cocaina e l\u2019interesse per l\u2019ipnosi. Ma il personaggio della serie non riesce mai davvero ad assomigliare a Freud, creando una sorta di alterit\u00e0, sospesa tra la copia e la rilettura\".\nIn media, 475.000 spettatori hanno visto la prima messa in onda del primo episodio su ORF, il secondo episodio ha raggiunto 443.000 spettatori.\nIn Italia, nei primi due giorni dalla pubblicazione, la serie ha raggiunto la cima delle dieci serie italiane pi\u00f9 viste su Netflix.\nPremi e riconoscimenti.\nRomy Awards 2020:"}
{"id": "8385162", "revid": "599013", "url": "https://it.wikipedia.org/wiki?curid=8385162", "title": "Mohamed Kabor\u00e9", "text": "Carriera.\nNazionale.\nHa debuttato in Nazionale nel 2001. Ha partecipato, con la Nazionale, alla Coppa d'Africa 2002 e alla Coppa d'Africa 2004. Ha collezionato in totale, con la maglia della Nazionale, 23 presenze."}
{"id": "8385164", "revid": "929200", "url": "https://it.wikipedia.org/wiki?curid=8385164", "title": "Gran Premio dell'Autodromo 1953", "text": ""}
{"id": "8385165", "revid": "929200", "url": "https://it.wikipedia.org/wiki?curid=8385165", "title": "Gran Premio dell'Autodromo 1948", "text": ""}
{"id": "8385171", "revid": "121270413", "url": "https://it.wikipedia.org/wiki?curid=8385171", "title": "Twike", "text": "Il Twike, un portmanteau delle parole inglesi \"twin\" (\"gemello\") e \"bike\" (\"bici\") \u00e8 un veicolo ibrido umano-elettrico (HEHV) progettato per trasportare due passeggeri ed eventuali merci. Essenzialmente si tratta di una velomobile con un motore ibrido elettrico, pu\u00f2 essere guidata in modalit\u00e0 solo elettrica oppure pedalando con l'ausilio aggiuntivo del motore elettrico.Il fatto di pedalare in un ambiente chiuso porta l'utente a riscaldarsi, rendendo in genere superfluo il riscaldamento elettrico in inverno, ed estendendo la gamma del veicolo (anche se non aumenta sostanzialmente la velocit\u00e0 massima raggiungibile).\nCostruito con materiali leggeri come alluminio (telaio) e plastica (scocca), questo triciclo da 246\u00a0kg (peso a vuoto, cui va aggiunto quello della batteria) utilizzava prima le batterie NiCd, successivamente si \u00e8 passati a tecnologie pi\u00f9 recenti come LiMn, LiFePO 4 e Li-Ion. In genere, la percorrenza varia da 50 a oltre 500\u00a0km a seconda della dimensione, del tipo, dello stato della batteria da un lato e del profilo di velocit\u00e0, altitudine e carico dall'altro. L'energia viene recuperata durante la guida tramite frenata rigenerativa e il carico di lavoro viene sottratto dall'impianto elettrico mediante il sistema di pedalata direttamente alla trasmissione (ovvero, entrambi i sistemi funzionano in parallelo, non in serie).\nDescrizione.\nIl Twike \u00e8 un veicolo due posti a tre ruote. Le due ruote posteriori sono azionate direttamente tramite un ingranaggio differenziale da un motore - e facoltativamente da 2 coppie di pedali nel caso del modello \"active\" (provvisto di pedalata assistita). Twike si guida tramite un joystick - posizionato in corrispondenza della mano destra del pilota, che sta seduto sul lato sinistro - tramite cavi e dispone di freni a pedale. Il veicolo pu\u00f2 raggiungere velocit\u00e0 fino a 85 chilometri all'ora, utilizzando 7,4 kWh per 100\u00a0km. A 50\u00a0km/h si pu\u00f2 arrivare a percorrere fino a 80\u00a0km.\nStoria.\nIl Twike I \u00e8 stato sviluppato da un gruppo di studenti svizzeri per l'EXPO mondiale del 1986 a Vancouver, in Canada. Ha vinto il \"Functionality Award\" per il miglior design ergonomico nell'Innovative Vehicle Design Competition (IVDC) e un primo premio nel Campionato internazionale per la velocit\u00e0 dei veicoli a motore umano. Il Twike I era condotto esclusivamente da forza umana.\nIspirato dal successo della Twike I, un gruppo di appassionati tra cui Ralph Schnyder e Peter Zeller inizi\u00f2 a sviluppare la Twike II come un progetto verso un veicolo per l'uso quotidiano su strada. \u00c8 stato sviluppato in collaborazione con Alusuisse-Lonza Holding, \u00e8 stato esposto alla fiera HEUREKA di Zurigo e ha preso parte al Tour de Sol Alpin del 1991. La Twike II aveva una trasmissione a cinghia tramite pedale, con trasmissione meccanica a variazione continua e un motore a corrente continua alimentato da batterie NiCd per aiutare a spingere il veicolo. In questo modo, l'idoneit\u00e0 all'uso quotidiano \u00e8 stata notevolmente migliorata.\nNel 1992, la nuova societ\u00e0 Twike Ltd. decise di sviluppare la Twike II come veicolo di produzione vera e propria, cercando capitali e clienti. La produzione del successivo Twike III \u00e8 iniziata nel 1995 e nel 1996 la riformata Twike AG ha prodotto e venduto 190 veicoli, principalmente in Svizzera e Germania. Twike III era dotato di un motore AC asincrono (sistema ancora utilizzato oggi) e batterie NiCd da 336 V. L'azionamento del pedale \u00e8 stato semplificato adottando un cambio al mozzo da 5 velocit\u00e0 ed \u00e8 stato incluso in tutti i veicoli di ordine speciale, eccetto poche eccezioni.\nNel 1998, FINE Mobile GmbH ha lanciato la sua linea di produzione tedesca di Twike e alla fine \u00e8 diventata il produttore esclusivo del mezzo, dopo aver acquisito i diritti di SwissLEM AG nel 2002. Oggi il Twike \u00e8 prodotto a Rosenthal, un piccolo villaggio dell'Assia vicino a Marburgo. Il prezzo per un Twike parte da circa \u20ac 25.000 (versione base, inclusi due pacchi batteria). Sono stati dichiarati venduti 900 mezzi nel 2011.\nNell'anno 2010, il team TW4XP ha partecipato al premio statunitense Automotive X con il veicolo ibrido umano-elettrico TW4XP, basato su Twike (Twike 4)."}
{"id": "8385175", "revid": "1573940", "url": "https://it.wikipedia.org/wiki?curid=8385175", "title": "Parantipathes", "text": "Parantipathes \u00e8 un genere di esacoralli antipatari della famiglia Schizopathidae.\nDistribuzione e habitat.\nLa maggior parte delle specie \u00e8 diffusa nell'oceano Pacifico sud-occidentale. Una specie (\"Parantipathes larix\") \u00e8 presente nel mar Mediterraneo e nell'Atlantico orientale, e un'altra (\"P.\u00a0tetrasticha\") nell'Atlantico occidentale.\nTassonomia.\nIl genere comprende le seguenti specie:"}
{"id": "8385178", "revid": "767487", "url": "https://it.wikipedia.org/wiki?curid=8385178", "title": "Pandemia di COVID-19 a Taiwan", "text": "La pandemia di COVID-19 a Taiwan \u00e8 una pandemia della malattia respiratoria COVID-19 causata dal coronavirus SARS-CoV-2 proveniente dalla provincia del Hubei nella Repubblica Popolare Cinese. Il primo contagio risale al 21 gennaio: una cittadina taiwanese rientrata da Wuhan in Cina. \u00c8 stato successivamente confermato il contagio di due altri cittadini cinesi, che hanno dato inizio all'epidemia nel territorio del Taiwan.\nPur non facendo parte dell'OMS, Taiwan \u00e8, a febbraio 2021, uno dei Paesi meno colpiti dalla pandemia. Ad ottobre 2020 aveva infatti superato i 200 giorni senza nessun nuovo caso interno al Paese, secondo gli esperti principalmente grazie alla veloce chiusura dei confini, alla regolamentazione dei viaggi, al sistema di tracciamento dei contatti ed alla quarantena dei positivi, attuate dal governo dell'isola asiatica. Taiwan, finora, non ha attuato misure pi\u00f9 restrittive, come il confinamento.\nAntefatti.\nIl 12 gennaio 2020, l'Organizzazione mondiale della sanit\u00e0 (OMS) ha confermato che un coronavirus era la causa di una nuova infezione polmonare che aveva colpito diversi abitanti della citt\u00e0 di Wuhan, nella provincia cinese dell'Hubei. Il cui caso era stato portato all'attenzione dell'OMS il 31 dicembre 2019.\nSebbene nel tempo il tasso di mortalit\u00e0 del COVID-19 si sia rivelato decisamente pi\u00f9 basso di quello dell'epidemia di SARS che aveva imperversato nel 2003, la trasmissione del virus SARS-CoV-2, alla base del COVID-19, \u00e8 risultata essere molto pi\u00f9 ampia di quella del precedente virus del 2003, ed ha portato a un numero totale di morti molto pi\u00f9 elevato.\nCronologia.\nIl 21 gennaio, il primo caso a Taiwan \u00e8 stato confermato in una donna taiwanese di 50 anni, appena sbarcata all'aeroporto internazionale di Taoyuan, proveniente da Wuhan, ove lavora come insegnante. Ha riferito di propria iniziativa ed \u00e8 stata ricoverata in ospedale. Successivamente vengono confermati altri due casi, in cittadini cinesi. Il primo caso nazionale \u00e8 stato diagnosticato a Taiwan il 28 gennaio. La prima morte a Taiwan \u00e8 stata confermata il 16 febbraio: si tratta di un uomo di 60 anni, affetto da diabete.\nStatistiche.\nAl 7 giugno sono 443 i casi confermati, inclusi sette decessi. Tra i casi confermati c'\u00e8 un taiwanese di 50 anni, che alla fine di gennaio \u00e8 stato multato di 300.000 dollari taiwanesi (equivalenti a circa 9.000 euro) per non aver denunciato i suoi sintomi e tentato di nascondere le sue attivit\u00e0 successive, come l'aver frequentato una sala da ballo a Kaohsiung col pericolo di aver propagato la diffusione del virus a numerose altre persone.\nImpatto economico.\nAviazione.\nNel settore dell'aviazione, i voli diretti della compagnia aerea taiwanese China Airlines per Roma sono stati respinti e cancellati da quando l'Italia ha annunciato il divieto di voli taiwanesi. D'altra parte, la seconda compagnia aerea di Taiwan, Eva Air, ha anche posticipato il lancio dei voli per Milano e Phuket. Entrambe le compagnie aeree taiwanesi hanno tagliato numerose destinazioni attraverso lo stretto, lasciando solo tre citt\u00e0 cinesi ancora servite.\nMercati azionari.\nL'indice azionario ponderato per la capitalizzazione di Taiwan \u00e8 diminuito del 13,1% a causa del coronavirus. Gli investitori stranieri hanno venduto oltre $ 200 miliardi di NT. Anche TAIEX ha toccato il minimo di 42 mesi, chiudendo a 8.681,34 punti. Il Fondo nazionale di stabilizzazione ha deciso il 19 marzo che \u00e8 essenziale intervenire sul mercato azionario."}
{"id": "8385186", "revid": "767487", "url": "https://it.wikipedia.org/wiki?curid=8385186", "title": "Sezione di Archivio di Stato di Palmi", "text": "La Sezione di Archivio di Stato di Palmi \u00e8 l'ufficio periferico del Ministero dei beni e delle attivit\u00e0 culturali e del turismo che, a norma di legge, conserva la documentazione storica prodotta dagli uffici periferici dello Stato operanti a Palmi e per deposito volontario, custodia temporanea, donazione o acquisto ogni altro archivio o raccolta documentaria di importanza storica. \u00c8 una sezione dell'Archivio di Stato di Reggio Calabria e ha sede nella Casa della cultura \"Leonida Repaci\".\nStoria.\nLa \"Sezione di Palmi\" dell'Archivio di Stato di Reggio Calabria venne istituita come \"Sottosezione di Archivio di Stato\" con decreto ministeriale del 23 luglio 1960, e divenne Sezione di Archivio di Stato il 1\u00ba maggio 1965, in esecuzione del DPR 1409/1963. La sua sede era presso un edificio situato nella centrale \"via Gramsci\".\nI fondi pi\u00f9 significativi furono rappresentati dai protocolli notarili (dal XVI secolo al XX secolo), dal \"nuovo\" e \"vecchio\" Catasto terreni e fabbricati, dagli atti del Tribunale di Palmi e delle preture di Cinquefrondi e Laureana. \nAd inizio degli anni ottanta dello scorso secolo, l'archivio venne spostato nel nuovo edificio polifunzionale denominato Casa della cultura, dove ha sede attualmente.\nIn data 7 marzo 2006 il Tribunale di Palmi don\u00f2 all'Archivio documenti pari a 1.148 unit\u00e0 archivistiche, per un periodo che va dal 1925 al 1962. \nBiblioteca.\nLa biblioteca interna dell'archivio consta di 1.339 volumi ed opuscoli editi tra il XIX secolo ed il XX secolo, 41 testate di periodici, per un totale di 464 annate, in parte acquistati dal Ministero per i Beni e le Attivit\u00e0 Culturali ed in parte donati. La biblioteca nacque contestualmente alla sezione, ed ha come fine quello di coadiuvare gli impiegati nello svolgimento dell'attivit\u00e0 istituzionale e gli studiosi nella ricerca archivistica. I testi conservati riguardano la storia politica, economica, sociale, culturale italiana e calabrese, con particolare riferimento alla citt\u00e0 di Palmi. Nella sala delle biblioteca \u00e8 consultabile inoltre uno schedario aggiornato al 2004."}
{"id": "8385187", "revid": "287204", "url": "https://it.wikipedia.org/wiki?curid=8385187", "title": "Chiesa di San Felice di Tenna", "text": "La Chiesa di San Felice di Tenna \u00e8 una chiesa nella frazione di Pietre nel comune di Tramonti.\nStoria.\nLa storia \u00e8 muta in merito alla prima edificazione della chiesa, ma si presume che risalga al XV secolo, in quanto ai principi del '500 era attiva la confraternita del Corpo di Cristo; nel 1525 fu fondata da Roberto Romano una cappella gentilizia in onore di Santa Lucia, verso la fine del '500 fu fondata un'altra cappella ad opera della famiglia Palumbo. Nel 1632 la chiesa sub\u00ec un restauro, ma croll\u00f2 quasi del tutto dopo il terremoto del 1688, fu poi ricostruita a una sola navata, nell'Ottocento era attiva la congrega di Santa Maria delle Grazie. Nel 1930 la chiesa fu vittima di un altro terremoto dove rimase seriamente danneggiata, fu restaurata e nel 1932 fu posta la lapide situata sul portale d'ingresso, rimase danneggiata anche dal terremoto dell'Irpinia del 1980.\nLa facciata.\nLa facciata \u00e8 molto semplice e fine, \u00e8 costituita da due paraste binate, coronate dal frontone con al centro un oculo. Una finestra che sormonta un'iscrizione facente riferimento alla riedificazione della chiesa a seguito del crollo del 1930. Il portale d'ingresso di colore verde \u00e8 decorato da due paraste con capitelli posti ai suoi lati, al di sopra di essi vi \u00e8 lo stemma pontificio di Pio XI.\nL'interno.\nL'interno \u00e8 a una sola navata con cappelle laterali, conclusa dall'abside con copertura a catino, mentre la navata \u00e8 coperta da una volta a botte con unghie, all'interno delle quali si aprono le otto finestre che lasciano entrare luce, tutta la volta \u00e8 ricoperta di affreschi che a loro volta sono coperti da pittura bianca che non li rende visibili. Sul portale d'ingresso \u00e8 posto l'organo della cantoria. Secondo alcune fonti, tra le quali il libro \"Memorie storico-diplomatiche dell'antica citt\u00e0 e ducato di Amalfi\" di Matteo Camera innanzi all'altare maggiore \u00e8 sepolto l'eremitano di Sant'Agostino, Agostino de Vivo morto in odore di santit\u00e0 a Tramonti il 1\u00ba dicembre 1581, compose un libro intitolato: Studio di vera sapienza."}
{"id": "8385191", "revid": "1354930", "url": "https://it.wikipedia.org/wiki?curid=8385191", "title": "Vuelta a la Argentina", "text": "La Vuelta a la Argentina \u00e8 stata una corsa a tappe maschile di ciclismo su strada che si svolse in Argentina, per 4 edizioni, in modo discontinuo. \nAlbo d'oro.\n\"Aggiornato all'edizione 2000.\"\nStatistiche.\nVittorie per nazione.\n\"Aggiornato all'edizione 2000.\""}
{"id": "8385195", "revid": "21880", "url": "https://it.wikipedia.org/wiki?curid=8385195", "title": "Hantavirus", "text": ""}
{"id": "8385204", "revid": "111704006", "url": "https://it.wikipedia.org/wiki?curid=8385204", "title": "Gidra", "text": ""}
{"id": "8385210", "revid": "110157", "url": "https://it.wikipedia.org/wiki?curid=8385210", "title": "Museo del risparmio di Torino", "text": "Il Museo del Risparmio di Torino \u00e8 un museo interattivo che approfondisce gli aspetti ed i concetti legati alle tematiche del risparmio, dei soldi e dell\u2019investimento.\nFondato dal gruppo bancario Intesa Sanpaolo, il museo si propone di contribuire a diffondere la conoscenza finanziaria per aiutare le persone a prendere decisioni razionali e informate. Lo scopo \u00e8 quello di stimolare una riflessione consapevole e serena sull'uso del denaro in modo da adottare comportamenti che consentano di raggiungere i propri obiettivi di vita.\nIl museo vuole stimolare la partecipazione attiva dei suoi visitatori e offre materiali audiovisivi pensati e realizzati per soddisfare curiosit\u00e0 e bisogno di conoscenza di un\u2019ampia fascia di visitatori.\nStruttura.\nIl museo occupa una superficie espositiva di 600 mq e si articola in 5 sale. Il percorso, fruibile in italiano e in inglese, spazia tra concetti e testimonianze audiovisive che coinvolgono il visitatore in un\u2019esperienza sensoriale e intellettuale volta a far riflettere sulle modalit\u00e0 di gestione del proprio denaro."}
{"id": "8385213", "revid": "1784492", "url": "https://it.wikipedia.org/wiki?curid=8385213", "title": "Ragbi klub Nada", "text": "Il Ragbi Klub Nada (\"Associazione rugbistica Speranza\"; abbreviato in R.K. Nada) \u00e8 una societ\u00e0 di rugby di Spalato fondata il 23 febbraio 1959.\nStoria.\nIl 23 febbraio 1959 nacque uno dei club sportivi pi\u00f9 titolati di Spalato e della Croazia. L'idea di fondare il club fu partorita sulla famosa spiaggia di Spalato a Ba\u010dvice (in italiano Botticelle).\nCos\u00ec nel febbraio del 1959 alla carica di primo presidente della Nada fu eletto Emil O\u0161tri\u0107, che rimase a ricoprire questo ruolo per ben 15 anni.\nLa squadra spalatina di rugby disput\u00f2 il suo primo incontro il 1\u00ba dicembre 1959 quando ospitarono il HARK Mladost, la partita si concluse con una sconfitta.\nLa sala trofei del club, Sala Trofei \"Mihovil Radja\", prese il nome da uno dei membri pi\u00f9 prestigiosi per l'appunto Mihovil Radja il quale dedic\u00f2 tutta la sua vita per il club dapprima come giocatore poi come allenatore, presidente e dirigente sportivo dedicandosi in toto allo sviluppo del rugby spalatino."}
{"id": "8385214", "revid": "2079728", "url": "https://it.wikipedia.org/wiki?curid=8385214", "title": "Laiano (Sant'Agata de' Goti)", "text": "Laiano \u00e8 una frazione di abitanti, del comune italiano di Sant'Agata de' Goti, nella provincia di Benevento, in Campania.\nDescrizione.\nIl borgo si trova in collina a 480 metri s.l.m.\nNel 1600 Laiano era situato nei pressi della fontana denominata \"Grotta\". In seguito ad un'epidemia di peste, la popolazione si spost\u00f2 per sfuggire all'epidemia stabilendosi nella attuale ubicazione, alle pendici dei monti del Taburno.\nNel suo territorio \u00e8 presente una chiesa dedicata a san Michele Arcangelo."}
{"id": "8385221", "revid": "599013", "url": "https://it.wikipedia.org/wiki?curid=8385221", "title": "Jay Clarke", "text": "Nel 2017 partecipa grazie a una wild card al torneo di Wimbledon di doppio insieme a Marcus Willis, sconfiggendo al secondo turno la coppia detentrice del trofeo composta da Pierre-Hugues Herbert e Nicolas Mahut per poi uscire al turno seguente.\nCarriera.\nNel 2017 riceve due wild card per partecipare alle qualificazioni di Wimbledon, dove esce all'ultimo turno, e al tabellone principale del torneo di doppio insieme a Marcus Willis, dove arriva fino al terzo turno.\nNel 2018 ottiene altre tre wild card a Wimbledon per il torneo singolare, doppio e doppio misto. Riesce cos\u00ec a partecipare per la prima volta al tabellone principale di un Grande Slam nel singolare, venendo tuttavia immediatamente eliminato dal lettone Ernests Gulbis. Va meglio nel doppio misto dove, in coppia con Harriet Dart, arriva in semifinale.\nSempre a Wimbledon ottiene nel 2019 una wild card per il tabellone principale, dove riesce a superare il primo turno battendo il qualificato Noah Rubin per poi arrendersi di fronte a Roger Federer.\nStatistiche.\n\"Aggiornate al 19 luglio 2021.\""}
{"id": "8385229", "revid": "1354930", "url": "https://it.wikipedia.org/wiki?curid=8385229", "title": "Coppa Placci 1928", "text": "La Coppa Placci 1928, sesta edizione della corsa, si svolse il 30 settembre 1928 su un percorso di 193\u00a0km. La vittoria fu appannaggio dell'italiano Pietro Fossati, che complet\u00f2 il percorso in 6h45'00\", precedendo i connazionali Allegro Grandi e Adolfo Martelli."}
{"id": "8385230", "revid": "933835", "url": "https://it.wikipedia.org/wiki?curid=8385230", "title": "Giovanni Crispo de' Monti", "text": " \nBiografia.\nNacque intorno alla met\u00e0 del XV secolo all'Aquila, dal patrizio Corrado e da Maria Notamanni.\nSi dedic\u00f2 allo studio della giurisprudenza, divenendo dottore \"in utroque iure\", forse a Siena. Insegn\u00f2 per alcuni anni diritto all'Universit\u00e0 di Padova, dove fu lettore tra il 1488 e il 1490. Nel 1490 diede alle stampe a Venezia le sue prime opere, commenti alle \"Istituzioni\" di Giustiniano, la \"Repetitio Institutionum titulorum De heredibus et De gradibus\" e la sua opera pi\u00f9 nota, il trattato \"Termini omnium actionum\" o \"Arbor omnium actionum\", pi\u00f9 volte ristampato per circa un secolo. Si tratta di opere esplicitamente pensate per gli studenti di diritto civile.\nSi spos\u00f2 con Isabella Agnifili, nipote del cardinale Amico Agnifili, ed ebbe tre figli: Giancarlo, Alessandro e Leonardo.\nNel 1495 era tornato in Abruzzo, dove fu coinvolto brevemente in vicende belliche nel tentativo di contrastare l'occupazione di re Carlo VIII di Francia. Presso lo stesso sovrano venne in seguito inviato come ambasciatore, guadagnandosi i titoli di uditore delle due province d'Abruzzo e di consigliere del re.\nMor\u00ec in data imprecisata, non anziano, forse nei primi anni del XVI secolo."}
{"id": "8385236", "revid": "111704585", "url": "https://it.wikipedia.org/wiki?curid=8385236", "title": "Sarche", "text": ""}
{"id": "8385240", "revid": "228587", "url": "https://it.wikipedia.org/wiki?curid=8385240", "title": "Collegio di Cashel", "text": "Il collegio di Cashel \u00e8 stata una circoscrizione elettorale del Parlamento britannico in Irlanda che insisteva sulla citt\u00e0 di Cashel, un centro abitato del South Tipperary che, tra il 1801 e il 1870, ha eletto un parlamentare. Ci furono problemi con le elezioni del 21 novembre 1868. Il candidato sconfitto present\u00f2 una petizione accusando di corruzione il parlamentare vincitore. Di conseguenza, le elezioni furono dichiarate nulle. Il Parlamento approv\u00f2 poi l'Act 1870 (33 e 34 Vict. c.38) che il 1\u00ba agosto 1870 abol\u00ec il collegio di Cashel che fu incorporato dal collegio della Contea di Tipperary. \nConfini.\nQuesta circoscrizione, insieme al collegio di Clonmel della contea di Tipperary, costituiva una enclave del collegio della Contea di Tipperary cui fu incorporato il 1\u00ba agosto 1870."}
{"id": "8385262", "revid": "123113002", "url": "https://it.wikipedia.org/wiki?curid=8385262", "title": "Pinguinone", "text": "Il pinguinone \u00e8 un composto organico con formula molecolare . \u00c8 un chetone ciclico insaturo avente come nome sistematico 3,4,4,5-tetrametilcicloesa-2,5-dien-1-one.\nIl suo nome deriva dalla sua struttura molecolare bidimensionale che ricorda un pinguino (somiglianza che si perde nella struttura tridimensionale).\nNonostante sia un dienone e abbia quindi la struttura adeguata per un riarrangiamento dienone-fenolo, i gruppi metilici in posizione 3 e 5 dell'anello bloccano il movimento del gruppo in posizione 4; pertanto, anche l'azione dell'acido trifluoroacetico non provoca la trasformazione in un fenolo."}
{"id": "8385263", "revid": "122246", "url": "https://it.wikipedia.org/wiki?curid=8385263", "title": "Chiesa di San Menna", "text": ""}
{"id": "8385264", "revid": "287204", "url": "https://it.wikipedia.org/wiki?curid=8385264", "title": "Episodi di Time Out (prima stagione)", "text": "La prima stagione della serie televisiva Time Out \u00e8 stata trasmessa in anteprima negli Stati Uniti d'America dalla CBS tra il 27 novembre 1978 e il 9 aprile 1979."}
{"id": "8385265", "revid": "287204", "url": "https://it.wikipedia.org/wiki?curid=8385265", "title": "Episodi di Time Out (seconda stagione)", "text": "La seconda stagione della serie televisiva Time Out \u00e8 stata trasmessa in anteprima negli Stati Uniti d'America dalla CBS tra il 17 settembre 1979 e il 1\u00ba aprile 1980."}
{"id": "8385266", "revid": "1318658", "url": "https://it.wikipedia.org/wiki?curid=8385266", "title": "Hitman Sniper", "text": "Hitman Sniper (o Hitman: Sniper) \u00e8 un videogioco d'azione e sparatutto a tema cecchinaggio e stealth sviluppato e pubblicato da Square Enix.\nIl gioco \u00e8 il secondo della serie: \"Hitman\" ad essere stato distribuito per piattaforme mobili - dopo \"Hitman Go\".\nModalit\u00e0 di gioco.\nIl giocatore guadagna soldi (la valuta di gioco) completando le missioni disponibili per: \"\"Montenegro\" o: \"Death Valley\"\", spendendoli per aggiornare (e quindi potenziare) le prestazioni di un'arma - essenzialmente fucili di precisione - che sblocca nell\"'arsenale\". Tuttavia, tutte le armi all'infuori di quella \"standard\" sono sbloccabili a pagamento.\nDurante l'avanzamento del gioco, sar\u00e0 possibile sbloccare missioni e pi\u00f9 obbiettivi per trionfare in queste ultime, uccidendo i bersagli primari e secondari o rompendo determitati oggetti, e completando una determinata missione al 100%.\nIn Death Valley, invece, saranno disponibili dei livelli di difficolt\u00e0 che vanno da: \"\"Facile\" ad: \"Esperto\"\". Per sbloccare un livello di difficolt\u00e0, \u00e8 necessario trionfare in una partita selezionando quello precedente.\nContesto.\nIl gioco dispone di due modalit\u00e0 differenti e dal contesto parallelo e completamente diverso. Tuttavia, in entrambe le modalit\u00e0, il giocatore controlla l'Agente 47.\nMontenegro.\nIl giocatore controlla - come in ogni altro capitolo della serie - l'Agente 47, il quale ha firmato un contratto d'assassinio, dovendo, quindi, dimostrare le sue abilit\u00e0 nell'approccio all'assassinio furtivo.\nDeath Valley.\nAnche nella modalit\u00e0: \"Zombie\" del gioco, il giocatore controlla l'Agente 47, il quale \u00e8 rimasto bloccato in un luogo completamente isolato ed inquietante. Ben presto, iniziano a comparire delle creature non-morte: degli \"zombie\", dal terreno. Questi ultimi iniziano ad avanzare verso il meccanico ed alleato dell'Agente 47: Ben. Mentre Ben cerca di riparare il furgone, l'Agente 47 ha il compito di comprirlo, con il fucile di precisione, dagli zombie che cercano di colpirlo ed ucciderlo."}
{"id": "8385267", "revid": "433605", "url": "https://it.wikipedia.org/wiki?curid=8385267", "title": "Castello ducale di Sant'Agata de' Goti", "text": "Il castello ducale di Sant'Agata de' Goti si trova a Sant'Agata de' Goti, comune italiano della Campania in provincia di Benevento e risale all'epoca alto-medievale.\nNel periodo del Regno ostrogoto, formatosi in Italia dopo la Caduta dell'impero romano d'Occidente, quando gli Ostrogoti avevano invaso la penisola italiana, venne costruita una prima fortificazione nei pressi di Saticula, antico centro sannitico. \nVerso la met\u00e0 dell'VIII secolo, all'epoca del dominio longobardo, il castello venne scelto dal principi di Benevento come sede di una contea.\nDopo l'anno 1000, i normanni Drengot, divenuti beneficiari del feudo, trasformarono la citt\u00e0 e la rudimentale torre longobarda in un \"fortellicium\", ossia un vero e proprio castello in pietra di tufo vicino alla porta sud rafforzato mediante contrafforti e torri di avvistamento; Roberto Drengot, conte di Alife, Caiazzo, Airola e Sant'Agata de' Goti, stabil\u00ec nel castello la sua dimora di fronte alla cappella comitale, ai piedi della quale si vede ancora oggi la cava di fabbrica detta \u201cla fossa\u201d.\nPare che in epoca angioina vi fosse ospitata per qualche tempo Giovanna I, regina di Napoli e di Provenza, protettrice del feudatari Artus (Artois), di stirpe cadetta, provenienti da quella terra. Dopo il 1400, estinti gli Artus, il castello fu abitato alternativamente dai De la Rath, dai Cossa, e dagli Acquaviva. Nel Cinquecento, allo scopo di rafforzare la difesa verso est, fu realizzata una nuova torre circolare usata come prigione fino ai tempi moderni. La superficie su cui si estende il castello \u00e8 pari a pi\u00f9 di 3000 metri quadrati: a ridosso della porta sud (attuale piazza Tiziano Della Ratta) doveva essere lo spazio riservato all'addestramento equestre e alla preparazione dei soldati, poi trasformato in piazza del mercato, oggi utilizzato come parcheggio.\nNel 1696 la famiglia Carafa della Stadera di Maddaloni acquis\u00ec il castello, gi\u00e0 molto rimaneggiato, come premio del re per la fedelt\u00e0 e la lealt\u00e0 dimostrata nel tempo: ai Carafa, famiglia napoletana nata nel Trecento, suddivisa in varie discendenze in base ad attivit\u00e0 e fortune, era infatti assegnato da secoli il compito di proteggere e controllare i pi\u00f9 importanti snodi viari dell'odierna Campania. Fu Domenico Marzio Carafa, duca di Maddaloni, ad acquisire il castello di Sant'Agata alla fine del Seicento; egli non ebbe molto tempo per abitarlo, poich\u00e9 mor\u00ec nel 1703. Il castello di Sant'Agata fu assegnato alla figlia di Domenico Marzio, la duchessa Caterina Carafa della Stadera di Maddaloni sposata con Domenico Carafa principe di Colubrano, poco pi\u00f9 che ventenne: la coppia decise di abitare presso il feudo poich\u00e9 alcune sale del castello riportano testimonianza di un rinnovamento che mai sarebbe avvenuto in una dimora non abitata. Fanno parte delle decorazioni gli affreschi a immagini cosiddette \"grottesche\" della sala al primo piano dove il pittore Tommaso Giaquinto realizz\u00f2 agli inizi del Settecento una scena raffigurante Diana e Atteone.\nNell'Ottocento il castello fu ceduto di volta in volta a famiglie patrizie locali e al Comune, determinando una frammentazione delle propriet\u00e0 e delle funzioni, messa in risalto dal restauro degli anni Ottanta.\nIl castello conserva traccia delle origini normanne nelle torri quadrangolari, ancora oggi evidenti, e negli ambienti del piano terra, mentre all'esterno \u00e8 evidente il corpo aggettante aggiunto nell'Ottocento, con una serie di botteghe. Nella corte interna si ammirano ancora i bellissimi decori murali a motivi geometrici quattrocenteschi e le modifiche cinquecentesche, realizzati per trasformare la fortezza in residenza nobiliare di prestigio."}
{"id": "8385269", "revid": "31269", "url": "https://it.wikipedia.org/wiki?curid=8385269", "title": "Episodi di Time Out (terza stagione)", "text": "La terza stagione della serie televisiva Time Out \u00e8 stata trasmessa in anteprima negli Stati Uniti d'America dalla CBS tra il 16 ottobre 1980 e il 16 marzo 1981."}
{"id": "8385272", "revid": "228587", "url": "https://it.wikipedia.org/wiki?curid=8385272", "title": "Campionati del mondo di atletica leggera indoor 1991 - Marcia 5000 metri", "text": "La marcia 5000 metri maschile si \u00e8 tenuta l'8 e 10 marzo 1991.\nRisultati.\nBatterie.\nVanno in finale i primi 6 di ogni batteria."}
{"id": "8385273", "revid": "22475", "url": "https://it.wikipedia.org/wiki?curid=8385273", "title": "Radikal Bikers", "text": "Radikal Bikers \u00e8 un videogioco arcade del genere simulatore di guida, sviluppato da Gaelco nel 1998 e convertito per PlayStation da Bit Managers. Alcune sue caratteristiche vennero in seguito implementate in un altro titolo della compagnia, \"Smashing Drive\". Esiste inoltre una conversione prototipo per Game Boy Color ad opera sempre di Bit Managers, poi cancellata a causa del flop registrato nelle vendite della versione PS.\nUn suo sequel ufficiale era quasi completato ma non venne mai pubblicato.\nModalit\u00e0 di gioco.\n\"Radikal Bikers\" si svolge in vari ambienti cittadini che riecheggiano per diversi aspetti quelli dell'Italia. Il gameplay e scopo del gioco, in cui i giocatori impersonano uno dei quattro fattorini che consegnano le pizze in sella allo scooter Italjet Dragster 50, \u00e8 quello di recapitare appunto le pizze a destinazione (andata e ritorno) entro un tempo prestabilito e prima dell'avversario manovrato dal computer, destreggiandosi in mezzo al traffico caotico e raccogliendo punti e power-up disseminati lungo il percorso. Il titolo \u00e8 costituito da tre selezionabili livelli, abbinati a tre difficolt\u00e0, ognuno corrispondente ad una diversa citt\u00e0: \"Margherita\" (facile, ambientato a Milano), \"Capricciosa\" (medio, ambientato a Roma), e \"Diabola\" (difficile, ambientato a Napoli). Essi sono composti da quattro gare che, se vengono superate per intero consentono di accedere a quello successivo.\nSolo nella versione PlayStation \u00e8 presente \"Radikal\", la modalit\u00e0 nella quale il giocatore inizia una carriera lavorativa come fattorino in varie pizzerie, cominciando dalla tradizionale, per poi farsi alla fine assumere da quella pi\u00f9 lussuosa. Simile all'originale arcade ha delle differenti regole: per guadagnare i nuovi lavori, nelle quattro gare di ogni livello bisogna consegnare la pizza intatta e senza rovinarla, ottenendo in questo modo un alto importo espresso in punteggio, e in pi\u00f9 scovare e raccogliere i suoi ingredienti (ce n'\u00e8 uno diverso per livello e gara). Vi sono sette livelli in totale, i cui primi tre sono gli standard della versione arcade, mentre gli ultimi quattro sono inediti e con nuove ambientazioni: \"Marinara\" (il quarto, ambientato a Venezia), \"Fantasia\" (il quinto, ambientato a Parigi), \"Reggiana\" (il sesto, ambientato a Londra), e \"Americana\" (il settimo, ambientato a New York).\nPower-up.\nSono tutti ottenibili tramite dei blocchi prismoidali sospesi in aria.\nNella modalit\u00e0 Radikal vengono introdotti tre difettosi power-up, i quali fanno la loro apparizione nei nuovi livelli e, raccogliendoli, fanno guadagnare 100 punti ciascuno:\nPunti.\nEssi differiscono in base alle modalit\u00e0 del gioco.\n2 giocatori.\nEsclusiva solo della versione PlayStation di \"Radikal Bikers\", questa modalit\u00e0 \u00e8 una semplice sfida competitiva su dei circuiti basati su alcuni livelli di gioco.\nAccoglienza.\nLa rivista del passato \"Next Generation\" ha dato all'originale arcade di \"Radikal Bikers\" un 4 su 5 come voto. La versione per PlayStation ha avuto invece dalla critica europea di settore dei pareri contrastanti."}
{"id": "8385277", "revid": "287204", "url": "https://it.wikipedia.org/wiki?curid=8385277", "title": "Galleria Milano", "text": "La Galleria Milano \u00e8 una storica galleria d'arte contemporanea di Milano. Fondata nel 1964, \u00e8 stata diretta dal 1965 al 2019 da Carla Pellegrini.\nStoria.\nPrima apertura.\nLa Galleria Milano viene aperta per la prima volta nel 1928 dal critico d\u2019arte ed editore Enrico Somar\u00e8. Nei dieci anni di vita della galleria, chiusa poco prima dello scoppio della Seconda Guerra Mondiale, Somar\u00e8 si fa promotore del lavoro di artisti cruciali per il Novecento italiano, come Felice Casorati, Adolfo Wildt, Eleonor Fini, Mario Sironi, Arturo Tosi, Giacomo Manz\u00f9 e Carlo Carr\u00e0. \nLa Galleria Milano.\nLa Galleria Milano viene riaperta nel 1964 per iniziativa dei pittori Guido e Sandro Somar\u00e8, figli di Enrico, insieme a Aldo Bergolli, Gianni Dova e Mario Rossello, con uno spirito totalmente diverso rispetto a quello del precedente spazio di Enrico Somar\u00e8. Per questo motivo, la fondazione della Galleria Milano attuale \u00e8 da far risalire al 1964.\nNel 1965 viene chiamata a dirigere lo spazio Carla Pellegrini. Nel 1973 decide, insieme al marito Baldo Pellegrini, di trasferire la sede da via della Spiga in un palazzo nobiliare con doppio ingresso su Via Turati e via Manin, di fronte ai Giardini pubblici Indro Montanelli, dove si trova tuttora.\nNel corso degli oltre cinquantacinque anni d\u2019attivit\u00e0, sono state presentante circa trecentocinquanta mostre di artisti e movimenti dell\u2019avanguardia storica e contemporanea internazionale. \nLa Galleria ha un carattere dichiaratamente propositivo e di ricerca, con una predilezione verso gli aspetti dell\u2019arte contemporanea meno noti al pubblico italiano e non solo.\nSoprattutto negli anni Sessanta e Settanta del Novecento, anni cruciali per la citt\u00e0 di Milano dal punto di vista culturale, vengono presentate alcune mostre che sono passate alla storia. Nel 1966, per esempio, viene presentata la prima mostra collettiva in Italia sulla Pop Art inglese, dal titolo \"London Under Forty\", con opere di giovani artisti londinesi tra cui Bridget Riley, Joe Tilson e Allen Jones, al quale \u00e8 poi dedicata una personale nel 1969. Nel 1969 \u00e8 inaugurata anche una mostra che desta scandalo, dal titolo \"Irritarte\": curata da Lea Vergine\",\" si focalizza sull'arte irritante e scabrosa.\nNel 1971 e nel 1972 due mostre su \"Il mondo della Non-Oggettivit\u00e0\", con riferimento ai vari aspetti dell\u2019Astrazione dal 1924 al 1955. \nNel 1974 \"Mitologie Individuali\" presentava un gruppo di giovani artisti tedeschi, tra cui Georg Baselitz, Blinky Palermo, e Joseph Beuys, che divennero in seguito tra i protagonisti dell\u2019arte contemporanea. Sempre nel 1974 una personale dell\u2019allora poco noto Edward Ruscha e una collettiva di artisti della West Coast. \nNel 1976 \u00e8 l'occasione di dare visibilit\u00e0 ad uno dei principali campi di ricerca di Carla Pellegrini con un'antologica dedicata al movimento \"Dada\" in collaborazione con Arturo Schwarz. Nel 1980 \"Fontana\" \"e l\u2019Architettura\". Nel 1984 un'importante mostra, presentata da un testo di Carla Lonzi, dedicata all'artista giapponese Kazuo Shiraga e al Gruppo Gutai, capostipiti dell'action painting nipponica. \nLa Galleria Milano, da sempre, si rivolge agli aspetti meno conosciuti di artisti e movimenti noti. Nel 1995, ad esempio, \u00e8 la volta di una personale di Pino Pascali dedicata al suo lavoro pubblicitario (\"Pino Pascali. L\u2019arte e il gioco nella pubblicit\u00e0)\" e di un allestimento dedicato a \"Il Realismo Sociale nella Germania degli Anni 20\". Nel 1996 \"La fotografia fra le due Guerre\", nel 1998 \"Ballet Russe\" e nel 2001 \"La geografia degli artisti\", a cura di Francesco Tedeschi, primo momento di un vasto studio che condurr\u00e0 nel 2011 alla pubblicazione di un volume sull'argomento. \nNel 2002 la prima mostra in Italia di Alexander Brodsky. Nel 2009 \"Sette inglesi a Milano\" (Stephen Buckley, Bernard Cohen, Harold Cohen, Barry Flanagan, John Hoyland, Richard Smith, William Tucker), in collaborazione con Beatrice Monti. Nel 2014 la prima personale in Italia di Carl Grossberg, esponente della Nuova Oggettivit\u00e0 ancora poco studiato. Nel 2015 vengono presentati per la prima volta in Italia i disegni del celebre musicista jazz statunitense Gerry Mulligan.\nNon sono mancate mostre con un chiaro impegno politico e sociale, come \"Croce Nera Anarchica\" nel 1972, i cui proventi furono destinati alla famiglia di Pino Pinelli e \"Falce e martello\" di Enzo Mari nel 1973. \"Riflessioni sugli effetti della guerra\" (2003) era volta a suscitare domande sulle ripercussioni dei conflitti bellici sulla societ\u00e0.\nL'attitudine di ricerca della galleria \u00e8 visibile anche dalle numerose mostre a tema, che invitano il visitatore a una lettura rinnovata sul modo di fare arte e, in generale, di approcciarsi all'arte contemporanea. Tra queste, realizzate nel corso degli anni, vanno citate \"Opera ricerca e documento\", \"Il contesto Dannunziano\", \"Decostruzione del Quotidiano\" e \"L\u2019avanguardia in Ungheria, 1919-1924\", \"Tuttolibri\" di Lea Vergine, \"Chi ha ancora paura del caso?\" sulla casualit\u00e0 nell\u2019arte, a cura di Elio Grazioli.\nLa Galleria Milano ha seguito nel corso dei decenni, spesso sin dall'inizio, il lavoro artisti ormai storicizzati, tra cui: Vincenzo Agnetti, Carlo Alfano, Sh\u016bsaku Arakawa, Gianfranco Baruchello, William Beckley, Antonio Calderara, Alik Cavaliere, Vincenzo Ferrari, Ketty La Rocca, Enzo Mari, Davide Mosconi, Magdalo Mussio, Gastone Novelli, Pino Pascali, Tancredi Parmeggiani, Kazuo Shiraga, Nanni Valentini, Grazia Varisco, Luigi Veronesi, Franco Vimercati. Carla Pellegrini ha anche avuto una parte importante nella promozione di questi artisti a livello museale. \nNon \u00e8 mancato il sostegno verso artisti affermati delle nuove generazioni, come Pierluigi Fresia, Marco Vaglieri, Francesco Pedrini ed esponenti del Neoconcettuale italiano come Manuela Cirino, Luca Quartana, Luca Vitone e Amedeo Martegani.\nLa maggior parte delle mostre sono corredate da cataloghi editi dalla galleria e, negli anni Settanta, dalle \"Edizioni O\", progetto editoriale del marito Baldo Pellegrini.\nLa Galleria Milano possiede un vasto archivio storico in costante aggiornamento, che documenta gli oltre cinquantacinque anni di attivit\u00e0 di ricerca nel campo dell\u2019arte contemporanea e moderna nazionale e internazionale.\nNella direzione di un rinnovamento a livello internazionale non solo del linguaggio artistico, ma anche critico, con la Galleria Milano hanno collaborato molti importanti critici e storici dell'arte, tra cui Lea Vergine, Guido Ballo, Gillo Dorfles, Patrick Waldberg, Pierre Restany, Giulio Carlo Argan, ed ancora Gigliola Foschi, Elio Grazioli, Angela Madesani, Henry Martin, Marco Meneguzzo, Jean-Luc Merci\u00e9, Antonello Negri, Daniela Palazzoli, Osvaldo Patani, Elena Pontiggia, Jasia Reichardt, Gabi Scardi, Aldo Tagliaferri, Francesco Tedeschi e Giorgio Zanchetti.\nNel 2017, in occasione della 41\u00aa edizione di Arte Fiera, a Bologna, Carla Pellegrini e la sua Galleria Milano vengono insignite del Premio ANGAMC 2017, promosso e organizzato dall\u2019Associazione Nazionale Gallerie d\u2019Arte Moderna e Contemporanea.\nNel dicembre del 2018 viene presentato un libro-intervista in cui la gallerista racconta la sua vita e il suo lavoro a Elio Grazioli. Nel febbraio del 2019 Carla Pellegrini scompare all'et\u00e0 di ottantasette anni. \nIl figlio Nicola Pellegrini e il nipote Baldo Pellegrini decidono di proseguire l'attivit\u00e0 insieme ai collaboratori di Carla, alternando mostre storiche ad altre dedicate ad aspetti pi\u00f9 contemporanei, mantenendo l'attitudine di ricerca, caratteristica principale della Galleria Milano."}
{"id": "8385278", "revid": "1543377", "url": "https://it.wikipedia.org/wiki?curid=8385278", "title": "AIXM", "text": "Aeronautical Information Exchange Model (AIXM - Modello di Scambio di Informazioni Aeronautiche) \u00e8 progettato per consentire la gestione e la distribuzione dei dati dell'Aeronautical Information Services (AIS) in formato digitale. L'AIXM si basa sul Geography Markup Language (GML) ed \u00e8 uno degli schemi di applicazione GML applicabili al settore aeronautico. \u00c8 stato sviluppato dalla Federal Aviation Administration (FAA) degli Stati Uniti, dalla National Geospatial-Intelligence Agency (NGIA) degli Stati Uniti e dall'Organizzazione europea per la sicurezza della navigazione aerea (EUROCONTROL). La versione attuale \u00e8 AIXM 5.1.1.\nModello.\nAIXM ha due componenti principali:\nAeronautical Information Conceptual Model.\nL'Aeronautical Information Conceptual Model (modello concettuale delle informazioni aeronautiche, AICM) \u00e8 un modello concettuale del settore aeronautico. Esso descrive le caratteristiche e le loro propriet\u00e0 (attributi e associazioni) all'interno del dominio. Pertanto, pu\u00f2 essere usato come base logica per database AIS e AIXM.\nIl modello \u00e8 progettato utilizzando lo Unified Modeling Language (UML).\nXML Schema dell'AIXM.\nL'XML Schema dell'AIXM \u00e8 un modello di scambio di dati aeronautici e una concreta implementazione dell'AICM. Esso \u00e8 un'implementazione del Modello Concettuale come XML Schema. Pertanto, esso pu\u00f2 essere utilizzato per inviare informazioni aeronautiche ad altri sotto forma di dati codificati in XML, consentendo ai sistemi di scambiare informazioni aeronautiche.\nScopo.\nL'obiettivo dell'AIXM \u00e8 quello di consentire la gestione e la distribuzione dei dati AIS in formato digitale. Ci\u00f2 include informazioni quali i dati delle aree aeroportuali, le strutture degli spazi aerei, le organizzazioni e le unit\u00e0, i punti e gli aiuti alla navigazione, le procedure, le rotte e le restrizioni di volo. Le versioni attuali sono anche progettate per essere in grado di gestire e distribuire l'intera linea temporale dei dati aeronautici, compresi gli aggiornamenti temporanei. Queste caratteristiche costituiscono una parte fondamentale del passaggio da AIS ad AIM (Aeronautical Information Management), la transizione dall'utilizzo di dati basati su documentazione cartacea e messaggi telex all'utilizzo di dati esclusivamente digitali.\nStoria.\nLo sviluppo dell'AIXM fu inizialmente avviato per facilitare lo sviluppo della banca dati europea dell'AIS (EAD). Lo sviluppo di AICM fu avviato nel 1996, con una prima release nel 1997, che ha permesso lo sviluppo dell'AIXM XML Schema. Gli sviluppi iniziali sono stati basati su SQL, con il passaggio ad XML nel 1999. La prima versione dello schema venne rilasciata nel 1999 come AICM/AIXM 2.1 con un ulteriore sviluppo che ha portato a una versione aggiornata, AICM/AIXM 3.3 nel 2002. Questo ha poi permesso all'EAD di iniziare a operare nel 2003.\nSuccessivamente, EUROCONTROL ha avviato una collaborazione con la FAA e la National Geospatial-Intelligence Agency statunitense per sviluppare ulteriormente l'AIXM per l'uso internazionale e per coprire le esigenze civili e militari globali. L'AIXM Change Control Board (ACCB) \u00e8 stato creato per consentire agli stati e alle industrie internazionali di partecipare allo sviluppo dell'AIXM. Nel 2004 \u00e8 stata rilasciata la AIXM 4.0 con un aggiornamento (4.5) nel 2005 che \u00e8 stata la prima versione ad incorporare i suggerimenti dell'ACCB e della comunit\u00e0 internazionale.\nL'attuale versione di AIXM 5.0 (e successivi aggiornamenti) \u00e8 stata sviluppata attraverso un incontro pubblico di revisione di progetto al Global AIM Congress 2006. AIXM 5.0 ha allineato il formato agli attuali standard ISO per le informazioni geospaziali, incluso GML, ha permesso uno sviluppo modulare e una futura estensione ed \u00e8 stata anche la prima versione ad abilitare NOTAM digitali. Questa versione \u00e8 ancora in uso da alcuni \"early adopters\" tra cui la FAA.\nVisualizzatori AIXM.\nSebbene AIXM utilizzi gli standard GML, non pu\u00f2 essere visualizzato con i visualizzatori GML standard, poich\u00e9 i dati aeronautici richiedono un'elaborazione specializzata. EUROCONTROL e la FAA mantengono un elenco di visualizzatori AIXM sviluppati da EUROCONTROL, Luciad e Snowflake. EUROCONTROL mantiene anche un elenco di dati campione gratuiti che possono essere utilizzati con questi visualizzatori."}
{"id": "8385280", "revid": "2091899", "url": "https://it.wikipedia.org/wiki?curid=8385280", "title": "Ministero della salute (Croazia)", "text": "Il Ministero della salute (in croato: \"Ministarstvo zdravstva\") \u00e8 un dicastero del governo croato deputato al coordinamento e alla gestione del sistema sanitario e del benessere sociale.\nL'attuale ministro \u00e8 Vili Bero\u0161, in carica dal 31 gennaio 2020."}
{"id": "8385283", "revid": "287204", "url": "https://it.wikipedia.org/wiki?curid=8385283", "title": "Elena Mamedova", "text": "Biografia.\nHa praticato l'atletica leggera nelle discipline veloci a livello nazionale, avendo partecipato ai campionati russi under 23 disputatisi nel 2015 a Saransk, dove si piazz\u00f2 al sesto posto finale nella staffetta 4x100 m.\nCompete nel bob dal 2016 nel ruolo di frenatrice per la squadra nazionale russa, debuttando in Coppa Nordamericana a novembre di quell'anno. Si distinse nelle categorie giovanili vincendo una medaglia d'oro ai mondiali juniores, ottenuta nell'edizione di Winterberg 2020 in coppia con Ljubov' \u010cernych; nella rassegna di Winterberg 2017 colse invece la medaglia di bronzo nella speciale classifica riservata alle atlete \"under 23\". Agli europei juniores vinse infine l'oro nel bob a due a Innsbruck 2020 sempre con Ljubov' \u010cernych.\nEsord\u00ec in Coppa del Mondo il 18 marzo 2017 a Pyeongchang, tappa finale della stagione 2016/17, dove si piazz\u00f2 tredicesima nel bob a due in coppia con Aleksandra Rodionova; colse il suo primo podio, nonch\u00e9 la sua prima vittoria, il 14 febbraio 2020 a Sigulda, ultima gara dell'annata 2019/20, imponendosi nel bob a due con Nade\u017eda Sergeeva.\nPrese parte a due edizioni dei campionati mondiali; nel dettaglio i suoi risultati nelle prove iridate sono stati, nel bob a due: sesta ad Altenberg 2020 e diciottesima ad Altenberg 2021.\nNelle rassegne continentali ha invece vinto la medaglia d'oro nella disciplina biposto a Sigulda 2020 in coppia con Nade\u017eda Sergeeva."}
{"id": "8385285", "revid": "380654", "url": "https://it.wikipedia.org/wiki?curid=8385285", "title": "Thomas Cavanagh", "text": ""}
{"id": "8385293", "revid": "287204", "url": "https://it.wikipedia.org/wiki?curid=8385293", "title": "Ligier JS3", "text": "La Ligier JS3 \u00e8 una vettura da competizione realizzata dalla casa automobilistica francese Ligier, che corse nel campionato mondiale sportprototipi nel 1971.\nStoria.\nLa JS3 fu presentata ufficialmente il 15 marzo 1971 presso le officine della Ligier a Vichy. La vettura era caratterizzata da una livrea color verde e gialla dello sponsor British Petroleum. Era la prima vettura sport prototipo ad essere dotata del motore Cosworth DFV da 3 litri.\nLa vettura partecip\u00f2 alla 24 ore di Le Mans 1971, guidata da Guy Ligier e Patrick Depailler. Durante le qualifiche la JS3 si piazz\u00f2 al 17\u00ba posto in griglia. A 18 ore dall'inizio della gara, la vettura accus\u00f2 problemi al cambio. La Ligier decise di tentare una riparazione e il team Gulf di John Wyer che correva con una Porsche 917 offr\u00ec ai meccanici francese un loro cambio di riserva. L'adattamento della trasmissione di un motore Porsche al motore Cosworth della JS3 richiese ai meccanici quattro ore di lavoro ai box. L'auto alla fine prese il via alla gara, ma riusc\u00ec a completare solo 270 giri, 127 in meno rispetto ai vincitori e troppo pochi per classificare la vettura."}
{"id": "8385295", "revid": "6923", "url": "https://it.wikipedia.org/wiki?curid=8385295", "title": "Moto Guzzi Albatros 250", "text": ""}
{"id": "8385296", "revid": "111705736", "url": "https://it.wikipedia.org/wiki?curid=8385296", "title": "Chiesa del Corpo di Cristo (L'Aquila)", "text": ""}
{"id": "8385297", "revid": "287204", "url": "https://it.wikipedia.org/wiki?curid=8385297", "title": "Campionati del mondo di atletica leggera 1991 - Salto triplo", "text": "La gara di salto triplo maschile si \u00e8 tenuta il 25 e 26 agosto 1991.\nQualificazioni.\nIn finale chi supera i 17,00 m o rientra tra i primi 12."}
{"id": "8385300", "revid": "399", "url": "https://it.wikipedia.org/wiki?curid=8385300", "title": "Omeljan Kov\u010d", "text": "Biografia.\nNacque da una famiglia di greco-cattolici ucraini nel 1884, studi\u00f2 nel collegio ruteno dei Santi Sergio e Bacco di Roma e fu ordinato prete nel 1911.\nEsercit\u00f2 il suo ministero pastorale a Peremy\u0161ljany, poi in Bosnia tra gli emigrati ucraini e quindi come cappellano militare. Era sposato e aveva sei figli.\nFu arrestato dai nazisti nel 1943 e internato a Majdanek, dove fu bruciato vivo nel 1944.\nIl culto.\nFu beatificato da papa Giovanni Paolo II a Leopoli il 27 giugno 2001.\nIl suo elogio si legge nel Martirologio romano al 25 marzo."}
{"id": "8385303", "revid": "1310927", "url": "https://it.wikipedia.org/wiki?curid=8385303", "title": "Futbolo klubas \u017dalgiris 2019", "text": "Questa voce raccoglie le informazioni riguardanti il Futbolo klubas \u017dalgiris nelle competizioni ufficiali della stagione 2019."}
{"id": "8385309", "revid": "110157", "url": "https://it.wikipedia.org/wiki?curid=8385309", "title": "Chiesa di Santa Maria dei Prati", "text": "La chiesa di Santa Maria ai Prati, indicata anche come chiesa di Santa Maria dei Pr\u00e0, italianizzato in \"dei prati\", di Pr\u00e0 o popolarmente Ciesazza, per la sua antichit\u00e0 o per l'abbandono a seguito di inondazioni, \u00e8 un edificio religioso ubicato a Chiesazza, localit\u00e0 del comune Ponso in provincia di Padova che ne ha assunto il toponimo, sulla strada che collega il centro della bassa padovana a Piacenza d'Adige.\nL'edificio, eretto nell'XI secolo e modificato nei secoli successivi, senza comunque perdere la sua originale connotazione stilistica, \u00e8 uno dei pochi esempi rimasti di chiesa campestre romanica nel territorio della Bassa Padovana.\nDescrizione.\nEsterno.\nL'edificio ripropone l'impostazione classica del tempo nella costruzione di edifici destinati al culto, pianta a navata unica e copertura a capanna, di gusto romanico, con orientamento, anche questo tipico per l'epoca, con facciata posta a ovest. A una pi\u00f9 attenta osservazione dei materiali utilizzati, la costruzione rivela numerosi interventi che si sono susseguiti nei secoli, anche per la necessaria manutenzione a seguito di devastanti inondazioni del territorio circostante. Lo zoccolo \u00e8 costituito da un'accozzaglia di vari materiali di risulta, tra cui parti di laterizi e spolia di epoca romana oltre a blocchi di trachite presumibilmente provenienti dalle cave dei vicini Colli Euganei.\nTutta la struttura \u00e8 in muratura a mattoni faccia a vista, compreso il campanile che, come la parte superiore dell'edificio, si ritiene di epoca rinascimentale. Originariamente presentava anche un'abside scomparsa nel tempo, demolita o inglobata dalla struttura allungatasi per ospitare un maggior numero di fedeli.\nL'interno \u00e8 accessibile tramite un semplice portale sulla facciata principale, impreziosita da modanature, e uno minore posto sul lato sinistro, nei pressi del campanile, anch'esso romanico e a pianta quadrata.\nInterno.\nL'interno conserva numerosi affreschi a tema religioso, realizzati, ad un esame di pigmenti usati e tecnica pittorica, presumibilmente nel XIII secolo, tra i quali spiccano due ritratti della \"Madonna col Bambino\", un'annunciazione e un San Giovanni."}
{"id": "8385313", "revid": "599013", "url": "https://it.wikipedia.org/wiki?curid=8385313", "title": "Jean-Michel Liade Gnonka", "text": "Carriera.\nNazionale.\nHa debuttato in Nazionale il 7 febbraio 1998, in Burkina Faso-Camerun (0-1). Ha partecipato, con la Nazionale, alla Coppa d'Africa 1998, alla Coppa d'Africa 2000 e alla Coppa d'Africa 2004. Ha collezionato in totale, con la maglia della Nazionale, 8 presenze."}
{"id": "8385317", "revid": "1872770", "url": "https://it.wikipedia.org/wiki?curid=8385317", "title": "Iv\u00e1n Massagu\u00e9", "text": "Biografia.\nNato e cresciuto a Barcellona, dal 1996 al 1999 ha studiato presso la scuola di teatro Nancy Tu\u00f1\u00f3n di Barcellona. Diversi anni di gavetta, tra teatro e piccoli ruoli televisivi e cinematografici, inizia a farsi conoscere grazie alla sue partecipazioni a serie televisive come \"El cor de la ciutat\", \"7 vidas\" e \"La familia Mata\".\nPer il cinema ha recitato ne \"Il labirinto del fauno\" di Guillermo del Toro, nel fantascientifico \"The Last Days\" e nella commedia per famiglie \"Pongo, il cane milionario\". In Spagna \u00e8 noto per essere stato il protagonista della sit-com \"Gym Tony\", andata in onda dal 2014 al 2016. Nel 2018 ha partecipato come concorrente alla terza edizione di \"MasterChef Celebrity Espa\u00f1a\", venendo eliminato alla quarta puntata.\nNel 2019 \u00e8 protagonista dell'horror fantascientifico \"Il buco\", distribuito in tutto il mondo da Netflix."}
{"id": "8385319", "revid": "1953061", "url": "https://it.wikipedia.org/wiki?curid=8385319", "title": "Metropolitan Borough of Stockport", "text": ""}
{"id": "8385321", "revid": "767487", "url": "https://it.wikipedia.org/wiki?curid=8385321", "title": "The Desert's Crucible", "text": "The Desert's Crucible \u00e8 un film muto del 1922 diretto da Roy Clements. Prodotto da Ben F. Wilson per la sua casa di produzione, aveva come interpreti Jack Hoxie (nel doppio ruolo di Jack e di Deerfoot), Claude Payton, Andr\u00e9e Tourneur, Evelyn Nelson.\nTrama.\nJack Hardy junior viene spedito nel West dal padre che intende, in questa maniera, fare di lui un \"vero uomo\". L\u00ec, il giovanotto si innamora di miss Benson, la segretaria del ranch, ma non riesce ad avere troppo successo con lei. Schernito dalla ragazza, Jack, volendo dimostrare di non essere uno smidollato damerino dell'Est, ci si mette d'impegno, domando un cavallo intrattabile. E, quando la banda di Tex Fuller tenta di prenderlo ma, al suo posto viene colpito Deerfoot, il fratello mezzosangue, Jack non ha paura di rendere giustizia a Deerfoot, combattendo i banditi. Pur davanti a queste prove di indubbio coraggio del suo spasimante, miss Benson non pare venire con lui a pi\u00f9 miti consigli: lei, infatti, non riesce a dimenticare la ragazza con la quale \u00e8 fidanzato Jack l\u00e0, nell'Est. Solo quando al ranch giunge anche Jack senior, con la notizia che si \u00e8 fidanzato lui con la ragazza dell'Est, miss Benson finir\u00e0 per cedere.\nProduzione.\nIl film fu prodotto dalla Ben Wilson Productions.\nDistribuzione.\nIl copyright del film, richiesto dalla Ben Wilson Productions, fu registrato il 1\u00ba marzo 1922 con il numero LP17589.&lt;br&gt;\nDistribuito dalla Arrow Film Corporation, il film usc\u00ec nelle sale statunitensi il 23 ottobre 1922.\nLa Syndicate Film Exchange ne distribu\u00ec il 1\u00ba ottobre 1930 una riedizione ridotta in 600 metri (2 rulli).\nCopia completa della pellicola si trova conservata negli archivi della Cin\u00e9math\u00e8que Royale de Belgique di Bruxelles."}
{"id": "8385322", "revid": "71433", "url": "https://it.wikipedia.org/wiki?curid=8385322", "title": "Ivan Massagu\u00e9", "text": ""}
{"id": "8385324", "revid": "71433", "url": "https://it.wikipedia.org/wiki?curid=8385324", "title": "Ivan Massague", "text": ""}
{"id": "8385326", "revid": "773636", "url": "https://it.wikipedia.org/wiki?curid=8385326", "title": "Vili Bero\u0161", "text": "Biografia.\nNato a Spalato, ha studiato nella vicina citt\u00e0 di Gelsa, e dopo aver concluso gli studi si \u00e8 iscritto alla facolt\u00e0 di medicina dell'Universit\u00e0 di Zagabria, laureandosi nel 1989 con un voto medio di 4,83.\nNel 2006 ha ottenuto un dottorato di ricerca post-laurea in biologia molecolare dalla facolt\u00e0 di scienze della stessa Universit\u00e0.\nIn seguito alle dimissioni del ministro Milan Kujund\u017ei\u0107, \u00e8 stato nominato ministro dal Primo ministro croato Andrej Plenkovi\u0107. Poich\u00e9 alla Croazia nel 2020 \u00e8 spettata la presidenza del Consiglio dell'Unione europea, Bero\u0161 ha dovuto presiedere le riunioni dei ministri della salute dei 27 Stati membri, focalizzate principalmente sulla risposta alla pandemia di COVID-19."}
{"id": "8385330", "revid": "500981", "url": "https://it.wikipedia.org/wiki?curid=8385330", "title": "Graham Glasgow", "text": "Carriera universitaria.\nGlasgow al college gioc\u00f2 con i Michigan Wolverines dal 2013 al 2015. Nel 2015 venne nominato il miglior uomo di linea offensiva della Big Ten Conference.\nCarriera professionistica.\nDetroit Lions.\nGlasgow fu scelto nel corso del terzo giro (95\u00ba assoluto) del Draft NFL 2016 dai Detroit Lions. A met\u00e0 della sua prima stagione prese il posto di guardia sinistra titolare dei Lions dopo le difficolt\u00e0 dell'ex scelta del primo giro Laken Tomlinson.\nNel 2017, Glasgow fu nominato guardia sinistra titolare, disputando tutte le 16 gare come partente. L'anno successivo fu nominato centro titolare dopo l'addio di Travis Swanson come free agent.\nDenver Broncos.\nIl 23 marzo 2020, Glasgow firm\u00f2 un contratto quadriennale del valore di 44 milioni di dollari con i Denver Broncos.\nFamiglia.\nGraham \u00e8 il fratello maggiore di Ryan dei New Orleans Saints, con cui ha giocato a Michigan, e di Jordan, linebacker degli Indianapolis Colts."}
{"id": "8385334", "revid": "784126", "url": "https://it.wikipedia.org/wiki?curid=8385334", "title": "Ol'ga Kozlova", "text": ""}
{"id": "8385341", "revid": "287204", "url": "https://it.wikipedia.org/wiki?curid=8385341", "title": "Claudio Rinaldi (disambigua)", "text": ""}
{"id": "8385347", "revid": "205250", "url": "https://it.wikipedia.org/wiki?curid=8385347", "title": "Adolphe Alexandre Lesrel", "text": "All'et\u00e0 di 22 anni entr\u00f2 nell'\u00c9cole des beaux-arts di Parigi, dove si form\u00f2 nell'atelier di Jean-L\u00e9on G\u00e9r\u00f4me, di cui segu\u00ec lo stile. Ebbe come maestro anche Jean-Louis-Ernest Meissonier.\nRest\u00f2 fedele all'accademismo per tutta la sua vita di pittore.\nLe sue opere rivelano uno stile meticoloso, con ogni dettaglio reso con la massima esattezza. I colori sono ricchi e vibranti, le vesti e gli oggetti lussuosi compaiono in quasi tutte le sue opere. \u00c8 da menzionare la straordinaria virtuosit\u00e0 nel rendere in modo realistico i materiali e i tessuti, come l'argento, il vetro, la seta, il velluto, il cuoio e la lana.\nLa maggior parte delle sue opere sono conservate in collezioni private e musei inglesi e statunitensi.\nDue sue opere sono esposte in gallerie d'arte pubbliche francesi: \nIn un'asta di Sotheby's del 2002 un suo quadro venne venduto per 86500 USD. "}
{"id": "8385349", "revid": "2061979", "url": "https://it.wikipedia.org/wiki?curid=8385349", "title": "Vicolo dei Lavandai", "text": "Il vicolo dei Lavandai \u00e8 un vicolo sito a Milano nel quartiere Navigli, al n. 14 di Alzaia Naviglio Grande.\nDenominazione.\nIl vicolo prende il nome da un lavatoio, rimasto tuttora in gran parte intatto, in uso dall\u2019Ottocento fino agli anni \u201950 del Novecento per lavare indumenti e biancheria. Originariamente era chiamato \u201cVicol de Bugandee\u201d (da \u201cbugada\u201d, bucato) e ha preso l\u2019attuale denominazione solo successivamente.\nLa declinazione maschile di \u201clavandai\u201d \u00e8 data dal fatto che ad occuparsi del lavaggio erano gli uomini, organizzati nella Confraternita Lavandai di Milano sin dal XVIII secolo. Il santo patrono della confraternita \u00e8 Sant\u2019Antonio da Padova, a cui \u00e8 dedicato un altare nella vicina chiesa di Santa Maria delle Grazie al Naviglio.\nStoria.\nLa Confraternita dei Lavandai si occupava soprattutto di lavare la biancheria delle famiglie abbienti, che la raccoglievano in gerle che venivano poi ritirate e trasportate a spalla nel vicolo. I lavandai si inginocchiavano su uno dei \u201cbrellin\u201d di legno posti in fila sotto la tettoia e, dopo aver sciacquato i panni nel ruscelletto (\u201cel fossett\u201d), alimentato dalle acque del Naviglio Grande, li strofinavano sugli stalli di pietra tuttora presenti. Gi\u00e0 durante la seconda guerra mondiale, per\u00f2, i lavoratori della confraternita erano stati sostituiti dalle donne, che portavano l\u00ec i propri panni da lavare. \nIl materiale usato per il lavaggio, in assenza dei moderni detersivi, era dei pi\u00f9 vari: dal \u201cpalton\u201d, una pasta composta da cenere, soda e sapone fino ad impasti a base di letame vaccino e liscivia. In assenza di questi materiali, per\u00f2, si versava semplicemente acqua bollente mischiata con cenere su di un panno chiamato \u201cceneracciolo\u201d. \nAlla fine di una delle due estremit\u00e0 del vicolo vi \u00e8 una piazzetta in \u201csciostra\u201d (brecciolina) che, quando i Navigli assolvevano ancora alla propria funzione originaria di rotta commerciale, era il luogo di scarico delle merci portate con i barconi fino alla Darsena. Inoltre, in un cortile adiacente al vicolo, \u00e8 ancora visibile una centrifuga dell\u2019inizio del secolo XX, utilizzata per asciugare i panni. \nIl vicolo ospitava anche un\u2019antica drogheria che vendeva sapone, candeggina, spazzole e altri strumenti da bucato. I locali della bottega, ora chiusa, sono attualmente occupati da un ristorante. La struttura principale \u00e8 ancora in stato di ottima conservazione.\nIl vicolo in letteratura.\nIl poeta Luigi Cazzetta ha dedicato al vicolo il componimento \u201cVicol di Lavand\u00e8e\u201d, che ha vinto il premio Carlo Porta nel 1964.\nGeorges Simenon, celebre autore dell\u2019ispettore Maigret, verso la fine degli anni \u201950 and\u00f2 a Milano per cercare spunti per un nuovo romanzo. Girovagando per osterie, stradine dimenticate e scorci della vecchia Milano, venne immortalato dal fotografo Emilio Ronchini proprio in vicolo dei Lavandai. Il servizio usc\u00ec sul numero 378 del periodico Epoca, in edicola il 27 dicembre 1957.\nTrasporti.\nVicolo dei Lavandai \u00e8 raggiungibile dalla stazione Porta Genova FS della metropolitana M2, nonch\u00e9 dai tram 2, 9, 10."}
{"id": "8385354", "revid": "1892390", "url": "https://it.wikipedia.org/wiki?curid=8385354", "title": "Patto Egmont", "text": ""}
{"id": "8385356", "revid": "287204", "url": "https://it.wikipedia.org/wiki?curid=8385356", "title": "Gouffre des Busserailles", "text": "Il Gouffre des Busserailles (pron. fr. : ), talvolta chiamato erroneamente \"grotta delle Busserailles\", \u00e8 un geosito del comune di Valtournenche, in Valle d'Aosta. La cavit\u00e0, di propriet\u00e0 privata ma aperta al pubblico, si trova nei pressi del villaggio di Singlin, a 3 km da P\u00e2quier, capoluogo di Valtournenche, ed \u00e8 raggiungibile dalla strada regionale per Breuil-Cervinia.\nDescrizione.\nIl torrente Marmore si getta nel gouffre des Busserailles nella localit\u00e0 omonima, a 1742 metri di altitudine.\nVicino all'entrata sono presenti tre marmitte dei giganti.\nIl \"gouffre\" si dirama per 104 metri, la parete a strapiombo della gola si inabissa per 35 m. Lungo il percorso attrezzato si possono leggere sulle pareti le incisioni dei fratelli Victor-Joconde e Jean-Joseph Maquignaz, che per primi che vi si avventurarono.\nIl gouffre des Busserailles \u00e8 uno dei \"gouffres\" della bassa Valle d'Aosta: il Gouffre de Guillemore a Fontainemore, l'Orrido di Ratus a Pontboset, la Goille di Pourtset a Champorcher e le tre goye di H\u00f4ne, lungo il \"sentiero degli orridi\".\nGeologia.\nDal punto di vista geologico, la bancata che sprofonda per 35 metri \u00e8 composta di serpentiniti antigoritiche e rocce caratterizzate da metamorfismo eclogitico dell'unit\u00e0 geologica di tipo Zermatt-Saas, unit\u00e0 che si insinua tra il Monte Rosa e le Grandes Murailles.\nStoria.\nIl pozzo venne esplorato per la prima volta il 19 novembre 1865 dalle celebri guide alpine di Valtournenche Jean-Antoine Carrel, Victor-Joconde Maquignaz e Alexandre Pellissier. Colpite dalla sua bellezza, esse decisero di porvi delle strutture per permetterne la visita. La guida Jean-Joseph Maquignaz vi discese il 24 novembre.\nIl gouffre divenne un'attrazione turistica, e lasci\u00f2 meravigliato anche l'alpinista inglese Edward Whymper:\nLa famiglia Maquignaz gestisce ancora oggi la manutenzione delle strutture che permettono ai turisti di visitare il pozzo."}
{"id": "8385357", "revid": "1305772", "url": "https://it.wikipedia.org/wiki?curid=8385357", "title": "Stella &amp; Steve", "text": "Stella &amp; Steve \u00e8 il secondo EP della cantante neozelandese Benee, pubblicato il 15 novembre 2019 sulle etichette Republic Records e Universal Music Group."}
{"id": "8385359", "revid": "1812835", "url": "https://it.wikipedia.org/wiki?curid=8385359", "title": "Ossigeno biatomico", "text": ""}
{"id": "8385363", "revid": "1702319", "url": "https://it.wikipedia.org/wiki?curid=8385363", "title": "Chiesa di Santa Maria Assunta (Santa Maria Maggiore)", "text": "La chiesa di Santa Maria Assunta \u00e8 la parrocchiale di Santa Maria Maggiore, comune della Val Vigezzo, in provincia del Verbano-Cusio-Ossola e diocesi di Novara; fa parte dell'unit\u00e0 pastorale della Val Vigezzo.\nStoria.\nSecondo la tradizione, la prima chiesa di Santa Maria Maggiore fu fondata nel IV secolo da san Giulio di Orta, religioso originario dell'isola di Egina in Grecia, insieme a suo fratello Giuliano. Questa tradizione viene considerata leggendaria dagli storici contemporanei, tuttavia \u00e8 probabile che il cristianesimo sia giunto a Santa Maria Maggiore intorno al IV secolo.\nSituata nel centro storico di Santa Maria Maggiore, la chiesa \u00e8 strettamente legata alla nascita del paese. Intorno al IV-V secolo, grazie al Capitolo di Domodossola (alla cui Pieve Santa Maria Maggiore apparteneva), fu possibile avere un'unica chiesa parrocchiale per tutte le piccole comunit\u00e0 della Valle Vigezzo. L'edificio, al tempo poco pi\u00f9 di una cappella, fu edificato in un luogo disabitato, situato al centro della valle. La zona allora non solo era isolata ma era anche insicura, a causa delle frequenti alluvioni causate dall'incerta idrografia dell'altipiano vigezzino e dal fatto che il Melezzo scorreva pi\u00f9 in superficie rispetto ad oggi. Questa posizione, per quanto imparziale, era scomoda a tutti i paesi per cui, dal Mille in avanti, le singole comunit\u00e0 via via diventarono parrocchie indipendenti edificando una chiesa propria.\nAlla fine del XI o all'inizio del XII secolo venne ricostruita, o almeno ampliata, in stile romanico, come si desume anche da alcuni elementi architettonici superstiti: il campanile (probabilmente l'edificio pi\u00f9 antico della Valle) e alcuni altri resti (una colonna, un orso e un serpente a due teste in pietra ollare, un rosone e poco altro). Solo nel secolo XIII sorsero le prime abitazioni attorno alla chiesa. Oltre ai sacerdoti vi abitavano anche i notai della Valle, in virt\u00f9 della posizione strategica dell'abitato. Con il tempo la popolazione aument\u00f2: una pergamena del 1267 attesta che al tempo a Santa Maria abitavano 12 famiglie.\nUna successiva ristrutturazione effettuata nel 1500 da maestranze lombarde aggiunse alcune finestre dalle eleganti cornici. Nel 1628, grazie al cardinale Federigo, fu donata alla parrocchia una reliquia di San Carlo Borromeo, fortemente voluta dal feudatario della valle, il conte Carlo Borromeo.\nTra il 1733 e il 1742 la popolazione decise di effettuare un completo rifacimento della parrocchiale, finanziato per lo pi\u00f9 da Giovanni Paolo Femminis, come ricorda un suo ritratto sopra la porta della sacrestia. Fu consacrata da mons. Aurelio Balbis Bertone, vescovo di Novara, nel 1770.\nOratorio di San Giovanni Battista.\nIl piccolo oratorio di San Giovanni Battista, un tempo sede della Confraternita del SS. Sacramento, fu eretto nel 1581 con ingresso sul porticato della chiesa parrocchiale. Durante la ricostruzione di quest'ultima, intorno alla met\u00e0 del settecento, l'oratorio venne demolito per ingrandire la navata e ricostruito addossato al perimetro settentrionale, dirimpetto alla sacrestia. Il nuovo edificio, grazie alle sue ridotte dimensioni, \u00e8 utilizzato tutt'ora per le celebrazioni nel periodo invernale.\nDescrizione.\nLa parrocchiale \u00e8 considerata una delle pi\u00f9 belle e grandiose chiese della val Vigezzo, insieme a quella di Craveggia.\nLa facciata, costruita da semplici blocchi di pietra a vista, \u00e8 coperta da un ampio portico dove sono presenti ancora elementi superstiti dell'antica chiesa romanica: una serie di archetti pensili che sottolineano il timpano, sostenuti da pilastrini decorati con motivi geometrici scolpiti, e una grande finestra a rosone. L'alto campanile \u00e8 la pi\u00f9 grande struttura romanica rimasta intatta, a eccezion fatta della cella campanaria che \u00e8 stata rinnovata.\nL'interno della chiesa \u00e8 ad una sola navata, con colonne di ordine corinzio, con diverse cappelle laterali.\nL'altare maggiore, in marmo di Carrara, sorregge una statua del Redentore ed \u00e8 circondato da un coro in noce del 1768. Nel catino absidale Giuseppe Mattia Borgnis di Craveggia (1701-1761), uno dei maggiori pittori vigezzini, ha affrescato il \"Tripudio di Maria Santissima in Cielo\", e nella cupola centrale la \"Gloria di Maria in Cielo\", affresco composto da pi\u00f9 di quattrocento figure. Lorenzo Peretti di Buttogno ha realizzato, intorno alla met\u00e0 dell'Ottocento, gli affreschi del catino del portico di facciata con l'Assunzione della Vergine (1840). Cristoforo Spigaglia, invece, realizz\u00f2 le figure in monocromo a chiaro-scuro delle volte e delle pareti interne (1846).\nNelle cappelle laterali troviamo altari dedicati a diversi santi. A destra dell'altare maggiore si trova l'altare del Santissimo Crocifisso, l'altare della Madonna del Rosario e l'altare della Madonna di Re. Quest'ultimo accoglie una pala del Borgnis raffigurante la Madonna del Sangue. A sinistra dell'altare maggiore troviamo l'altare dell'Arcangelo Raffaele, l'altare di San Carlo Borromeo, contenente le reliquie sopracitate, e l'altare della Vergine Immacolata.\nAccanto alla porta d'ingresso si trova una fonte battesimale in serpentino, sormontata da una cupoletta in legno artisticamente intarsiata in stile tardo gotico."}
{"id": "8385368", "revid": "599013", "url": "https://it.wikipedia.org/wiki?curid=8385368", "title": "Rahim Ou\u00e9draogo", "text": "Carriera.\nNazionale.\nHa debuttato in Nazionale il 23 gennaio 1999, in Senegal-Burkina Faso (1-1). Ha messo a segno la sua prima rete con la maglia della Nazionale il 21 giugno 2003, in Burkina Faso-Rep. del Congo (3-0), siglando la rete del momentaneo 2-0 al minuto 61. Ha partecipato, con la Nazionale, alla Coppa d'Africa 2002 e alla Coppa d'Africa 2004."}
{"id": "8385372", "revid": "92723", "url": "https://it.wikipedia.org/wiki?curid=8385372", "title": "Metod Dominik Tr\u010dka", "text": "Biografia.\nUltimo dei sette figli di una coppia ceca, entr\u00f2 nel 1902 nell'educandato dei redentoristi della provincia di Praga, abbracci\u00f2 la vita religiosa e il 25 agosto 1904 emise i voti. Fu ordinato prete a Praga il 17 luglio 1910 dall'arcivescovo Lev Skrbensk\u00fd H\u0159\u00ed\u0161t\u011b.\nSi dedic\u00f2 inizialmente alla predicazione delle missioni popolari e nel 1919 inizi\u00f2 a lavorare fra i greco-cattolici prima ad Hali\u010d e poi nell'eparchia di Pre\u0161ov. Dal 1935 fu visitatore apostolico dei monasteri femminili di Pre\u0161ov e U\u017ehorod.\nIl 23 marzo 1946 fu nominato primo superiore della neo-eretta vice-provincia redentorista di Michalovce, dove fond\u00f2 nuove case e cur\u00f2 la formazione dei giovani religiosi. \nNel 1950 il governo comunista cecoslovacco soppresse tutte le comunit\u00e0 religiose e 21 aprile 1952, dopo un processo sommario, Tr\u010dka fu condannato a 12 anni di reclusione.\nFu trasferito nella prigione di Leopoldov nel 1958 e, contratta una polmonite, mor\u00ec l'anno successivo e fu sepolto nel cimitero della prigione.\nIl culto.\nIl 17 ottobre 1969 i suoi resti furono traslati nel sepolcro dei redentoristi nel cimitero di Michalovce.\nFu beatificato da papa Giovanni Paolo II il 4 novembre 2001.\nIl suo elogio si legge nel Martirologio Romano al 23 marzo."}
{"id": "8385373", "revid": "61051", "url": "https://it.wikipedia.org/wiki?curid=8385373", "title": "Chiesa di Santa Maria dei Pra'", "text": ""}
{"id": "8385385", "revid": "1310927", "url": "https://it.wikipedia.org/wiki?curid=8385385", "title": "Eliandro", "text": "Carriera.\nHa giocato nella massima serie dei campionati brasiliano, portoghese, maltese, lituano e thailandese."}
{"id": "8385387", "revid": "1005847", "url": "https://it.wikipedia.org/wiki?curid=8385387", "title": "Ministero della salute e del benessere", "text": "Il Ministero della salute e del benessere () \u00e8 un dicastero del governo della Corea del Sud che soprintende agli affari riguardanti la sanit\u00e0 pubblica, il benessere, il sistema pensionistico e l'infanzia.\nL'attuale ministro \u00e8 Park Neung-hoo, in carica dal 22 luglio 2017.\nStoria.\nIl ministero \u00e8 stato istituito per la prima volta il 4 novembre 1948 come Ministero degli affari sociali, integrando successivamente le deleghe riguardanti la sanit\u00e0.\nNel 2008 ha integrato le deleghe riguardanti infanzia e giovent\u00f9, famiglia e le rimanenti deleghe riguardanti la salute. Tuttavia nel 2010 il dicastero \u00e8 stato ristrutturato, cedendo le deleghe di famiglia e giovent\u00f9 al Ministero dell'uguaglianza di genere e della famiglia."}
{"id": "8385393", "revid": "111707192", "url": "https://it.wikipedia.org/wiki?curid=8385393", "title": "Castelli del Trentino-Alto Adige", "text": ""}
{"id": "8385394", "revid": "729019", "url": "https://it.wikipedia.org/wiki?curid=8385394", "title": "Disastro al Reno Air Races", "text": "Il disastro aereo di Reno fu un disastro aereo avvenuto il 16 Settembre 2011 all'aeroporto di Reno in Nevada, il disastro accadde durante la famosa gara aerea di Reno, e uccise 1 pilota e 10 spettatori.\nL'aereo.\nIl Galopping Ghost era un North American P-51 Mustang della US Air Force poi diventato aereo da competizione. Le sue prime gare furono nel 1946 e nel 2010 venne pesantemente modificato dal suo nuovo pilota James K. \"Jimmy\" Leeward per aumentarne le prestazioni in volo.\nIl volo.\nIl 16 settembre 2011 durante una delle gare il Galopping Ghost si trovava in terza posizione vicino al pilone n\u00b08 quando impenn\u00f2 velocemente, si capovolse e si schiant\u00f2 in picchiata contro uno degli spalti degli spettatori. Il pilota e 6 spettatori morirono sul colpo, mentre altri 4 morirono in ospedale per le ferite.\nLe indagini.\nIl rapporto finale dell'NTSB venne pubblicato nell'agosto del 2012 e come causa del disastro accusa le eccessive modificazioni allo stabilizzatore orizzontale, che caus\u00f2 il distaccamento del trim destro, con successiva impennata dell'aereo che fece subire al pilota 10 g, con successivo svenimento dello stesso e impossibilit\u00e0 di correggere il percorso dell'aereo.\nConseguenze.\nIn seguito all'incidente tutte le gare rimanenti dell'edizione del 2011 delle Reno Air Races furono cancellate.\nL'incidente venne analizzato nel secondo episodio della diciannovesima stagione del programma televisivo canadese \"Indagini ad alta quota\" nell'episodio \"Gara mortale\""}
{"id": "8385396", "revid": "1784492", "url": "https://it.wikipedia.org/wiki?curid=8385396", "title": "Prva A liga 2007-2008", "text": ""}
{"id": "8385402", "revid": "15756", "url": "https://it.wikipedia.org/wiki?curid=8385402", "title": "Partito Nazionale Liberale-Convenzione Democratica", "text": "Il Partito Nazionale Liberale-Convenzione Democratica (in romeno: \"Partidul Na\u021bional Liberal-Conven\u021bia Democrat\u0103\", PNL-CD) \u00e8 stato un partito politico romeno fondato nel 1992 da Niculae Cerveni e nato da una scissione dal Partito Nazionale Liberale.\nStoria.\nDal Partito Socialista Liberale al PNL-CD.\nSubito dopo la rivoluzione romena del 1989, il 23 gennaio 1990 Niculae Cerveni fond\u00f2 il minuscolo Partito Socialista Liberale (\"Partidul Socialist Liberal\", PSL) che, non partecipando a nessuna tornata elettorale, il 18 ottobre 1990 fu annesso al Partito Nazionale Liberale (PNL) di Radu C\u00e2mpeanu, che alle elezioni parlamentari del maggio 1990 aveva ottenuto il 7%. Cerveni fu nominato vicepresidente del PNL.\nRappresentando uno dei principali partiti d'opposizione al Fronte di Salvezza Nazionale (FSN), insieme al Partito Nazionale Contadino Cristiano Democratico (PN\u021aCD), nel novembre 1991 il PNL fu uno dei promotori della neonata coalizione di centro-destra Convenzione Democratica Romena (CDR), che si proponeva di unire tutte le forze che contestavano il governo in carica.\nDopo una confortante crescita mostrata in occasione delle elezioni locali del 1992, per\u00f2, l'11 aprile 1992 C\u00e2mpeanu prese la decisione di abbandonare la CDR per ragioni politiche, causando un duro colpo all'alleanza. Una parte del partito intorno a Niculae Cerveni, assolutamente contraria alla scelta, annunci\u00f2 una scissione che port\u00f2 alla riattivazione della vecchia struttura del PSL, cui fu cambiato il nome in Partito Nazionale Liberale-Convenzione Democratica (\"Partidul Na\u021bional Liberal-Conven\u021bia Democratic\u0103\", PNL-CD) che, registratosi presso le autorit\u00e0 il 29 aprile 1992, ader\u00ec immediatamente alla CDR. Nel mese di giugno, dopo essersi avvicinata al PNL-CD, anche un'altra corrente scissionista del PNL, il Partito Nazionale Liberale-Ala Giovanile (PNL-AT), intraprese lo stesso percorso unendosi alla CDR.\nFecero parte della prima dirigenza del PNL-CD Niculae Cerveni, Vintil\u0103 Br\u0103tianu, Dinu Zamfirescu, Adrian Popescu-Nec\u0219e\u0219ti e altri liberali di vecchia data.\nNella Convenzione Democratica Romena.\nIn seguito alle elezioni generali del 1992 la Convenzione Democratica Romena divenne il maggior gruppo di opposizione al governo socialdemocratico di Nicolae V\u0103c\u0103roiu. Nel quadro dell'alleanza il PNL-CD riusc\u00ec a fare eleggere 4 senatori e 3 deputati (dei 34 senatori e 82 deputati ottenuti dalla CDR).\nSubito dopo le elezioni la contemporanea frammentazione di altre forze liberali ebbe un impatto diretto anche sul partito di Cerveni. Il 2 dicembre 1992 un gruppo di dissidenti del PNL capeggiato da Valeriu Stoica si un\u00ec al PNL-AT e ad una fazione del PNL-CD guidata da Vintil\u0103 Br\u0103tianu, che fondarono il Partito Liberale 1993. Cerveni si appell\u00f2 al tribunale contro la registrazione della nuova formazione politica, ma la richiesta non ebbe seguito. Le lotte tra i numerosi partiti liberali esistenti in quel momento in Romania continuarono per tutta la legislatura. Il 13 maggio 1995 un'assemblea deliber\u00f2 l'iscrizione nel PNL di diversi membri provenienti dal PNL-AT, dal Partito Alleanza Civica (PAC) e dal PNL-CD, che perse 4 senatori e un deputato. Cerveni, di contro, conferm\u00f2 l'indipendenza del proprio partito e l'appartenenza alla CDR, nelle cui liste partecip\u00f2 alle elezioni locali del 1996.\nLe elezioni generali del 1996 rappresentarono un successo per la CDR, che riusc\u00ec a diventare il primo gruppo del paese e a vincere la corsa per la presidenza della repubblica, che and\u00f2 a Emil Constantinescu. Mentre il PNL-CD non ottenne alcun incarico nella squadra di governo guidata dal primo ministro Victor Ciorbea, il partito conquist\u00f2 5 senatori e 5 deputati (dei 53 senatori e 122 deputati della CDR).\nLa vittoria elettorale non plac\u00f2 le tensioni, mentre la coalizione di governo fu spaccata da personalismi e differenze ideologiche. Nel 1996 lo stesso Cerveni, eletto senatore, entr\u00f2 in contrasto con Constantinescu per la sua decisione di difendere in qualit\u00e0 di avvocato l'imprenditore Zahar Iskandarani, coinvolto in un ampio scandalo di contrabbando, azione che rischiava di mettere in cattiva luce gli sforzi della CDR in tema di lotta alla corruzione. Nello stesso anno Cerveni ebbe tra i propri clienti anche due dirigenti implicati nella bancarotta della banca Dacia Felix.\nFusione con il PL93 e sparizione del PNL-CD.\nNella seconda met\u00e0 degli anni novanta il rafforzamento del PNL coincise con l'indebolimento delle altre formazioni liberali minori. Nell'aprile 1997 un gruppo costituitosi intorno al senatore Alexandru Popovici lasci\u00f2 la formazione di Cerveni e si iscrisse interamente al PNL, mentre continu\u00f2 la marginalizzazione del PNL-CD. Il 14 giugno 1997, quindi, il partito entr\u00f2 in una nuova fase, accettando la fusione con il Partito Liberale 1993, che port\u00f2 alla nascita del Partito Liberale (\"Partidul Liberal\", PL).\nLa nuova formazione ebbe breve vita, poich\u00e9 gi\u00e0 nel settembre 1998 fu assorbita dal PNL. Tale mossa fu causa di un'ulteriore scissione. Il vecchio leader del PNL-CD Niculae Cerveni si oppose all'unificazione con il PNL e promosse la continuazione dell'alleanza denominata Federazione Liberale, iniziata nel marzo 1998 con un'altra corrente scissionista del PNL, il PNL-C\u00e2mpeanu. Successivamente Cerveni ridenomin\u00f2 il proprio gruppo Partito Liberale Democratico Romeno (PLDR, in cui converse anche il minuscolo Partito Liberale Cristiano), che alle elezioni parlamentari in Romania del 2000 ottenne percentuali intorno allo 0,5%.\nIl tracollo acceler\u00f2 la sparizione di ci\u00f2 che rimaneva del vecchio PNL-CD. Una parte dei militanti conflu\u00ec nel Partito Nazionale Romeno di Viorel C\u0103t\u0103rama, mentre un'altra, che includeva anche Cerveni, si iscrisse al Partito Grande Romania."}
{"id": "8385403", "revid": "729019", "url": "https://it.wikipedia.org/wiki?curid=8385403", "title": "Castelmantova", "text": "Castelmantova \u00e8 un castello situato a Campremoldo Sotto, frazione del comune italiano di Gragnano Trebbiense in provincia di Piacenza. L'edificio \u00e8 situato in aperta pianura Padana sulla sponda destra del torrente Luretta.\nStoria.\nSul sito in cui sorge il castello, si trovava una precedente fortificazione, risalente forse al Duecento, che fu coinvolta nei combattimenti tra le fazioni guelfa e ghibellina e, negli anni '20 di quel secolo, venne espugnata e saccheggiata dai guelfi, in un'azione culminata con l'incendio del castello. Di questo edificio non rimangono tracce visibili. All'inizio del XV secolo Francesco Borla, medico del duca di Milano, ottenne da questi la concessione a ricostruire il fortilizio.\nIl castello, che nel 1636 era stato incendiato a seguito di operazioni militari nelle quali era stato coinvolto, rimase di propriet\u00e0 della famiglia Borla fino alla morte di Giovanni Batista Borla, che avvenne in quello stesso anno. Entrato a far parte delle propriet\u00e0 della Camera Ducale farnesiana, nel 1658 venne autorizzata la sua cessione a Giovanni Pietro Savini, che comprava l'edificio per se e per Giulia Del Sole, la quale rivestiva la carica di tutrice dei figli del Savini. Due anni pi\u00f9 tardi il castello venne venduto dai Del Sole a Gian Giacomo Civardi, che avvi\u00f2 lavori di ricostruzione.\nIl castello rimase di propriet\u00e0 dei conti Civardi sino al 1854 quando venne venduto da parte del conte Giacomo Civardi a Carlo Besini, nobile originario di Modena e residente a Mantova, che lo ribattezz\u00f2 \"Castelmantova\" a ricordo della citt\u00e0 lombarda. Agli inizi del XX secolo l'edificio pass\u00f2 nelle propriet\u00e0 dei signori Sutti-Guasconi ai quali rimase fino al 1925, quando fu ceduto a Carlo Prati.\nStruttura.\nIl complesso, pesantemente rimaneggiato nei secoli, presenta una struttura a forma quadrata, caratterizzata dalla presenza di due torri poste sugli angoli, diagonalmente tra loro. Dell'originaria struttura castrense sono visibili i resti della pusterla, dotata di ponte levatoio e posta nella torre meridionale, alcune bocche da fuoco e una porzione della cordonatura a toro posta lungo il fossato, la cui presenza, lungo i lati sud e est della costruzione, era ancora documentata negli ultimi anni del XVIII secolo. I resti del ponte levatoio sono uno dei pochi elementi presenti nella costruzione originale ancora visibili.\nIl castello \u00e8 presenta un cortile interno, dotato di portico e loggiato su tre lati posto sia al piano terra che al primo piano. Gli spazi tra le colonne sono scanditi da lesene toscane che hanno la funzione di sorreggere gli architravi, il primo dei quali svolge la funzione di parapetto del piano superiore, mentre il secondo svolge la funzione di supporto al cornicione di gronda.\nIl castello \u00e8 circondato da un parco, all'interno del quale si trova una cappella, caratterizzata dalla facciata in stile barocco a doppio ordine di lesene, che conserva al suo interno alcuni dipinti, opera del pittore Giovan Battista Ferrari, realizzati nel 1885 e raffiguranti alcuni membri della famiglia Besini, nonch\u00e9 alcuni contadini."}
{"id": "8385404", "revid": "324090", "url": "https://it.wikipedia.org/wiki?curid=8385404", "title": "Pok\u00e9mon Direct", "text": ""}
{"id": "8385405", "revid": "149485", "url": "https://it.wikipedia.org/wiki?curid=8385405", "title": "Beach volley 4x4", "text": ""}
{"id": "8385413", "revid": "729019", "url": "https://it.wikipedia.org/wiki?curid=8385413", "title": "Simone Tempestini", "text": ""}
{"id": "8385418", "revid": "1310927", "url": "https://it.wikipedia.org/wiki?curid=8385418", "title": "Jurij Fomenko", "text": "Carriera.\nHa giocato nella massima serie dei campionati azero, lituano ed armeno."}
{"id": "8385423", "revid": "963244", "url": "https://it.wikipedia.org/wiki?curid=8385423", "title": "Jan Beyzym", "text": "Biografia.\nAbbracci\u00f2 la vita religiosa nel 1872 tra i gesuiti a Stara Wie\u015b e fu ordinato prete a Cracovia nel 1881. Fu educatore presso i collegi dell'ordine di Tarnopol e a Chyr\u00f3w e, nel 1898, part\u00ec per le missioni nel Madagascar.\nPer la cura dei lebbrosi, fond\u00f2 una colonia sull'Isola Rossa e poi eresse a Marana un ospedale di 150 posti intitolato alla Vergine di Cz\u0119stochowa.\nMor\u00ec nel 1912.\nIl culto.\nFu beatificato da papa Giovanni Paolo II il 18 agosto 2002.\nIl suo elogio si legge nel Martirologio romano al 2 ottobre."}
{"id": "8385426", "revid": "24443", "url": "https://it.wikipedia.org/wiki?curid=8385426", "title": "Punta Gerla", "text": "La Punta Gerla (3.086 ) \u00e8 una montagna della Catena Monte Leone-Blinnenhorn nelle Alpi Lepontine. Si trova lungo il confine tra l'Italia e la Svizzera.\nCaratteristiche.\nLa montagna \u00e8 collocata lungo la cresta che dal monte Cervandone sale verso nord-est e separa la valle Devero dalla Binntal. Il \"passo Marani\" (3.051 m) la separa dalla vicina punta Marani (3.108 m).\nSalita alla vetta.\nSi pu\u00f2 salire sulla vetta partendo dall'Alpe Devero e magari utilizzando il Rifugio Castiglioni."}
{"id": "8385427", "revid": "125353305", "url": "https://it.wikipedia.org/wiki?curid=8385427", "title": "Insegnamenti bah\u00e1'\u00ed", "text": "Gli insegnamenti Bah\u00e1'\u00ed rappresentano un basilare riferimento di idee, sociali e spirituali, che sono state stabilite da Bah\u00e1\u02bcu'll\u00e1h, il fondatore della Fede, e chiarite ed esemplificate anche da autorizzati interpreti dei suoi scritti: 'Abdu'l-Bah\u00e1, figlio di Bah\u00e1\u02bcu'll\u00e1h, Interprete autorizzato dei suoi scritti, e poi da Shoghi Effendi, nipote di 'Abdu'l-Bah\u00e1 e da lui nominato Custode della Fede. Gli insegnamenti bah\u00e1'\u00ed, assieme agli autentici insegnamenti di Religioni del passato, tra cui il Corano, l'Antico e il Nuovo Testamento, sono considerati dai Bah\u00e1'\u00ed rivelati da Dio. \nGli insegnamenti Bah\u00e1\u02bc\u00ed includono una 'Teologia' sull'inconoscibilit\u00e0 di Dio, che pu\u00f2 essere conosciuto dall'uomo attraverso i Suoi Messaggeri, che gradualmente hanno insegnato alle varie popolazioni mondiali dei validi insegnamenti sociali tra cui l'uguaglianza degli esseri umani, indipendentemente dal genere, dalla razza e dalla classe, e oggigiorno chiarito l'armonia tra scienza e religione, l'istruzione universale obbligatoria e l'eliminazione degli estremi di ricchezza e povert\u00e0, l'origine divina di tutte le religioni, una lingua mondiale, e vari altri insegnamenti.\nRiepilogo.\nI principi pi\u00f9 importanti e distintivi degli insegnamenti bah\u00e1'\u00ed sono l'amore universale e l'unit\u00e0 dell'umanit\u00e0, che sono impliciti alla regola aurea e armonici ad evoluti principi sociali.\nShoghi Effendi, guida e Custode della Fede dal 1921 al 1957, fece il seguente elenco di quelli che considerava i principi distintivi degli insegnamenti di Bah\u00e1'u'll\u00e1h, che, assieme alle leggi e ordinanze del \"Kit\u00e1b-i-Aqdas\" costituiscono il fondamento della Fede bah\u00e1\u02bc\u00ed, essi sono: La ricerca indipendente della verit\u00e0, libera dalla superstizione o dalla tradizione. L'unicit\u00e0 dell'intera razza umana, come valore cardine e recettore fondamentale della Fede. L'unit\u00e0 di base di tutte le Religioni. La condanna d'ogni forma di pregiudizio, religioso, razziale, di classe o nazionale. L'armonia che deve esistere tra religione e scienza. L'uguaglianza di uomini e donne, similmente a due ali per il genere umano, il cui forte rafforzamento permetter\u00e0 di librarsi verso alti orizzonti sociali e spirituali. L'introduzione dell'istruzione obbligatoria planetaria. L'adozione di una lingua ausiliaria universale. L'abolizione degli estremi di ricchezza e povert\u00e0. L'istituzione di un tribunale mondiale per la risoluzione delle controversie tra nazioni. L'esaltazione del lavoro, eseguito in spirito di servizio, al grado di adorazione a Dio. La glorificazione della giustizia come principio dominante nella societ\u00e0 umana e la promozione della religione come baluardo per la protezione di tutti i popoli e le nazioni. Lo stabilirsi di una pace permanente e universale come obiettivo supremo di tutta l'umanit\u00e0. Questi si distinguono come dei fattori essenziali [che Bah\u00e1'u'll\u00e1h ha proclamato].\nUnit\u00e0.\nCi sono tre affermazioni fondamentali nella Fede bah\u00e1\u02bc\u00ed, a volte definite 'le tre unit\u00e0', che costituiscono gli insegnamenti fondamentali di questa religione. Queste sono l'unit\u00e0 di Dio, l'unit\u00e0 della religione e l'unit\u00e0 dell'umanit\u00e0. Gli scritti bah\u00e1\u02bc\u00ed affermano che esiste un unico Dio Onnipotente, che rivela il Suo messaggio attraverso una serie di Messaggeri o Educatori divini. Questi sono i fondatori di un'unica Religione rivelata progressivamente, a una sola umanit\u00e0, costituita da esseri umani tutti dotati di un'anima razionale, che differiscono solo in base al colore della pelle, alla cultura e all'educazione. Quest'idea \u00e8 fondamentale non solo per spiegare il credo bah\u00e1'\u00ed, ma anche per spiegare l'atteggiamento che i bah\u00e1'\u00ed hanno nei confronti delle altre Religioni, che considerano ispirate sempre dall'unico Dio. L'accettazione d'aderenti di ogni etnia e cultura del mondo a questa Fede ha portato alla diversit\u00e0 demografica della comunit\u00e0 bah\u00e1\u02bc\u00ed che oggi \u00e8 la seconda Fede pi\u00f9 diffusa nel mondo, in senso geografico e la sua letteratura \u00e8 stata tradotta in oltre 800 lingue.\nL'unicit\u00e0 di Dio.\nIl punto di vista dei bah\u00e1\u02bc\u00ed su Dio \u00e8 monoteistico. Dio \u00e8 l'essere imperituro e non creato che \u00e8 la fonte di tutta l'esistenza. \u00c8 descritto come \"un Dio personale, inconoscibile, inaccessibile, sorgente di tutta la Rivelazione, eterno, onnisciente, onnipresente e onnipotente\". Sebbene trascendente e direttamente inacessibile, la sua grandezza si riflette nella sua creazione. Lo scopo della creazione \u00e8 che l'umanit\u00e0 abbia la capacit\u00e0 di conoscere e amarne il Creatore.\nNella visione bah\u00e1\u02bc\u00ed, sebbene le culture umane e le Religioni variano nelle proprie concezioni di Dio e della Sua natura, i diversi riferimenti a Dio si riferiscono comunque allo stesso Essere inconoscibile. Le differenze, invece di essere considerate costrutti inconciliabili di culture reciprocamente esclusive, sono viste come pietre miliari che sono state necessarie allo sviluppo della crescita spirituale nelle diverse epoche e societ\u00e0 in cui sono stati rivelati i relativi e progressivi messaggi divini.\nGli insegnamenti bah\u00e1\u02bc\u00ed affermano che Dio essendo il Creatore di tutto ci\u00f2 che esiste \u00e8 troppo sublime perch\u00e9 gli esseri umani Ne possano sviluppare una conoscenza diretta, pur essendo gli uomini all'apice della Sua creazione. Nella comprensione bah\u00e1\u02bc\u00ed, le qualit\u00e0 che gli uomini attribuiscono a Dio, come l'Onnipotente o l'Amorevolissimo, ecc... dipendono da terrene esperienze limitate alla loro realt\u00e0. Bah\u00e1\u02bcu'll\u00e1h ha insegnato che la conoscenza di Dio \u00e8 limitata a quegli attributi e qualit\u00e0 che sono da noi percepibili, e quindi la conoscenza diretta di Dio non \u00e8 possibile all'uomo. Bah\u00e1\u02bcu'll\u00e1h afferma inoltre che la conoscenza degli attributi di Dio viene rivelata e spiegata all'umanit\u00e0 attraverso i Suoi Messaggeri.\n\"Poich\u00e9 la nostra conoscenza delle cose, anche di quelle create o materiali, \u00e8 una conoscenza degli attributi e non della loro essenza, com'\u00e8 possibile allora comprendere l'illimitata Realt\u00e0 della Divinit\u00e0 nella sua eterna essenza?\". \"Conoscere Dio significa quindi conoscere e guardare ai Suoi attributi, ma non la Sua Realt\u00e0. Inoltre, anche la conoscenza dei Suoi attributi arriva solo fin dove i poteri e le capacit\u00e0 umane lo consentono e rimane del tutto inadeguata.\" \nQualunque idea di Dio possiamo farci, essa \u00ab\u00e8 solo un concetto adatto ad una realt\u00e0 intellettuale umana. Non \u00e8 una realt\u00e0 misurabile, poich\u00e9 il concetto di Dio trascende l'umana capacit\u00e0 di comprensione\u00bb. La vera conoscenza di Dio \u00e8 nel far nostre le Sue qualit\u00e0, ossia nel riverbero dei Suoi attributi nel cuore dell'uomo, nelle attivit\u00e0 umane e, soprattutto si possono apprendere correttamente dagli insegnamenti delle Manifestazioni di Dio. Gli insegnamenti bah\u00e1\u02bc\u00ed affermano inoltre che uno pu\u00f2 avvicinarsi a Dio attraverso la preghiera, la meditazione, lo studio degli Scritti sacri e nel servizio al prossimo e all'umanit\u00e0.\nL'unit\u00e0 del genere umano.\nGli Scritti Bah\u00e1\u02bc\u00ed insegnano che esiste una sola umanit\u00e0 e che tutte le persone sono uguali agli occhi di Dio. La Fede Bah\u00e1\u02bc\u00ed sottolinea l'unit\u00e0 dell'umanit\u00e0 - trascendendo tutte le divisioni di razza, nazione, genere, casta e classe sociale - mentre ne celebra le diversit\u00e0. 'Abdu'l-Bah\u00e1 afferma che l'unificazione del genere umano \u00e8 ormai diventata \"la questione di primaria importanza nelle condizioni religiose e politiche del mondo.\" Gli Scritti Bah\u00e1\u02bc\u00ed attestano l'unit\u00e0 biologica, politica e spirituale dell'umanit\u00e0. Bah\u00e1'u'll\u00e1h ha scritto: \"Siete tutti frutti di un solo albero e foglie di un solo ramo; comportatevi l'uno verso l'altro con profondo amore e armonia, con amicizia e fraternit\u00e0\". (\"Spigolature\", p. 298)\nPer quanto riguarda l'unit\u00e0 a livello biologico, gli Scritti Bah\u00e1\u02bc\u00ed affermano che le differenze tra le varie razze, nazioni ed etnie sono o superficiali (ad esempio il colore della pelle) o il risultato di differenze nelle condizioni sociali o nell'istruzione. Uno degli insegnamenti fondamentali nella Fede Bah\u00e1\u02bc\u00ed \u00e8 l'eliminazione di tutte le forme di pregiudizio, che comprende non solo all'eliminazione del pregiudizio razziale, ma anche a quello di altre forme di pregiudizio come la discriminazione sessuale.\nGli insegnamenti Bah\u00e1\u02bc\u00ed affermano che mentre la diversit\u00e0 etnica e culturale continuer\u00e0 ad esistere, l'alleanza primaria dell'umanit\u00e0 sar\u00e0 verso un'umanit\u00e0 unica piuttosto che verso qualsiasi gruppo secondario come razza, nazione o etnia. Si arriver\u00e0 a un termine ultimo e definitivo non solo delle guerre, ma anche nella rivalit\u00e0 tra fazioni o gruppi. Il futuro del mondo umano \u00e8 nella consultazione e nella collaborazione.\nMentre gli Scritti Bah\u00e1\u02bc\u00ed insegnano l'unit\u00e0 mondiale e dei suoi popoli, l'unit\u00e0 non \u00e8 equiparata all'uniformit\u00e0. Piuttosto, gli Scritti bah\u00e1\u02bc\u00ed confermano il valore della diversit\u00e0 culturale, nazionale e individuale attraverso il principio di \"Unit\u00e0 nella diversit\u00e0\", spiegando che pur riconoscendo l'unit\u00e0 dell'umanit\u00e0, la diversit\u00e0 culturale dovrebbe essere celebrata. L'unit\u00e0 nella diversit\u00e0 \u00e8 comunemente descritta negli scritti bah\u00e1\u02bc\u00ed attraverso l'analogia dei fiori di un giardino, dove i diversi colori dei fiori arricchiscono la bellezza del giardino.\nN\u00e9 essa [la Fede bah\u00e1\u02bc\u00ed] trascura, o s'attenta di sopprimere, le differenze di origine etnica, di clima, storia, lingua e tradizioni, pensiero e costumi, che diversifica i vari popoli e nazioni del mondo... La sua parola d'ordine \u00e8 unit\u00e0 nella diversit\u00e0\u2026\"\nL'unicit\u00e0 della religione.\nGli insegnamenti della Fede bah\u00e1\u02bc\u00ed affermano che esiste una sola religione che viene progressivamente rivelata da Dio, attraverso i suoi Profeti/Messaggeri, all'umanit\u00e0 man mano che essa matura e cresce nelle sue capacit\u00e0 di comprensione. Le differenze esteriori nelle religioni, affermano gli Scritti bah\u00e1\u02bc\u00ed, sono dovute alle esigenze dei tempi e dei luoghi in cui ciascuna religione \u00e8 stata rivelata. Bah\u00e1\u02bcu'll\u00e1h ha affermato di essere il pi\u00f9 recente, ma non l'ultimo, in una serie di Educatori divini che includono Ges\u00f9, Buddha, Maometto e altri.\nGli scritti bah\u00e1\u02bc\u00ed sostengono che la natura essenziale dei Messaggeri di Dio \u00e8 duplice: sono allo stesso tempo umani e divini. Sono divini in quanto provengono tutti dallo stesso Dio, espongono i Suoi insegnamenti, e quindi possono essere visti nella stessa luce; ma allo stesso tempo sono individui a s\u00e9 stanti, conosciuti con nomi diversi, che compiono missioni definite e sono incaricati di Rivelazioni specifiche. Bah\u00e1\u02bcu'll\u00e1h in molti scritti afferma che negare uno qualsiasi dei messaggeri di Dio equivale a negare tutti loro, e Dio stesso. Per quanto riguarda le relazioni di questi Educatori divini (che i bah\u00e1\u02bc\u00ed chiamano \"Manifestazioni di Dio\") Bah\u00e1\u02bcu'll\u00e1h scrive:\n\"Egli ha manifestato agli uomini gli Astri della Sua guida divina, i Simboli della Sua unit\u00e0 divina e ha stabilito che conoscere queste sante Persone equivalga a conoscere la Sua Persona. Chi riconosce loro ha riconosciuto Dio. Chi porge orecchio al loro appello ha porto orecchio alla Voce di Dio e chi attesta la verit\u00e0 della loro Rivelazione ha attestato la verit\u00e0 di Dio Stesso. Chi s'allontana da loro s'\u00e8 allontanato da Dio e chi non crede in loro non ha creduto in Dio. Ciascuno di loro \u00e8 la Via di Dio che unisce questo mondo coi reami superni e lo Stendardo della Sua Verit\u00e0 per tutti coloro che sono nei regni della terra e del cielo. Essi sono le Manifestazioni di Dio fra gli uomini, le testimonianze della Sua Verit\u00e0 e i segni della Sua gloria.\" (\"Spigolature\" pp. 49-50, XXI)\nRivelazione progressiva.\nI bah\u00e1'\u00ed credono che Dio riveli la Sua volont\u00e0 al genere umano in modo adatto e periodico, per mezzo di Messaggeri / Profeti (Manifestazioni di Dio). Ogni Messaggero porta una Religione e stabilisce un Patto coi propri seguaci. Questo processo di Rivelazione progressiva, secondo gli scritti Bah\u00e1\u02bc\u00ed, non \u00e8 mai cessato. Questa credenza \u00e8 molto dissimile (o anche contraria) alle interpretazioni di molti credi secolarizzati, i quali spesso insistono nella sola finalit\u00e0 del loro Profeta / Messaggero. Il tema unificante delle Rivelazioni successive portato dalle Manifestazioni di Dio \u00e8 quello di accompagnare una necessit\u00e0 evolutiva secondo la quale ciascuna Manifestazione di Dio porta all'umanit\u00e0 un'ulteriore misura di Rivelazione che espande e delucida gli insegnamenti della Religione precedente. Le differenze nelle Rivelazioni apportate dalle Manifestazioni di Dio sono quindi non inerenti alle capacit\u00e0 della Manifestazione stessa, ma sono invece necessarie a vari fattori secolari, sociali e umani; tali differenze sono appropriate e adeguate ai \"mutevoli bisogni\" ed alle \"cangianti esigenze del tempo in cui ... furono rivelati\" e alla \"capacit\u00e0 spirituale\" dell'umanit\u00e0. Queste differenze sono state funzionali e necessarie poich\u00e9 la societ\u00e0 umana s'\u00e8 lentamente e gradualmente evoluta attraverso fasi sempre pi\u00f9 mature di legami e di unificazione, dalla famiglia alla trib\u00f9 e poi alle nazioni ... e in vista c'\u00e8 la 'cittadinanza mondiale'.\nLa verit\u00e0 religiosa \u00e8, quindi, relativa ai suoi destinatari umani e non relativa a Dio; e ogni Messaggero ha proclamato eterne verit\u00e0 morali e spirituali che sono state ribadite e rinnovate dal Messaggero seguente. Essi hanno anche adattato il Loro messaggio per favorire la particolare evoluzione spirituale e materiale dell'umanit\u00e0 esistente al momento della Loro apparizione. Secondo i Bah\u00e1\u02bc\u00ed, poich\u00e9 le capacit\u00e0 e le ricettivit\u00e0 spirituali dell'umanit\u00e0 sono progredite nel tempo, \u00e8 cambiata la misura con cui tali verit\u00e0 spirituali sono state e vengono via via recepite e quindi anche esposte.\nBah\u00e1\u02bcu'll\u00e1h ha spiegato che l'apparizione di successivi Messaggeri \u00e8 paragonabile all'arrivo della nuova primavera, che porta nuova vita in un mondo dove sono stati trascurati e si sono quindi inariditi gli insegnamenti della Dispensazione precedente. In un'altra sua analogia, paragona il mondo al corpo umano, e la Rivelazione divina a una nuova veste di \"giustizia e saggezza\" che ogni uomo deve indossare, per migliorare s\u00e9 stesso e di conseguenza il mondo.\nNel Kit\u00e1b-i-\u00cdq\u00e1n Bah\u00e1\u02bcu'll\u00e1h accenna al fatto che Dio rinnova la \"Citt\u00e0 di Dio\" circa ogni mille anni, e menziona specificamente che un'altra Manifestazione di Dio non apparir\u00e0 prima di mille anni dall'inizio della Rivelazione di Bah\u00e1\u02bcu'll\u00e1h stesso.\nLa religione come scuola.\nLe antiche e divine Religioni sono considerate, negli Scritti Bah\u00e1\u02bc\u00ed, come i primi anni di scuola. Secondo questa prospettiva l'umanit\u00e0, come un bimbo in crescita, \u00e8 maturata ed ha acquisito una sua dinamica capacit\u00e0 di afferrare idee sempre pi\u00f9 complesse man mano che s'\u00e8 evoluta ed ha superato degli anni scolastici. Ogni volta che appare un Messaggero divino, il Messaggio divino viene trasmesso a dei livelli adeguati al grado di maturazione dell'umanit\u00e0. Di conseguenza, le varie religioni possono aver offerto semplici spiegazioni della realt\u00e0 in modo diverso, a seconda delle esigenze o possibilit\u00e0 di coloro a cui erano precipuamente destinate.\nIl patto.\nIl Patto nella Fede bah\u00e1'\u00ed si riferisce a due accordi vincolanti tra Dio e l'uomo. C'\u00e8 un \"Patto Maggiore\" che viene fatto tra ogni Messaggero di Dio e i suoi seguaci riguardo alla Dispensazione successiva, e un \"Patto Minore\" che riguarda il successore nell'autorit\u00e0 all'interno della Rivelazione dopo il trapasso del Messaggero dell'epoca in corso. \nL'Alleanza 'Maggiore' (Nuova ed eterna Alleanza) si riferisce all'Alleanza stipulata tra i Messaggeri, che la letteratura bah\u00e1'\u00ed chiama Manifestazioni di Dio, e i fedeli a Dio riguardo al riconoscimento e alla fedelt\u00e0 alla Rivelazione susseguente. Secondo Bah\u00e1'u'll\u00e1h, Dio ha inviato e invier\u00e0 ancora e sempre dei Messaggeri educanti l'umanit\u00e0 nei principi spirituali. Nel Credo bah\u00e1\u02bc\u00ed, questa alleanza tra Dio e l'umanit\u00e0 \u00e8 espressa similmente alle passate Sacre Scritture, e ogni Manifestazione di Dio, come Abramo, Mos\u00e8, Ges\u00f9, Maometto,Il B\u00e1b, e Bah\u00e1'u'll\u00e1h, profetizz\u00f2 la Sua susseguente Manifestazione. \nOnorando il favore avuto da Dio, tutti i seguaci d'ogni Religione hanno il dovere personale d'indagare nel corso della loro vita sull'avvento dell'Intermediario Divino consono al loro tempo. \nL'alleanza minore \u00e8 un'alleanza al pieno riconoscimento e promulgazione degli insegnamenti del Messaggero della propria epoca, con l'accettazione e l'applicazione dei suoi insegnamenti e leggi, anche riguardo alla leadership nella Guida all'interno della relativa e ultima Dispensazione. \nNella Fede bah\u00e1\u02bc\u00ed la modalit\u00e0 esplicita con cui, sia il Patto Maggiore che quello Minore sono stati espressi da Bah\u00e1\u02bcu'll\u00e1h, \u00e8 ritenuta una caratteristica vivificante della Religione tutta e un baluardo d'unit\u00e0 universale adatto all'umanit\u00e0 intera, e quindi un impegno conoscitivo e costruttivo coinvolgente tutti i credenti fedeli all'Unico Dio, Creatore dell'universo."}
{"id": "8385434", "revid": "1318658", "url": "https://it.wikipedia.org/wiki?curid=8385434", "title": "Phallichthys", "text": "Phallichthys \u00e8 un genere di pesci d'acqua dolce appartenente alla famiglia Poeciliidae, sottofamiglia Poeciliinae.\nDescrizione.\nLe specie del genere presentano un corpo allungato, piuttosto alto, compresso ai fianchi. Il dorso \u00e8 convesso, il ventre pronunciato. La pinna caudale \u00e8 a delta. Il dimorfismo sessuale \u00e8 evidente: i maschi presentano un lungo organo riproduttore tubolare, il gonopodio, al quale si deve il nome scientifico del genere, mentre le femmine hanno una grande pinna anale trapezoidale. \nLe dimensioni si attestano tra i 3,5 e i 7\u00a0cm, secondo la specie.\nEtimologia.\nIl nome scientifico del genere deriva dall'unione delle parole greche \"phallos\", pene + \"ichthys\", pesce.\nDistribuzione e habitat.\nTutte le specie sono originarie delle acque dolci dell'America centrale.\nSpecie.\nIl genere comprende 4 specie:"}
{"id": "8385436", "revid": "1402222", "url": "https://it.wikipedia.org/wiki?curid=8385436", "title": "Partito Nazionale Liberale - Convenzione Democratica", "text": ""}
{"id": "8385451", "revid": "1543377", "url": "https://it.wikipedia.org/wiki?curid=8385451", "title": "James Bjorken", "text": " \n\u00c8 stato un Putnam Fellow nel 1954, consegu\u00ec un bachelor of science in fisica al MIT nel 1956, e ottenne il PhD all'Universit\u00e0 di Stanford nel 1959. Nell'autunno del 1962 \u00e8 stato \"visiting scholar\" presso l'Institute for Advanced Study. Bjorken \u00e8 Professore Emerito presso lo Stanford Linear Accelerator Center, e fu membro del Theory Department del Fermi National Accelerator Laboratory dal 1979 al 1989).\nNel 2004 gli \u00e8 stato conferito il Premio Dirac. Nel 2015 ricevette il Premio Wolf per la fisica, e il High Energy and Particle Physics Prize dalla European Physical Society.\nCarriera.\nNel 1968 Bjorken scopr\u00ec un fenomeno, oggi noto con il nome di \"scaling del cono di luce\" (o scaling di Bjorken), che ha luogo nello scattering anelastico profondo della luce su particelle influenzate dall'interazione forte, dette \"adroni\" (come i protoni e i neutroni): gli adroni osservati si comportano come una collezione di costituenti puntiformi virtualmente indipendenti quando sondati ad alte energie.\nQuesta osservazione fu cruciale per identificare i quark come particelle elementari reali (piuttosto che comodi costrutti teorici), e port\u00f2 alla teoria dell'interazione forte conosciuta come cromodinamica quantistica, dove fu compresa in termini della propriet\u00e0 della libert\u00e0 asintotica. Nell'idea di Bjorken, i quark diventano oggetti osservabili puntiformi a distanze molto piccole (alte energie), pi\u00f9 piccole della dimensione degli adroni.\nRichard Feynman riformul\u00f2 successivamente questo concetto nel modello a partoni, usato per comprendere la composizione a quark degli adroni ad alte energie. Le previsioni dello scaling di Bjorken furono confermati negli esperimenti di elettroproduzione negli anni 1960 allo SLAC, nei quali si videro per la prima volta i quark. L'idea generale, con piccole modifiche logaritmiche, \u00e8 spiegata in cromodinamica quantistica dalla \"libert\u00e0 asintotica\".\nPubblicazioni.\nLista completa di articoli.\nINSPIRE-HEP -- Bjorken"}
{"id": "8385455", "revid": "729019", "url": "https://it.wikipedia.org/wiki?curid=8385455", "title": "Bellator 229", "text": "Bellator 229: Koreshkov vs. Larkin \u00e8 stato un evento di arti marziali miste tenuto dalla Bellator MMA il 4 ottobre 2019 al Pechanga Resort and Casino di Temecula negli Stati Uniti."}
{"id": "8385457", "revid": "247222", "url": "https://it.wikipedia.org/wiki?curid=8385457", "title": "Quentin Gilbert", "text": "Carriera.\nHa debuttato nel WRC Rally di France 2012 alla guida di una Citro\u00ebn DS3 R3T con il suo copilota R\u00e9mi Tutelaire. Nel 2013 ha partecipato per la prima volta al campionato WRC-3, guidando una Citr\u00f6en DS3 R3T.\nNel 2015 ottiene le sue prime vittorie, vincendo i campionati JWRC e WRC-3."}
{"id": "8385458", "revid": "1543377", "url": "https://it.wikipedia.org/wiki?curid=8385458", "title": "John Kyndb\u00f8l", "text": "Biografia.\nKyndb\u00f8l era il padre di Freja Cohrt, giocatrice nella nazionale danese di pallamano.\nCaratteristiche tecniche.\nEra dotato di buona tecnica e per il suo ex-allenatore all' Richard M\u00f8ller Nielsen, se Kyndb\u00f8l fosse dimagrito di qualche chilo avrebbe potuto entrare nel giro della nazionale danese.\nCarriera.\nCalciatore.\nClub.\nHa iniziato la carriera nell' e nell'. Con l'Odense ottiene la promozione in massima serie grazie al secondo posto ottenuto nella 2. Division 1966, alle spalle dei campioni del . Nella 1. division 1967 con la sua squadra ottiene il nono posto finale.\nNel 1968 si trasferisce in America, ingaggiato dagli statunitensi del , con cui disputa la prima edizione della North American Soccer League. Durante la stagione Kyndb\u00f8l lascia il club capitolino per giocare con i , chiudendo la stagione al quinto ed ultimo posto della Atlantic Division.\nTerminata l'esperienza americana, torna in patria all'Odense.\nNazionale.\nKyndb\u00f8l ha giocato nel 1965 due incontri con la nazionale B danese.\nDirigente sportivo.\nLasciato il calcio giocato, diviene presidente del ."}
{"id": "8385459", "revid": "1310927", "url": "https://it.wikipedia.org/wiki?curid=8385459", "title": "Haruna Garba", "text": "Carriera.\nHa giocato nella massima serie dei campionati lituano, maltese, svedese ed ungherese."}
{"id": "8385461", "revid": "71433", "url": "https://it.wikipedia.org/wiki?curid=8385461", "title": "Victor Polster", "text": "Biografia.\nInterpreta nel 2018 il ruolo della ballerina transgender Lara nel film \"Girl\" che lo conduce al successo internazionale."}
{"id": "8385465", "revid": "729019", "url": "https://it.wikipedia.org/wiki?curid=8385465", "title": "Castello di Santimento", "text": "Il castello di Sant'Imento o di Santimento \u00e8 un castello situato nell'omonima frazione del comune italiano di Rottofreno, in provincia di Piacenza. L'edificio si trova in aperta pianura Padana, non lontano dal corso del fiume Po.\nStoria.\nIl castello venne costruito nel corso del XIII secolo: l'edificio venne citato per la prima volta in un documento risalente al 1291, anno in cui iniziarono anche i lavori per la costruzione della locale chiesa finanziati dai ricchi mercanti Giovanni e Umberto Palmieri che figuravano anche come proprietari del fortilizio. Nel 1299 il castello, insieme ad alcune terre ad esso pertinenti, divent\u00f2 di propriet\u00e0 di Alberto Scotti a mezzo di pagamento per un credito goduto nei confronti dei Palmieri. Successivamente lo Scotti lo cedette a Giovanni Scotti, figlio di Rinaldo, in cambio di lire.\nNel 1303 Alberto Scotti negozi\u00f2 per conto del parente un complesso scambio di propriet\u00e0 con il vescovo di Piacenza Alberico che prevedeva che la rocca di Varsi e le relative possessioni fossero scambiate con il castello di Santimento, inclusi alcuni terreni di sua pertinenza per un'estensione complessiva di pertiche piacentine, di molte regioni di decime, di alcuni vassallaggi e delle ville di Troia, Soprarivo, Calendasco e Rottofreno. Il contratto prevedeva anche la rinuncia al patronato vantato sulla chiesa parrocchiale di Santimento.\nNel 1313 mercenari al soldo del futuro signore di Milano Galeazzo I Visconti razziarono il paese e il castello dopo aver occupato Piacenza al termine di un'azione contro la locale fazione guelfa. Nel 1372, nell'ambito della guerra tra il papato e il Ducato di Milano visconteo il castello di Santimento, in quel momento controllato dalla famiglia Arcelli, si ribell\u00f2 ai suoi proprietari schierandosi sul fronte che appoggiava il pontefice. Nel 1392 il feudo di Santimento era di propriet\u00e0 del vescovo Pietro IV de Manieri, protomedico di Galeazzo II Visconti. Nel 1412 il duca di Milano Filippo Maria Visconti concesse di nuovo Santimento alla famiglia Arcelli.\nNel 1449 il castello era ancora di propriet\u00e0 della famiglia Arcelli, alla quale venne poi sottratto nel 1482, quando il castello ritorn\u00f2 a far parte dei beni di propriet\u00e0 della diocesi piacentina: il vescovo piacentino rivendicava il possesso del feudo locale sin dai tempi dello scambio di beni sotto la regia di Alberto Scotti; contemporaneamente la famiglia Arcelli si riconosceva investita del luogo per il quale pagava ogni anno due bracchi al duca di Milano. Quando il vescovo Fabrizio Marliani pag\u00f2 la somma di scudi d'oro al duca di Milano per garantirsi la propriet\u00e0 del feudo Francesco Arcelli decise di assassinare il presule in occasione della messa della vigilia di Natale che sarebbe stata officiata nella cattedrale di Piacenza. Tuttavia il vescovo riusc\u00ec a scoprire anticipatamente il piano della famiglia Arcelli facendo arrestare i sicari, i quali sarebbero stati inviati a Milano e l\u00ec condannati a morte e denunciando gli Arcelli che furono quindi dichiarati decaduti dal feudo da parte del Senato di Milano. Appena entrato in possesso del maniero, il vescovo avvi\u00f2 una serie di interventi sul castello che doveva probabilmente trovarsi in condizioni di degrado.\nNonostante la famiglia Arcelli tentasse insistentemente di riottenere il feudo, il castello rimase sotto il controllo ecclesiastico fino alla seconda met\u00e0 dell'Ottocento quando venne alienato per iniziativa del vescovo Giovanni Battista Scalabrini che reinvest\u00ec quanto ottenuto per l'acquisto di una villa a San Polo di Podenzano.\nStruttura.\nEdificato in laterizio, il castello \u00e8 caratterizzato da una struttura rettangolare. L'edificio ha subito nel tempo diverse modifiche rispetto al progetto originale, tuttavia esso mantiene comunque diversi elementi presenti in origine, in special modo all'esterno, sulla facciata principale. AL contrario, gli interni hanno perso gran parte degli elementi che li caratterizzavano originariamente.\nTra le modifiche principali vi furono l'innalzamento della del mastio a base quadrata che si innalza a filo della facciata principale, e della torre, posta di fianco ad esso, con funzione di pusterla dove era in origine presente un ingresso con ponte e ponticello levatoi posti a scavalco del fossato, ancora presente. Al di sopra degli incastri del ponte levatoio \u00e8 presente una decorazione a fregio realizzata mediante mattoni posti a dente di sega."}
{"id": "8385473", "revid": "1305772", "url": "https://it.wikipedia.org/wiki?curid=8385473", "title": "Nathan Corbett", "text": "Soprannominato \"Carnage\" (\"Carneficina\"), \u00e8 un campione del mondo Muay thai 11 volte. Corbett era il campione del mondo Muay thai WMC pesi massimi leggeri, il campione del torneo K-1 Scandinavia 2007 e l'ex campione del mondo Muay thai WKN pesi massimi (comprese tre difese)."}
{"id": "8385477", "revid": "1305772", "url": "https://it.wikipedia.org/wiki?curid=8385477", "title": "Heaven or Hell", "text": "Heaven or Hell \u00e8 il primo album in studio del rapper statunitense Don Toliver, pubblicato il 13 marzo 2020 dalla Cactus Jack Records, We Run It e Atlantic Records.\nPubblicazione.\nIl 10 marzo 2020 Toliver ha annunciato sui propri social media il titolo dell'album, rivelandone nell'occasione anche la copertina.\nSuccesso commerciale.\n\"Heaven or Hell\" ha debuttato al 7\u00ba posto nella classifica statunitense vendendo nella sua prima settimana unit\u00e0, di cui sono vendite pure (incluse quelle acquistate insieme ad articoli disponibili sul sito del rapper)."}
{"id": "8385480", "revid": "599013", "url": "https://it.wikipedia.org/wiki?curid=8385480", "title": "Illja Haljuza", "text": "Carriera.\nHa giocato nella massima serie dei campionati ucraino, lituano e bielorusso."}
{"id": "8385481", "revid": "63756", "url": "https://it.wikipedia.org/wiki?curid=8385481", "title": "Dennis Miller &amp; Friends", "text": "Dennis Miller &amp; Friends \u00e8 stato un talk-show commedia statunitense trasmesso dalla rete \"Turner Classic Movies\" nel 2019 per 15 episodi.\nScritto e condotto dal comico e conduttore tv Dennis Miller, affiancato da Martin Short, Jay Leno, Dana Carvey e Rita Wilson, lo show segna il ritorno televisivo del comico, attore e conduttore televisivo dopo molti anni di assenza, nonch\u00e9 il ritorno alla conduzione di un talk-show.\nIl programma.\nNel programma Dennis Miller \u00e8 affiancato da alcuni dei suoi amici e colleghi di spettacolo mentre discutono e presentano i loro film preferiti."}
{"id": "8385482", "revid": "110157", "url": "https://it.wikipedia.org/wiki?curid=8385482", "title": "De Tijd", "text": "De Tijd (in italiano: \"Il Tempo\") \u00e8 un quotidiano belga in lingua olandese. \u00c8 la controparte di lingua olandese del quotidiano \"L'Echo\". Non appare la domenica e il luned\u00ec.\nStoria e profilo.\nNato sotto il nome di \"De Financieel-Economische Tijd\" nel 1968, nel 2003 \u00e8 stato ribattezzato \"De Tijd\".\nDe Tijd \u00e8 di propriet\u00e0 di De Persgroep (50%) e Rossel (50%). L'attuale caporedattore di De Tijd \u00e8 Stephanie De Smedt.\n\u00c8 un tipico quotidiano finanziario che copre economia e affari, mercati finanziari e politica nazionale e internazionale. Il quotidiano \u00e8 la principale fonte di informazioni per i manager belgi (CIM-survey 2009). \u00c8 pubblicato dal marted\u00ec al sabato senza edizione domenica o luned\u00ec. L'edizione del fine settimana \u00e8 arricchita da due riviste: Netto, sulla finanza personale e Sabato sullo stile di vita.\nNel marzo 2012 il giornale ha iniziato a essere pubblicato in formato berlinese.\nDe Tijd \u00e8 stato nominato Giornale dell'Anno nella categoria dei quotidiani nazionali dal Congresso europeo dei giornali nel 2012.\nDiffusione.\n\"De Tijd\" ha diversificato gli argomenti trattati per mantenere i propri lettori.\nSlogans.\n\"De Tijd \" ha spesso cambiato i suoi slogan, soprattutto di recente."}
{"id": "8385485", "revid": "254401", "url": "https://it.wikipedia.org/wiki?curid=8385485", "title": "Ana Rech", "text": "Biografia.\nFiglia di Giovanni Pauletti e Maria Roncen di Marco, Anna nacque a Pren, frazione di Feltre, il 1 ottobre 1828; spos\u00f2 Osvaldo Rech il 20 novembre 1847; come lei, anche Osvaldo era figlio di poveri contadini. I due ebbero nove figli, di cui sette sopravvissuti all'infanzia: Angelo, Giuseppe, Vittorio, Giovanni, Libera, Teresa e Giovanna. Il 12 dicembre 1876, Anna divenuta vedova ed in gravi difficolt\u00e0 economiche, decise di emigrare insieme ad un gruppo di familiari e conoscenti. Nell'aprile del 1877, le venne affidato il lotto 104 a Travis\u00e3o Leopoldina, nell'ex Colonia Caxias; al suo figlio maggiore, Angelo, tocc\u00f2 un lotto contiguo, che insieme al suo comprese 50 ettari.\nQueste terre erano situate accanto ad un percorso ampiamente utilizzato dai Tropeiros e, realizzando le possibilit\u00e0, Anna apr\u00ec una pensione insieme ad un piccolo negozio, creando un paddock ben fornito per far riposare gli animali. Presto la sua attivit\u00e0 divenne nota e frequentata. \nAllo stesso tempo, Anna acquis\u00ec un grande rispetto nella comunit\u00e0 che si stava formando con l'arrivo di altri immigrati. Divenne nota per la sua disponibilit\u00e0 ad aiutare i bisognosi, don\u00f2 diverse frazioni di terra per la costruzione della chiesa e del cimitero e vendette a basso prezzo un grande appezzamento di terra per la costruzione del collegio e del convento camaldolese. Svolse anche attivit\u00e0 di ostetrica ed infermiera, aiutando molte donne nei loro parti; fu inoltre una dei principali promotori della devozione alla Madonna del Caravaggio nella comunit\u00e0. La chiesa, che aiut\u00f2 a fondare, divenne col tempo il quartier generale del villaggio.\nDal 1906, con un boom economico ed una fama personale che si diffuse anche fuori dal Brasile, il luogo, in cui Anna visse, fin\u00ec per diventare un punto di riferimento geografico in tutta la regione; tutti sapevano dove si trovava e come arrivare ad \"Ana Rech\". Nel 1927, \"Ana Rech\" venne ufficialmente registrato fra i distretti di Caxias do Sul ed emancipato col nome della pioniera; l'emancipazione fu per\u00f2 annullata l'anno successivo, ma il nome fu preservato. \nNel 1977, in commemorazione del centenario della sua immigrazione, una statua in bronzo a grandezza naturale, creata da Bruno Segalla, \u00e8 stata inaugurata in suo onore; venne posizionata nel centro del quartiere, nella piazza di fronte alla chiesa \"Matriz Nossa Senhora de Caravaggio\". Durante l'inaugurazione, i resti della pioniera furono trasferiti dal cimitero all'interno della chiesa. Nel 2016, nel centenario della sua morte, \u00e8 stata ricordata in un articolo di Rodrigo Lopes sul giornale \"Pioneiro\". Nel 2017, la legislatura di Caxias do Sul ha reso omaggio ai suoi 140 anni dalla sua nascita, sottolineando la sua vita di lavoro, di eroismo e la sua visione umanitaria; una targa commemorativa fu donata ai suoi discendenti. Nello stesso anno, \u00e8 stato lanciato il libro \"A Viagem de Anna Rech\", dal professor Salvatore Liotta. Pedavena, sua citt\u00e0 di adozione, \u00e8 stata gemellata con Caxias do Sul ed una scuola, sempre di Pedavena, \u00e8 stata intitolata in suo onore. Oggi la sua figura \u00e8 vista nella Microregione di Caxias do Sul come uno dei simboli dell'immigrazione italiana nel Rio Grande del Sud."}
{"id": "8385489", "revid": "1543377", "url": "https://it.wikipedia.org/wiki?curid=8385489", "title": "Coppa di Israele 1978-1979 (pallacanestro maschile)", "text": "La Coppa di Israele 1978-1979 \u00e8 la 19\u00aa Coppa di Israele di pallacanestro maschile.Le Final Four della competizione si sono tenute alla Yad-Eliyahu Arena di Tel Aviv."}
{"id": "8385493", "revid": "380654", "url": "https://it.wikipedia.org/wiki?curid=8385493", "title": "Gray Matters", "text": ""}
{"id": "8385495", "revid": "1310927", "url": "https://it.wikipedia.org/wiki?curid=8385495", "title": "Salif Ballo", "text": "Carriera.\nHa giocato nella massima serie dei campionati azero ed algerino."}
{"id": "8385496", "revid": "380654", "url": "https://it.wikipedia.org/wiki?curid=8385496", "title": "400 giorni - Simulazione spazio", "text": ""}
{"id": "8385502", "revid": "135224", "url": "https://it.wikipedia.org/wiki?curid=8385502", "title": "Auto blu (singolo)", "text": "Auto blu \u00e8 un singolo del rapper italiano Shiva, pubblicato il 26 marzo 2020 sulle etichette Jive Records e Sony Music Italy.\nDescrizione.\nIl singolo \u00e8 caratterizzato da un campionamento di \"Blue (Da Ba Dee)\" degli Eiffel 65, i quali compaiono come artisti ospiti.\nL'8 maggio 2020 \u00e8 stato pubblicato un remix realizzato da Gabry Ponte.\nTracce.\nTesti e musiche di Maurizio Lobina, Gianfranco Randone, Davide Maddalena, Andrea Arrigoni e Massimo Gabutti."}
{"id": "8385507", "revid": "1310927", "url": "https://it.wikipedia.org/wiki?curid=8385507", "title": "Fl\u00e1vio Alex Val\u00eancio", "text": "Carriera.\nHa giocato nella massima serie dei campionati brasiliano ed azero."}
{"id": "8385515", "revid": "767487", "url": "https://it.wikipedia.org/wiki?curid=8385515", "title": "A mosca cieca", "text": "A mosca cieca, noto anche col titolo Ricordati di Haron, \u00e8 un film del 1966 scritto e diretto da Romano Scavolini.\nTrama.\nDue giovani amici passano qualche momento di tempo libero a oziare e a giocare nei campi alla periferia di una grande citt\u00e0. Uno dei due \u00e8 l'amante di una donna sposata e vaga per la citt\u00e0 immerso nei suoi pensieri. In un'auto parcheggiata in una piazza, trovata casualmente aperta, trova una pistola e da quel momento \u00e8 ossessionato dall'idea di utilizzarla. Manda via sgarbatamente la sua amante e, sulla terrazza di un locale pubblico, ha uno scambio d'idee con un signore anziano che ha notato il suo nervosismo. In un luna park sale sulle giostre e si esercita al tiro a segno. Confida ad un amico il ritrovamento della pistola e, per mettere fine ai suoi tormenti, spara ad un uomo scelto a caso tra la folla che esce dallo stadio dopo una partita di calcio, facendo poi perdere le proprie tracce.\nProduzione.\nIl film ebbe a disposizione un budget di 6 milioni di lire. La versione originale durava circa sei ore: secondo quando racconta il regista, egli era inizialmente riluttante a farlo distribuire, ma ne fu convinto (in una versione portata ad una lunghezza \"normale\") dal poeta Giuseppe Ungaretti che l'aveva visionato in una proiezione privata.\nRiprese.\nIl film \u00e8 stato girato a Roma. Tra i vari luoghi, si riconoscono Piazza Venezia (dove il protagonista trova l'arma nell'automobile), lo Stadio Olimpico e il lungotevere (luogo della corsa finale del protagonista in fuga). Alla fine del film si trovano alcune scene, girate con una videocamera amatoriale, che rappresentano l'attrice Laura Troschel ed il marito Pippo Franco durante la loro luna di miele.\nDistribuzione.\nIl film fu presentato a Pesaro nel 1966. La commissione della censura rifiut\u00f2 per\u00f2 una distribuzione regolare nelle sale, ufficialmente per una breve nudit\u00e0 del seno dell'attrice Laura Troschel, ma pi\u00f9 probabilmente per l'assenza di una condanna morale nel gesto dell'assassinio perpetrato dal protagonista, e la copia originale fu posta sotto sequestro. Una versione di qualche minuto pi\u00f9 breve, circolata con vari titoli tra i quali \"Ricordati di Haron\", fu presentata in diversi festival cinematografici all'estero, tra i quali quelli di Berlino, Karlovy Vary, New York e Mosca. Questa versione \u00e8 stata resa disponibile per lo \"home video\" dalla Rarovideo, prima come VHS poi in DVD, in un cofanetto con gli altri lungometraggi \"La prova generale\" e \"L'amore breve\". La versione di 79 minuti \u00e8 stata proiettata nell'edizione del 2017 de \"Il Cinema Ritrovato\" della Cineteca di Bologna e, nel gennaio 2018, all'International Film Festival Rotterdam.\nCritica.\nIl film fu apprezzato dai registi Joris Ivens e Jean-Luc Godard. La successione di scene e immagini, spesso non ordinate cronologicamente, \u00e8 stata accostata al flusso di coscienza di Leopold Bloom nell\"'Ulisse\" di James Joyce, mentre l'idea dell'omicidio commesso quasi inconsapevolmente rimanda a \"Lo straniero\" di Albert Camus."}
{"id": "8385522", "revid": "714843", "url": "https://it.wikipedia.org/wiki?curid=8385522", "title": "Francesco Foggi", "text": "Biografia.\nNacque nel 1748 a Livorno da famiglia benestante, figlio del capomastro di origine fiorentina Anton Domenico Foggi e della livornese Maria Giovanna Michelucci.\nFrancesco Foggi consegu\u00ec la laurea \"in utroque iure\" presso l'Universit\u00e0 di Pisa, dove aveva avuto come docente di diritto naturale Giovanni Maria Lampredi e Leopoldo Andrea Guadagni di diritto civile. Nel 1770 insegnava diritto canonico presso la stessa universit\u00e0. Quattro anni dopo diede alle stampe, anonimamente, la sua opera pi\u00f9 nota e discussa, il \"Saggio sopra l'impunibilit\u00e0 legittima o L'asilo\". Nel 1784 fu nominato vice-rettore. Fino al 1789 fu precettore dei figli degli arciduchi di Toscana nelle materie di etica e diritto.\nSposato con Anna Barigazzi, ebbe sette figli tra il 1780 e il 1795.\nPubblic\u00f2 varie opere in pi\u00f9 rami del diritto e in particolare nel diritto canonico. Parallelamente alla carriera accademica, che prosegu\u00ec per tutta la vita, svolse la professione di avvocato e in pi\u00f9 occasioni fu consulente del Granducato. Fu socio corrispondente del Gabinetto Vieusseux e dal 1817 membro dell'Accademia Labronica come il figlio Ferdinando, che fu docente di scienze e matematica a Pisa.\nMor\u00ec nel 1824 a Pisa. I suoi eredi furono nobilitati pochi anni dopo, nel 1832, da Leopoldo II di Toscana."}
{"id": "8385524", "revid": "1498232", "url": "https://it.wikipedia.org/wiki?curid=8385524", "title": "Playhouse Disney Spagna", "text": ""}
{"id": "8385525", "revid": "755885", "url": "https://it.wikipedia.org/wiki?curid=8385525", "title": "Tutta d'un fiato", "text": "Tutta d'un fiato \u00e8 un singolo del gruppo musicale italiano Benji &amp; Fede, pubblicato il 22 giugno 2015 come primo estratto dal primo album in studio \"\".\nVideo musicale.\nIl videoclip del brano, con la regia di Michele Piazza, \u00e8 stato pubblicato il 22 giugno 2015, tramite il canale ufficiale della Warner Music Italy."}
{"id": "8385527", "revid": "767487", "url": "https://it.wikipedia.org/wiki?curid=8385527", "title": "L'amore breve", "text": "L'amore breve, noto anche con il titolo Lo stato d'assedio \u00e8 un film del 1969 diretto da Romano Scavolini.\nTrama.\nIl professor Crusich, un distinto signore piuttosto attempato, torna a Trieste per affari. L'autista che lo va a prendere gli parla dello stato di decadenza in cui versa la citt\u00e0; Crusich legge poi sul giornale che Lorenzo Waldner, figlio del console della Repubblica Dominicana William Waldner, ha vinto una competizione juniores di scherma.\nLorenzo, tornato da poco a casa dal collegio, soffre del complesso di Edipo. Pedinando suo padre, scopre che la carica di console gli \u00e8 stata revocata. Lorenzo poi si offre di accompagnare a casa Roberta, un'amica di mezza et\u00e0 della madre, vedova ancor piacente, e per far colpo su di lei compie delle pericolose manovre sulle strade di Trieste; si fermano in un'osteria alla buona dove bevono due bicchieri di grappa. Roberta racconta a Lorenzo le sue esperienze di vita e le sue aspirazioni. A casa della donna, i due hanno un rapporto sessuale.\nAnita, la madre di Lorenzo, confida a Roberta che ultimamente Lorenzo gli sembra strano e le pare che ce l'abbia col padre. Lorenzo incontra per strada Roberta e la segue ad un'asta di oggetti d'arte ma, vedendo che sono presenti anche i suoi genitori, se ne va. Si rivede con Roberta ai giardini di Miramare; la donna si domanda quale atteggiamento debba tenere col giovane, per il quale inizia a provare una certa infatuazione.\nRoberta rivede poi l'ingegner Giorgio Vallauri, suo antico innamorato, gi\u00e0 incontrato casualmente qualche giorno. Vallauri \u00e8 direttore di un cantiere navale, cerca di procacciarsi delle commesse per tener occupati i suoi operai, e le confida che dopo tanti anni il suo amore per lei \u00e8 stato ormai soppiantato da una passione di tipo sociale.\nDurante una visita a scavi archeologici con i Waldner e Roberta Crusich si mette a dare dei consigli di vita a Lorenzo, che non apre bocca. Roberta ha poi un battibecco col suo fidanzato milanese, venuto a trovarla a Trieste. Lorenzo, che vede l'auto di lui, fa dietrofront. Roberta se n'accorge ed il suo atteggiamento verso l'uomo diventa molto pi\u00f9 aggressivo, finch\u00e9 non lo congeda.\nRoberta fa poi un viaggio con Lorenzo ad Abbazia in Jugoslavia, dove si fermano al lussuoso Hotel Palace. Sebbene siano solo le 6 del mattino, pretendono che sia loro servito il pranzo, al quale invitano anche il camionista che ha dato loro un passaggio. Roberta distrugge poi uno specchio su cui un artista jugoslavo ha dipinto una celebrazione del socialismo, e Lorenzo si prende la colpa, per proteggerla; in cambio, dopo essere salito in camera, si fa fare uno spogliarello, vissuto da Roberta con disagio, che la mattina dopo se ne va via da sola.\nPochi giorni dopo, i sindacati confederali proclamano lo sciopero generale dei cantieri navali. Waldner va a trovare in ufficio Vallauri, che gli confida la sua impotenza e la sua amarezza per non essere riuscito a evitare i licenziamenti. Waldner gli risponde che non c'\u00e8 modo di impedirlo, date le circostanze.\nLorenzo, intanto, va dal suo amico Umberto Calligarich, militante di sinistra, che ha preparato una dichiarazione di solidariet\u00e0 con gli operai. Umberto lo ammonisce che la sua famiglia borghese appartiene ad \"una societ\u00e0 assediata, fallita\", e che per lui l'unico modo per \"rompere lo stato d'assedio\" sarebbe un atto rivoluzionario. Anche Umberto per\u00f2 appartiene alla borghesia medio-alta, e non intende precorrere i tempi \"in attesa della rivoluzione\". Lorenzo, scocciato, corre con l'auto verso la casa di Roberta e finisce coll'investire un motociclista che rimane riverso a terra; preso dal panico, fugge senza prestare soccorso. Viene poi accompagnato da Crusich in commissariato e deve ammettere che non stava affatto tornando a casa, come inizialmente dichiarato. Crusich, malgrado i suoi precedenti (forse legati ad un'omosessualit\u00e0 appena allusa) riesce comunque a far s\u00ec che Lorenzo non sia trattenuto e ospita il ragazzo a casa sua finch\u00e9 non si fa un orario al quale possa tornare a casa. La madre di Lorenzo non \u00e8 entusiasta del fatto che il figlio frequenti Crusich, ma il figlio l'affronta rivendicando il diritto di fare le proprie scelte.\nAlla festa di addio al consolato di William Waldner, Vallauri chiede a Roberta di mettersi insieme a lui, ma la donna rifiuta; l'ingegnere si ubriaca e si fa compatire dagli invitati. Nel frattempo Roberta, appartatasi in una camera con Lorenzo, gli confida il dolore provato nel veder morire il suo primo marito e che nel suo futuro vede solo la solitudine.\nLa mattina dopo, Vallauri si reca in un bacino di carenaggio e si uccide, come risulta dalle parole di Crusich a Lorenzo.\nNell'ultima sequenza, Lorenzo corre e fa capriole in mezzo alla neve.\nProduzione.\nPer volont\u00e0 del produttore intere sequenze furono tagliate, per ridurre la portata sociale del film e renderlo pi\u00f9 simile, come trama, a \"Grazie zia\" di Salvatore Samperi; inoltre, i dialoghi subirono delle pesanti manomissioni.\nRiprese.\nIl film \u00e8 stato girato a Trieste e in Venezia Giulia, negli stesso luoghi in cui \u00e8 ambientata la vicenda. \nDistribuzione.\nIl film fu presentato come \"L'amore breve\" nella sezione informativa della Mostra internazionale d'arte cinematografica di Venezia nel 1969 e fu poi distribuito con il titolo \"Lo stato d'assedio\".\nDal 2015 \u00e8 disponibile in DVD per la Rarovideo, in un cofanetto con gli altri lungometraggi \"La prova generale\" e \"A mosca cieca\"."}
{"id": "8385534", "revid": "93556", "url": "https://it.wikipedia.org/wiki?curid=8385534", "title": "Ettore Fico", "text": "Nel corso della sua carriera artistica partecip\u00f2 a numerose esposizioni collettive nazionali e internazionali, tra cui la Quadriennale di Roma, la Biennale Internazionale per l\u2019incisione a Cracovia del 1966, la Mostra di artisti italiani a Praga del 1968 e la XXXIX Biennale Nazionale d\u2019Arte Citt\u00e0 di Milano.\nBiografia.\nEttore Fico nacque a Piatto Biellese nel 1917. Si trasfer\u00ec a Torino nel 1933, dove intraprese gli studi presso l\u2019Accademia Albertina. Frequent\u00f2 per diversi anni lo studio di Luigi Serralunga insieme ad altri giovani allievi quali Filippo Sartorio, Mattia Moreni e Piero Martina.\nNel 1939 interruppe la sua formazione e part\u00ec per il servizio militare in Nordafrica, dove fu imprigionato dal 1943 al 1946.\nRientrato in Italia riprese la sua attivit\u00e0, affermandosi in Europa e negli Stati Uniti.\nMor\u00ec a Torino nel 2004.\nInfluenze e stile.\nNell'opera di Ettore Fico si possono distinguere influenze artistiche facenti riferimento a C\u00e8zanne, Braque, Bonnard, Monet e Matisse.\nDurante la sua prigionia ad Algeri, Ettore Fico ebbe modo di dipingere numerosi ritratti di ufficiali inglesi, paesaggi, il porto e le spiagge di Algeri. Dal punto di vista stilistico egli era ancora legato agli insegnamenti del maestro Serralunga, ma focalizzandosi sull\u2019introspezione psicologica dei personaggi.\nDopo la guerra, nonostante nella scena artistica torinese si evidenziasse una sorta di dualismo tra il realismo di Felice Casorati e l\u2019astrattismo di Luigi Spazzapan, Ettore Fico decise di non frequentare gli studi dei due maestri, dimostrando un grande spirito di indipendenza. Cominci\u00f2 dunque un periodo di ricerca e sperimentazione volto a scandagliare le svariate potenzialit\u00e0 del colore. La contrapposizione tra citt\u00e0 e campagna, tema caro a impressionisti ed espressionisti, approd\u00f2 nella sua pittura: dipinse luoghi in cui non si distinguono i confini tra terra e cemento, in cui la natura e la citt\u00e0 si fondono dando vita a paesaggi periferici di grande respiro compositivo e rarefatta e meticolosa calligrafia segnica.\nNegli anni '50 matur\u00f2 una rivoluzione stilistica: dipinse paesaggi e nature morte, caratterizzate da pennellate larghe e sinuose, facendo uso di colori accesi e vivaci generanti forti contrasti.\nVerso la fine degli anni '60 le campiture di colore si fecero pi\u00f9 distese e gli oggetti ripresero forma grazie all'utilizzo di contorni netti e ai contrasti cromatici delle superfici piane. Inoltre la sua ricerca si reinvent\u00f2 utilizzando nuovi materiali e nuove tecniche, tornando al tema caro della natura morta e della rappresentazione degli interni. In questo periodo gli oggetti del quotidiano come la brocca e i fiori secchi assunsero un carattere enigmatico, grazie anche all'utilizzo di tonalit\u00e0 violente evocanti un senso di attesa. \nCome si evince nelle composizioni dei primi anni '70, Fico non volle entrare in competizione con i maestri del passato, ma giungere a nuovi risultati in bilico tra realt\u00e0 e astrazione.\nLa sua importante produzione coloristica, in particolar modo quella degli anni '80 e '90, \u00e8 composta prevalentemente da tematiche frequenti nella carriera dell'artista, come il glicine, il giardino, gli alberi, nonch\u00e9 gli oggetti, lo studio, le modelle e il suo cane Moretto.\nFico continu\u00f2 a sperimentare e fu coinvolto nella sua tenace ricerca sul colore fino ai suoi ultimi anni di vita.\nEredit\u00e0.\nAd Ettore Fico sono stati dedicati l'omonimo museo e la Fondazione Ettore Fico, entrambi situati a Torino."}
{"id": "8385552", "revid": "767487", "url": "https://it.wikipedia.org/wiki?curid=8385552", "title": "La prova generale", "text": "La prova generale \u00e8 un film del 1968 scritto e diretto da Romano Scavolini.\nTrama.\nIl film non ha una trama lineare. Delle scene, per lo pi\u00f9 frammentarie e non necessariamente in ordine cronologico, coinvolgenti un gruppo di giovani amici vengono accostate tra di loro. Costoro \u00abprovano la loro vita e vivono la loro recita, senza poter mai debuttare veramente\u00bb.\nTra le scene pi\u00f9 lunghe vi sono quelle in cui un ragazzo chiede alla sua fidanzata se \u00e8 felice e, dato che questa dice di non saperlo, le snocciola dei dati sullo sfruttamento dei paesi occidentali nei confronti del Terzo Mondo; un giovanotto di colore \u00e8 mostrato di fronte ad una parete bianca, mentre una voce fuori campo parla della condizione disagiata riservata alla sua razza; un giovane si procura una pistola da un armaiolo e prova un fucile al tirassegno; una coppia ha un'accesa discussione, in un cimitero d'automobili, sull'interruzione della gravidanza della donna; un'altra coppia parla di un incidente stradale che ha provocato; un finto cieco con un accento straniero, venditore di schedine, intrattiene i giovani seduti al tavolino di un bar con gesti e racconti molto enfatici; un'altra coppia ha un discorso sulla maternit\u00e0 e sulla responsabilit\u00e0 che comporta in una villaggio western abbandonato; un figlio va a trovare la madre in manicomio, che non lo riconosce; una donna legge un monologo che contiene una dichiarazione d'amore alle spalle di uno schermo sul quale scorrono le immagini del film \"A mosca cieca\" dello stesso Scavolini; il gruppo si ritrova al cimitero dove cade a terra al rumore di spari. Riunendo le confessioni di alcuni dei giovani gi\u00e0 visti si comprende che uno di loro si \u00e8 suicidato nel bagno di casa, che uno si \u00e8 dato alla latitanza e un altro di loro, interrogato dalle forze dell'ordine, l'ha involontariamente fatto trovare.\nRiprese.\nIl film \u00e8 stato girato a Roma. Tra i vari luoghi, si riconoscono la sede del Ministero degli Esteri, la Tomba del Milite Ignoto, la spiaggia di Ostia.\nControversie.\nIl film fu bocciato dalla commissione censoria che vi ravvis\u00f2 cinque ipotesi di reato: istigazione alla violenza, oltraggio alla patria, oltraggio al Milite Ignoto, oltraggio alla religione e blasfemia. Con visto censura n.57361 del 12 dicembre 1970 fu vietato ai minori di 18 anni. \nRiconoscimenti.\nAl film fu riconosciuto nel 1973 il Premio di Qualit\u00e0 del Ministero del turismo e dello spettacolo come migliore film dell'anno a pari merito con \"Il fascino discreto della borghesia\" di Luis Bu\u00f1uel.\nDistribuzione.\nA causa dei giudizi censori sul film, inizialmente pot\u00e9 essere proiettato solo a non pi\u00f9 di quindici spettatori maggiorenni per volta. Solo nel 1976 pot\u00e9 avere una regolare distribuzione nelle sale."}
{"id": "8385556", "revid": "367445", "url": "https://it.wikipedia.org/wiki?curid=8385556", "title": "La Prova Generale", "text": ""}
{"id": "8385557", "revid": "767487", "url": "https://it.wikipedia.org/wiki?curid=8385557", "title": "Resa d'amore", "text": "Resa d'amore (\"The Princess Comes Across\") \u00e8 un film statunitense del 1936 diretto da William K. Howard.\nIl film \u00e8 basato sul romanzo \"A Hal\u00e1lkabin\" del 1935 scritto da Louis Lucien Rogger, pseudonimo di Laszlo Aigner e Louis Acze."}
{"id": "8385558", "revid": "1117982", "url": "https://it.wikipedia.org/wiki?curid=8385558", "title": "Biografie aristoteliche", "text": "Le Biografie aristoteliche sono narrazioni sulla vita di Aristotele, spesso con un catalogo ragionato (\"pinax\") degli scritti dello Stagirita.\nCaratteristiche.\nLe pi\u00f9 importanti biografie aristoteliche giunte a noi sono di due tipi\u02d0 la prima, di Diogene Laerzio, V 1-35, con un ampio catalogo delle opere dello Stagirita e la \"Vita Hesychii\" che, per consenso degli studiosi, dovrebbe essere l'epitome di una pi\u00f9 ampia biografia composta da Esichio di Mileto per il suo \"Onomatologon\", con un catalogo delle opere che solo in parte deriva da Diogene Laerzio. Queste due biografie potrebbero derivare da quella dell'erudito alessandrino Ermippo di Smirne.\nDalla vita di un certo Tolomeo \"el-Garib\" (\"lo straniero\"), probabilmente Tolomeo Efestione, invece, deriverebbero\u02d0 la vita del cosiddetto \"Pseudo-Esichio\"; la \"Vita Marciana\", pubblicata nel 1886 da Valentin Rose, la \"Vita Vulgata,\" la \"Vita Lascaris\", una biografia latina, due biografie siriache e quattro biografie in arabo, una delle quali contiene il \"pinax\" delle opere di Aristotele."}
{"id": "8385566", "revid": "287204", "url": "https://it.wikipedia.org/wiki?curid=8385566", "title": "Del Din", "text": ""}
{"id": "8385572", "revid": "767487", "url": "https://it.wikipedia.org/wiki?curid=8385572", "title": "The Bride Comes Home", "text": "The Bride Comes Home \u00e8 un film del 1935 diretto da Wesley Ruggles.\nTrama.\nDopo il fallimento dell'attivit\u00e0 del padre, la squattrinata mondana Jeannette Desmereau (Colbert) lavora con il curatore (Cyrus Anderson, interpretato da MacMurray) e l'editore (Jack Bristow, interpretato da Young) di una rivista. Discutono di amore e di piani per il matrimonio. Tuttavia, quando sembrerebbe che Bristow stia per sposarla, Anderson prepara un piano per riprenderla.\nSi tratta di una commedia romantica basata su soldi, malumori e amore."}
{"id": "8385573", "revid": "486946", "url": "https://it.wikipedia.org/wiki?curid=8385573", "title": "Ogotai", "text": ""}
{"id": "8385575", "revid": "486946", "url": "https://it.wikipedia.org/wiki?curid=8385575", "title": "Baby Yoda", "text": ""}
{"id": "8385580", "revid": "767487", "url": "https://it.wikipedia.org/wiki?curid=8385580", "title": "I milioni della manicure", "text": "I milioni della manicure (\"Hands Across the Table\") \u00e8 un film statunitense del 1935 diretto da Mitchell Leisen."}
{"id": "8385584", "revid": "228587", "url": "https://it.wikipedia.org/wiki?curid=8385584", "title": "Vecchi di merda", "text": "Vecchi di merda \u00e8 il singolo di debutto del cantautore italiano Giancane, pubblicato il 31 maggio 2013 come primo estratto dall'EP \"Carne\".\nDescrizione.\nLa canzone \u00e8 stata la prima in assoluto composta dal cantautore, il quale a proposito di essa ha detto: \u00abparla del mio odio verso me stesso e verso gli anziani stronzi, categoria di cui far\u00f2 parte tra non molto\u00bb. Nel testo sono raccontati una serie di aneddoti che ruotano intorno al luogo comune dell'anziano scorbutico che critica i giovani, che osserva i cantieri, che supera prepotentemente la fila al supermercato, portando il cantautore a esclamare, nel ritornello: \u00abvi odio finch\u00e9 non sar\u00f2 anch'io un vecchio di merda\u00bb.\nDistribuzione.\nIl singolo \u00e8 stato pubblicato in formato digitale il 31 maggio 2013, anticipando l'EP d'esordio \"Carne\" uscito il 12 dicembre 2013. Il brano \u00e8 stato poi incluso nel primo album in studio \"Una vita al top\", pubblicato il 20 novembre 2015 dalla Goodfellas Records. Nell'edizione accresciuta dell'album, uscita nel 2016 e intitolata \"Una vita al top (Deluxe)\", distribuita in collaborazione con Woodworm, \u00e8 contenuta anche una versione demo di \"Vecchi di merda\".\nUna nuova versione del brano, registrata \"live\" da Daniele Zanatta, \u00e8 stata pubblicata come singolo il 3 ottobre 2017. Di questa versione \u00e8 stato realizzato anche un videoclip, diretto da Luca Caruso, pubblicato sul canale YouTube del cantautore.\nControversie.\nIl 4 settembre 2016 Giancane si \u00e8 esibito in concerto a Tivoli in piazza del Plebiscito all'interno di una manifestazione organizzata dall'amministrazione comunale; in seguito, l'evento \u00e8 stato oggetto di contestazioni sui social da parte di vari cittadini, tra cui un consigliere comunale della maggioranza, per il contenuto ritenuto volgare e offensivo del brano \"Vecchi di merda\", portando il segretario locale del Partito Democratico a chiedere le scuse pubbliche della consigliera Irene Martinucci che aveva voluto Giancane ospite della manifestazione."}
{"id": "8385585", "revid": "92723", "url": "https://it.wikipedia.org/wiki?curid=8385585", "title": "Patricia Vinnicombe", "text": " \nIl suo lavoro ha trasformato lo studio delle pitture rupestri in una scienza. \u00c8 stata anche attiva nella conservazione dell'arte aborigena dell'Australia occidentale.\nGiovinezza e carriera.\nNacque nel distretto di Mont Currie, nell'Est Griqualand, nella Provincia del Capo in Sudafrica e crebbe nella fattoria West Ilsey nel distretto di Underberg, KwaZulu-Natal circondato da pitture rupestri nei monti dei Draghi. All'et\u00e0 di 13 anni ha realizzato le prime copie di queste pitture. Ha frequentato le scuole a Underberg e Pietermaritzburg.\nHa studiato presso l'Universit\u00e0 del Witwatersrand (WITS), diplomandosi in terapia occupazionale nel 1954, e ha lavorato successivamente come terapista a Londra. I contatti con i paleo-anatomisti Raymond Dart e Philip Tobias al WITS la condussero a concentrare i suoi studi sulle pitture rupestri dei monti dei Draghi. Mentre era al WITS impar\u00f2 le tecniche base dell'arte rupestre e svilupp\u00f2 la propria tecnica per tracciare dipinti, unendo tempere a base di polietilene e ad acqua miscelate con un detergente come fissativo. "}
{"id": "8385587", "revid": "709565", "url": "https://it.wikipedia.org/wiki?curid=8385587", "title": "Episodi di Freud", "text": "I primi tre episodi della prima stagione della serie televisiva Freud sono stati trasmessi in prima visione il 24 febbraio 2020, durante la settantesima edizione del Festival internazionale del cinema di Berlino. La prima stagione \u00e8 stata trasmessa dall'emittente televisiva austriaca ORF dal 15 al 22 marzo 2020.\nIn Italia, la stagione \u00e8 stata distribuita da Netflix il 23 marzo 2020.\nI titoli degli otto episodi della prima stagione si ispirano ai lavori di Sigmund Freud e alle tematiche della psicoanalisi da lui fondata.\n\"Isteria\".\nTrama.\nIl trentenne Sigmund Freud, di ritorno dalla clinica psichiatrica dell'ospedale Salp\u00eatri\u00e8re, diretta dal noto Jean-Martin Charcot, \u00e8 intenzionato a presentare l'ipnosi, appresa in Francia, ai principali esponenti dell'ospedale psichiatrico di Vienna. Temendo un fallimento, organizza insieme alla governante Leonore una finta seduta ipnotica in cui finge di restituirle la voce grazie alla nuova tecnica. Lo stratagemma, tuttavia, non va a buon fine e Freud si ritrova deriso dal direttore, Theodor Meynert, e dai suoi colleghi, in particolare, Leopold von Sch\u00f6nfeld.\nIntanto, l'ispettore Alfred Kiss e il fidato collega, Franz Poschacher, ritrovano il cadavere della giovane Steffi Horvath in casa di Heinz Konrad. L'assassino, nella notte, \u00e8 entrato nella stanza della presunta prostituta, accoltellandole ripetutamente le parti intime. L'ispettore, nella confusione della stanza, trova una strana scatoletta e un bottone di un'uniforme che riconosce appartenere alle uniformi del quinto reggimento. Steffi, improvvisamente, rinviene. Kiss e Poschacher, senza indugi, si catapultano nella casa di Freud chiedendogli aiuto. Il giovane neurologo, preso alla sprovvista, tenta di fermare il sangue ma la donna, poco dopo, muore.\nFrustrato per non essere riuscito a salvare la vittima, Kiss si reca dal suo superiore, Oskar Janecek, mostrando il bottone come prova del coinvolgimento di un militare. Oskar non vuole sentire ragioni n\u00e9 indagare ulteriormente sul caso. L'ispettore non si arrende e continua ad investigare da solo. Gli indizi sembrano condurlo da un uomo che ha gi\u00e0 conosciuto in passato, Georg von Lichtenberg.\nSpinto dall'amico e collega Arthur Schnitzler, Freud partecipa alla grande festa organizzata dalla contessa ungherese Sophia von Sz\u00e1p\u00e1ry e dal conte Viktor von Sz\u00e1p\u00e1ry, con l'intento di ampliare la sua cerchia di amicizie influenti e ristabilire il suo nome dopo il fallimento della discussione all'ospedale. Alla festa, \u00e8 presente il suo principale detrattore, Leopold von Sch\u00f6nfeld, insieme alla madre, Henriette von Sch\u00f6nfeld. L'apice della festa arriva quando gli Sz\u00e1p\u00e1ry richiamano l'attenzione degli invitati per iniziare una seduta spiritica guidata da una conturbate e misteriosa medium ungherese, Fleur Salom\u00e9. La giovane donna, dopo un'invocazione corale, viene posseduta dallo spirito del marito defunto di Henriette, sotto lo sguardo scettico di Leopold e quello sconcertato della sorellina Clara. Fleur, inspiegabilmente, entra in uno stato di trance profondo in cui vede la piccola Clara uscire dalla casa e, subito dopo, una figura mostruosa e cornuta.\nGeorg von Lichtenberg \u00e8 tormentato dai dubbi che rivela in segreto al tenente Riedl. Ha visitato, la notte prima, Steffi Horvath ma non ricorda nient\u2019altro. Ricorda solamente di essere tornato nella sua stanza ed aver trovato l'amico. Riedl tenta di tranquillizzarlo finch\u00e9 Georg lo bacia e si inginocchia ai suoi piedi iniziando una fellatio. I due vengono disturbati da Alfred Kiss che minaccia il militare, puntandogli un pugnale ai genitali e accusandolo di aver ucciso la donna.\nFreud ritorna, insieme ad Arthur, in casa degli Sz\u00e1p\u00e1ry per partecipare, suo malgrado, all'ennesima festa eccentrica dei due conti. Dopo aver bevuto un bicchiere di vino, entra in uno stato di stordimento e nella confusione finisce nella camera da letto di Fleur. In un primo momento, la donna lo accoglie bruscamente per poi proporgli di prenderla in cura a causa delle sue ossessioni e visioni. Freud coglie l'occasione per provare la tecnica ipnotica e seguire i consigli del suo mentore, il prof. Josef Breuer. Mettendo da parte l'orologio da taschino, che si era rivelato inutile per indurre l'ipnosi, applica il metodo di Breuer ovvero l'ipnosi tramite contatto. Fleur cade subito in uno stato di trance in cui vede Clara attraversare i canali delle fogne di Vienna accompagnata dal mostro cornuto della precedente visione. L'esperimento, tuttavia, \u00e8 interrotto dagli Sz\u00e1p\u00e1ry che, entrando nella stanza, scacciano Freud e tentano di svegliare Fleur dallo stato convulsivo in cui si trova. L'episodio si conclude con Freud che, sceso da una carrozza, si avvicina all'ingresso delle fognature, salvo allontanarsi poco dopo. Qualche secondo pi\u00f9 tardi, si sente riecheggiare un grido.\n\"Trauma\".\nTrama.\nSophia e Viktor von Sz\u00e1p\u00e1ry ricevono la visita di una loro vecchia conoscenza, Caspari, che li ammonisce sulla decisione di appoggiare l'imperatore austriaco contro la libert\u00e0 dell'Ungheria, ormai sottoposta e conquistata dall'Austria.\nNell'ospedale psichiatrico di Vienna, Freud tenta di persuadere Maynert sulla natura psichica dell'isteria di una nuova paziente, da lui ricoverata. Il direttore non vuole sentire ragioni sostenendo che l'isteria \u00e8 una messinscena, una finzione. Freud si propone di usare la tecnica ipnotica per trattare la paralisi delle gambe e la cecit\u00e0 isterica della paziente ricevendo un sonoro rifiuto dal superiore e l'ordine di liberare il letto.\nDopo aver trangugiato una fetta di torta dimenticata dai parenti di un paziente dell'ospedale, Freud legge il giornale scoprendo che Clara von Sch\u00f6nfeld \u00e8 scomparsa. Immediatamente, ricollega l'accaduto alla visione di Fleur durante la seduta ipnotica e decide, insieme ad Arthur, di intervenire.\nAl commissariato di Vienna, Kiss e Poschacher raccolgono le deposizioni di alcuni testimoni della scomparsa di Clara che si rivelano essere dei pretesti per accaparrarsi la ricompensa. Poschacher avverte Kiss dell'arrivo di un telegramma. Il mittente anonimo consiglia all'ispettore di cercare la bambina nelle fogne di Vienna. I due poliziotti si recano sul posto, seguiti da Freud ed Arthur. Dopo una prima ricerca infruttuosa, Kiss riconosce il cane di Clara in braccio ad un bambino che vive nelle fogne insieme ad altri accattoni. Il bambino, spinto da una ricompensa in denaro, guida i due poliziotti nei cunicoli rivelando di aver visto, la scorsa notte, un uomo biondo con una cicatrice che Kiss riconduce a Georg. In uno dei cunicoli, Kiss trova la piccola Clara, legata e torturata. La bambina \u00e8 ancora viva ma sta morendo soffocata. Freud si rivela ed interviene liberando la gola di Clara che era ostruita da un dito mozzato che si scopre essere uno di quelli recisi dal suo piede. Arthur giustifica la loro presenza mentendo sul fatto che fossero nelle fogne per dare assistenza medica gratuita agli accattoni.\nLeopold e Henriette von Sch\u00f6nfeld si recano all'ospedale psichiatrico dove \u00e8 ricoverata Clara, viva ma completamente catatonica. Henriette sembra negare la condizione della figlia tanto da far esplodere Leopold che la allontana dalla stanza. Freud si propone di seguire il caso di Clara con l'ipnosi ma Meynart e Leopold non acconsentono e gli proibiscono di avvicinarsi alla bambina. Kiss \u00e8 tormentato da un profondo dolore alla mano, simile ad un crampo. Il disturbo sembra protrarsi dalla guerra. In caserma, lo mettono in guardia dal mettersi contro Georg perch\u00e9 protetto dal padre, il temuto feldmaresciallo Franz von Lichtenberg, braccio destro dell'Imperatore. Di ritorno a casa, incontra la nuora Fanny e le due nipotine.\nFreud \u00e8 in ritardo per una commemorazione ebraica della famiglia. La prima ad accoglierlo \u00e8 la madre, Amalia Freud, che sembra molto comprensiva ed affettuosa nei confronti del figlio. Durante il rituale ebraico, Freud esorta il cognato a restituirgli la somma prestata mentre la sorella Anna lo punzecchia sul mancato matrimonio con la fidanzata Martha Bernays e sugli insuccessi lavorativi.\nKiss affonda i dispiaceri, del passato e del presente, passando la notte in una osteria dove incontra Georg e Riedl. Il primo non perde occasione per offendere Kiss rivangando vecchi rancori durante la guerra. Kiss reagisce accusando pubblicamente Georg dell'omicidio di Steffi. Georg reagisce sfidandolo a duello per il giorno seguente. Kiss accetta ma teme di non poterlo affrontare ad armi pari a causa della mano menomata e tremolante.\nIl padre di Georg richiama il figlio chiedendogli spiegazioni sul duello, imponendogli di annullarlo, e sull'omicidio. Georg confessa di non essere sicuro della sua innocenza. Il padre, a questo punto, cambia idea e gli ordina di vincere il duello.\nFreud tenta nuovamente di convincere Leopold a lasciargli il caso di Clara ma il collega, disperato dalle condizioni della sorellina, rifiuta e opta per l'idroterapia. Intanto, Henriette impone a Meynert di lasciare che Fleur tratti, con le sue doti, la figlioletta. Il direttore, impossibilitato a rifiutare, lascia alla medium carta bianca. Fleur avverte Henriette che vuole essere assistita da Freud. Entrati nella stanza di Clara, Freud tenta di ipnotizzare la bambina ma, inspiegabilmente, Fleur cade in trance come se fosse stata ipnotizzata al suo posto. Durante la trance, vede Clara nelle fogne e l'omicida incombere su di lei con un bisturi. Esorata da Freud, guarda in faccia l'aguzzino ricoperto di sangue che si rivela essere Leopold.\nDurante l'ennesima serata in un'osteria, Kiss origlia un discorso fatto da Leonore sulle abilit\u00e0 di Freud con l'ipnosi. Decide, quindi, di rivolgersi a lui per risolvere il problema alla mano. Sotto ipnosi, Kiss torna indietro, ai tempi della guerra. Vede Georg ordinargli di uccidere alcuni prigionieri nudi. Kiss si ribella ma Georg lo minaccia, facendo ricorso alla sua autorit\u00e0 militare. Freud suggerisce di uccidere, nel ricordo, Georg al posto dei prigionieri. Kiss esegue e si risveglia senza il problema alla mano.\n\"Sonnambulismo\".\nTrama.\nMartha sogna Freud mentre si sta gettando dalla finestra. Risvegliatasi, madida di sudore, rivela alla madre di volerlo raggiungere a Vienna. Kiss e Georg iniziano il duello sotto lo sguardo attento di un giudice e due testimoni, Freud e Riedl. Georg spara per primo ma manca il bersaglio. Kiss, forte del ritrovato controllo della mano, punta in basso colpendo Georg alle gambe e recidendogli un'arteria che lo uccide istantaneamente. Riedl, in preda alla disperazione, minaccia Kiss ma viene fermato dal giudice che gli ricorda la regolarit\u00e0 del duello. La contessa Sophia va in visita dai von Sch\u00f6nfeld per scusarsi delle accuse rivolte da Fleur a Leopold. Henriette le accetta di buon grado mentre Leopold li giustifica con la pazzia della donna. Mentre sta per commiatarsi, la contessa si avvina a Leopold e con un tocco ipnotico gli ordina di uccidersi. Leopold ubbidisce e tornato dalla sorellina, ricoverata nell'ospedale, davanti al suo letto, porta il bisturi al collo pronto a porre fine alla sua vita. Inaspettatamente, per\u00f2, si risveglia dall'ipnosi ed abbandona la stanza. Freud, avendo notato lo strano atteggiamento di Leopold, decide di seguirlo fino all'osteria dove Riedl sta commemorando l'amante defunto come un eroe. Leopold, stordito dallo stato ipnotico, si versa un boccale di birra sulla testa ed inizia ad intonare una canzone patriottica seguito dagli altri militari. Fleur, soggiogata dal condizionamento ipnotico di Sophia, si prepara per una nuova festa organizzata dagli Sz\u00e1p\u00e1rys, alla quale prender\u00e0 parte il principe ereditario Rudolf, centro delle macchinazioni dei due conti. Inscenando un rito macabro sulla mummia di un bambino, Fleur avvicina il principe al quale fa bere un intruglio che passa anche al cantante lirico Frantisek Mucha, particolarmente stimato dall'imperatore. Nel momento in cui Mucha beve, Fleur entra in trance e si vede seduta ad un tavolo imbandito mentre un terribile individuo ricoperto di sangue sta addentando al collo gli altri due commensali. La trance \u00e8 cos\u00ec forte che non le permette di continuare, perci\u00f2, viene portata nella sua stanza. Ciononostante, l'obiettivo di Sophia viene raggiunto. Il principe Rudolf ha notato Fleur e chiede di vederla dopo la festa. Freud, intanto, si confronta con Breuer sullo stato mentale di Leopold, fra sonnambulismo ed ipnosi. Il professore confessa di non aver mai sentito nulla di simile. Gli Sz\u00e1p\u00e1rys, insieme al principe, entrano nella stanza di Fleur ma lei \u00e8 sparita. Ricompare alla porta di Freud chiedendo di essere nuovamente ipnotizzata da lui. In trance, si vede bambina mentre gli austriaci stanno distruggendo il suo villaggio in Ungheria. Poi, ritorna alla scena dei commensali. Segue l'assassino che la nota e si mette a cantare. Freud capisce che si tratta di Mucha. Dopo aver convinto Kiss a fare un sopralluogo a casa del cantante, salvandolo dal tentativo di Riedl di vendicare la morte di Georg, insieme a Fleur e Poschacher, ritrova i cadaveri della visione e Mucha in uno stato di ipno-sonnambulismo. Fleur ha una strana visione in cui vede Sophia ipnotizzarla ma non riesce a riconoscerla e proietta la sensazione di rigetto su Freud. Ritornata a casa viene intercettata da Sophia che respinge rinchiudendosi nella sua stanza. La contessa, stanca dell'influsso che Freud sta avendo su Fleur, decide di intervenire. Quindi, si reca a casa di Freud col pretesto di soffrire di un dolore al braccio che non ha cause fisiche ma psichiche. Freud accetta di trattarla con l'ipnosi ma la contessa, sfruttando il contatto, lo ipnotizza e gli ordina di uccidersi.\n\"Totem e Tab\u00f9\".\nTrama.\nFreud \u00e8 sotto l'effetto del comando post-ipnotico di Sophia. Come ordinatogli, tenta di uccidersi buttandosi dalla finestra. Il suo inconscio sembra ribellarsi al comando e, sfruttando alcune figure care come la madre, tenta di convincerlo a rinunciare. Dopo una lotta interna fra suggestione ipnotica e istinto di sopravvivenza, Freud abbandona il proposito di uccidersi. Gli Sz\u00e1p\u00e1rys discutono sugli ultimi eventi, in particolare sull'arresto di Mucha e sul loro coinvolgimento nel rapimento di Clara, senza sapere che Fleur li sta ascoltando. La discussione \u00e8 interrotta dall'arrivo del principe Rudolf che chiede al conte Viktor di presentarsi a palazzo con Fleur. Il conte accetta di buon grado. Freud si reca nella prigione dell'ospedale psichiatrico di Vienna per interrogare Mucha che pare abbia passato la notte cantando. Il cantante \u00e8 in uno stato di completa assenza. Qui, Freud incontra Leopold e gli chiede di parlare in privato, sperando di potergli rivelare quanto appreso sullo stato ipno-sonnambolico, ma il collega rimanda la conversazione in un evidente stato confusionale. Fleur \u00e8 barricata nella sua camera, ormai cosciente della manipolazione di Sophia. Viktor, sfruttando uno stratagemma, riesce ad entrare nella camera e a costringere Fleur a collaborare. La contessa interviene ed ordina di liberarla. Promette a Fleur di lasciarla andare se parteciper\u00e0, per l'ultima volta, al loro piano. Fleur accetta. Il bambino delle fogne viene interrogato da Kiss e Poschacher sull'identit\u00e0 dell'uomo biondo. Il bambino non riconosce l'assassino in Georg ma in Leopold. I due poliziotti, perci\u00f2, si recano all'ospedale psichiatrico e, sotto consiglio di Freud, fanno irruzione nella casa di Leopold ma l'uomo \u00e8 gi\u00e0 morto suicida. Freud, dietro una fotografia di Clara e Henriette, trova uno strano simbolo disegnato col sangue. Kiss e Freud tornano da Mucha, in prigione. Freud deduce che il cantante \u00e8 sotto ipnosi e che potr\u00e0 risvegliarsi soltanto sentendo la parola d\u2019ordine concepita dall'ipnotista. Kiss, in preda ai sensi di colpa, racconta a Freud il vero motivo alla base dell'odio contro Georg. Durante la guerra, suo figlio Otto fu scoperto a disertare e, quindi, condannato a morte. Kiss, venendolo a sapere, supplic\u00f2 Georg di risparmiarlo. Georg propose a Kiss un patto: se avesse ucciso alcuni prigionieri inermi, avrebbe risparmiato il figlio. Kiss acconsente e, a fatica, inizia a giustiziare i prigionieri. Otto interviene e chiede al padre di farlo al suo posto, per guadagnarsi la libert\u00e0. Kiss gli consegna la pistola ma Otto si spara in bocca. Riedl assolda Heinz Konrad per uccidere Kiss, pagandolo profumatamente. Fleur, in stato ipnotico, incontra il principe Rudolf, il quale tenta di stuprarla, sicuro del patto stretto con Viktor. Durante la colluttazione, in Fleur si risveglia un potente istinto bestiale che tramortisce il principe. Libera dalla morsa dello stupratore, Fleur scappa nelle strade di Vienna, ipnotizzando e costringendo al suicidio chiunque incontri. Freud, ritornato da una riunione di famiglia, vede Fleur accovacciata davanti al portone del suo palazzo. La donna \u00e8 ferita e ha un atteggiamento strano, disinibito. Dopo averla medicata, cede alle insistenti avances della donna.\n\"Desiderio\".\nTrama.\nFleur, in sogno, ricorda l'assalto al suo villaggio da parte degli austriaci e un uomo nudo, ricoperto di sangue, che sventola una testa mozzata come trofeo. Risvegliatisi, nuda ed impaurita, vede Freud seduto su una sedia ed intento a fissarla. Freud le chiede chi \u00e8 \u201cT\u00e1ltos\u201d. La donna, in preda alla disperazione, racconta dell'incontro col principe e del tentato stupro. Dopo pochi attimi di lucidit\u00e0, l'istinto bestiale nella donna riprende il sopravvento e costringe Freud a copulare con lei. Freud tenta di resistere al richiamo di Fleur ma non ci riesce. Intanto, Leonore e Eli entrano in casa e, per quanto Freud tentasse di tenere ferma e zitta Fleur, vengono scoperti. Eli reagisce male alla vista dei due amanti. Freud si giustifica dicendo che sta tentando di aiutarla a livello medico ma Eli ironizza sui suoi metodi. I due arrivano a scontrarsi fisicamente ma vengono divisi da Leonore. Fleur, approfittando del trambusto, scappa. Kiss viene assalito in casa da due sgherri di Konrad che uccide e, di comune accordo con l'amico Poschacher, decide di fare a pezzi i cadaveri e gettarli nel fiume. Il principe Rudolf \u00e8 sotto l'effetto dell'ipnosi manipolatoria di Fleur, secondo i piani di Sophia. Durante una riunione col padre, l'imperatore Francesco Giuseppe, propone di accogliere, al Ballo del Popolo, gli Sz\u00e1p\u00e1rys. L'imperatore reagisce male e gli ricorda l'odio che scorre fra Ungheria ed Austria rifiutando la sua proposta. In sogno, tuttavia, Rudolf riceve la visita della madre, frutto dell'ipnosi, che gli consiglia di seguire il suo cuore e non gli ordini del padre. Fleur torna nella sua camera e si rade le sopracciglia. Sophia e Viktor la raggiungono e rimangono sconcertati dal suo aspetto rendendosi conto che non \u00e8 pi\u00f9 Fleur ma T\u00e1ltos. Breuer rimprovera Freud per essersi lasciato sedurre da una paziente. Con fare paterno, lo esorta ad allontanare Fleur e gli d\u00e0 i soldi sufficienti per pagare l'affitto e sopravvivere. Freud, ritornato a casa, ripensa alla notte passata con Fleur ed individua, in un libro sul simbolismo, il simbolo trovato a casa di Leopold mentre, in un libro di fiabe, legge \u201cLa Nascita di T\u00e1ltos\u201d. Le riflessioni vengono interrotte dal suono di un pianoforte proveniente dall'appartamento vicino. Freud tenta di protestare bussando alla porta ma non riceve risposta. Leonore gli rivela che l'appartamento \u00e8 vuoto da molti anni e per convincerlo lo fa entrare. L'appartamento, infatti, \u00e8 dimesso. Freud vede il pianoforte e Leonore spiega che il precedente proprietario era un musicista che fu coinvolto nel grande incendio del Ringtheater, sulle cui rovine sorge il palazzo. Non riuscendo a superare la perdita di amici e famigliari, morti nell'incendio, il musicista si tolse la vita. Le varie pedine del diabolico piano degli Sz\u00e1p\u00e1rys, manipolate con l'ipnosi, si riuniscono in un luogo sotterraneo per partecipare ad un rito iniziatico guidato da Fleur sotto il simbolo di T\u00e1ltos. Durante il rito, Fleur rivive l'assalto al villaggio. Vede i soldati austriaci inseguirla fino al nascondiglio dove si era accucciata per sfuggirgli. Mentre i soldati sono pronti per ucciderla, Fleur bambina alza la mano e li soggioga, costringendoli ad uccidersi fra loro. Freud raggiunge il luogo del raduno ma non trova pi\u00f9 nessuno. Il simbolo sulla parete \u00e8, ormai, una macchia di sangue sbiadita.\n\"Regressione\".\nTrama.\nPoschacher, vestito da San Nicola, porta i regali alle nipoti di Kiss. Il lieto quadretto domestico viene interrotto da un'inquietante apparizione. Kiss vede se stesso, con gli occhi neri anzich\u00e9 azzurri, avvicinarsi minacciosamente alle bambine e ruggire in maniera bestiale. L'ispettore, improvvisamente, si risveglia dall'incubo. L'apparizione \u00e8 scomparsa e le bambine stanno dormendo pacatamente. Leonore entra nell'appartamento di Freud e non lo trova. Intuisce che si trova nell'appartamento del musicista. Infatti, il giovane neurologo ha passato la notte al pianoforte cercando una soluzione all'enigma del simbolo e del mito di T\u00e1ltos. Leonore tenta di convincere Freud ad abbandonare la ricerca ma Freud, in stato allucinato, non sembra ascoltarla. La donna rivela che il musicista era ricoverato nell'ospedale psichiatrico di Vienna dove si \u00e8 impiccato. La governante, inoltre, sostiene che il palazzo sia maledetto perch\u00e9 edificato sui cadaveri e le macerie del Ringtheater. Un messo avverte Viktor che il principe Rudolf lo attende a palazzo. Il conte si reca dal principe e, dall'atteggiamento sconnesso, comprende che Fleur \u00e8 riuscita a suggestionarlo con l'ipnosi. Rudolf gli d\u00e0 il benvenuto a corte invitandolo al Ballo del Popolo. Kiss va a trovare Konrad con l'intento di ucciderlo, intuendo che dietro l'assalto dei due uomini c\u2019\u00e8 il suo zampino. Konrad viene difeso dalla moglie che, attirando l'attenzione del vicinato, costringe Kiss a desistere. Successivamente, Riedl va all'osteria di Konrad per accertarsi che abbia portato a termine la missione. Konrad gli rivela che due suoi uomini sono stati uccisi da Kiss e che presto toccher\u00e0 anche a lui. Riedl d\u00e0 in escandescenze e uccide Konrad dopo una breve colluttazione. Subito dopo, Kiss arriva all'osteria e chiede spiegazioni alla moglie di Konrad. La donna descrive l'assassino che Kiss non fatica a riconoscere in Riedl. Con tale testimonianza, vanno in caserma per denunciare Riedl ma Oskar, il superiore di Kiss, si rifiuta di mandare avanti il procedimento per via della posizione di Riedl. Tuttavia, Kiss e Poschacher riescono a strappargli la promessa che convocher\u00e0 il tenente e si accerter\u00e0 della presenza di una ferita sotto l'elmetto che Konrad, durante la colluttazione, ha causato all'assassino, strappandogli delle ciocche di capelli. Kiss si reca dal feldmaresciallo Franz von Lichtenberg infierendo sulla presunta colpevolezza del figlio defunto. Quindi, avverte Riedl che \u00e8 convocato in caserma per un interrogatorio in merito alla morte di Konrad. All'ospedale psichiatrico, Freud chiede informazioni su Karol Spielmann, il musicista suicida, all'infermiera che si prende cura di Clara. La donna rivela che Karol era convinto di aver causato l'incendio, rimandando Freud a Meynert per maggiori informazioni, in quanto il direttore era il medico curante del musicista. Freud raggiunge Meynert nelle prigioni dell'ospedale ma il direttore non sembra interessato al caso del musicista. Maynert avverte Freud della presenza di una nuova paziente, Fleur, ricoverata dagli Sz\u00e1p\u00e1ry perch\u00e9 ormai incontrollabile. Alla vista di Fleur, imprigionata in un marchingegno da tortura, Freud tenta di liberarla contro la volont\u00e0 di Meynert. Intanto, Sophia e Viktor raggiungono le prigioni ed intimano al direttore di liberarsi di Freud perch\u00e9 pazzo e pericoloso. Freud reagisce in maniera incontrollata costringendo Meynert a licenziarlo e a chiamare le guardie che lo conducono, con la minaccia dell'arresto e del ricovero forzato, fuori dall'ospedale. Sophia osserva Fleur imprigionata nel marchingegno e, apparentemente, sembra pentita del dolore arrecatole. In un veloce ricordo, rivive il momento in cui la ritrov\u00f2, sola e spaventata, nel villaggio depredato dagli austriaci, intenta ad usare i suoi poteri. Freud chiede aiuto a Breuer per liberare Fleur dalla prigione ma l'amico rifiuta ricordando il caso di Bertha Pappenheim a causa della quale, in passato, aveva rischiato la carriera. Freud, a questo punto, chiama Arthur e gli propone un piano: intrufolarsi nell'ospedale e liberare Fleur. Il piano va a buon fine.\n\"Catarsi\".\nTrama.\nSophia \u00e8 amareggiata per il destino di Fleur ma Viktor la tranquillizza ricordandole la loro unica ragione di vita: liberare l'Ungheria dal giogo dell'Austria. Freud e Leonore si interrogano sullo stato di Fleur. La medium, infatti, \u00e8 priva di sensi. Meynart e Breuer si recano a casa di Freud, sospettando che dietro l'evasione di Fleur ci fosse lui. Con l'aiuto di Leonore, Freud si nasconde con la fuggitiva nell'appartamento vuoto del musicista. I due medici chiedono a Leonore dove si trovi Freud e la governante mente inventando una scusa. Intanto, Fleur si risveglia ed inizia a lamentarsi. Nel delirio, vede il fantasma di Karol che suona il piano. Il musicista, deturpato dalle bruciature dell'incendio, confessa la sua colpevolezza alla medium. Freud non sembra vederlo. Fleur non resiste alla visione ed urla. Le urla vengono sentite da Meynart e Breuer che si insospettiscono. Leonore, per giustificarle, inventa che una presunta attrice di un appartamento vicino \u00e8 solita esercitare la voce con gorgheggi rumorosi. I due medici sembrano persuadersi ed abbandonano la casa. Riedl si presenta in caserma per l'interrogatorio. Oskar nota la mancanza della ciocca di capelli ed intuisce che Kiss aveva ragione. Tuttavia, il tenente, senza alludere all'omicidio di Konrad, corrompe Oskar promuovendolo al titolo di colonnello per volere del feldmaresciallo Franz von Lichtenberg. Leonore raggiunge Kiss in caserma per chiedergli aiuto a nome di Freud. Kiss si rifiuta perch\u00e9 assorbito dall'interrogatorio di Riedl, ancora rinchiuso nell'ufficio del superiore. Improvvisamente, Oskar esce dall'ufficio ed avverte Kiss che \u00e8 in arresto per l'omicidio di Konrad e Georg. Kiss, messo alle strette, scappa prendendo Leonore come ostaggio. Poschacher fa da schermo brandendo due pistole. Riedl avverte il feldmaresciallo che Kiss \u00e8 scappato. Franz von Lichtenberg minaccia che se non lo trover\u00e0 entro la notte, non avr\u00e0 pi\u00f9 bisogno di lui. Alla domanda se Georg fosse colpevole della morte di Steffi, Riedl non risponde. Il feldmaresciallo, perci\u00f2, ispeziona la stanza in cui il figlio ha vissuto per due anni. Nella stufa, trova l'uniforme sporca di sangue e il pugnale, prove inequivocabili della colpevolezza di Georg. Ritenendolo colpevole, decide di bruciare la bara contenente il corpo del figlio e le prove, senza un normale rito funebre. Sophia e Viktor concludono il rituale per seminare caos nell'impero sotterrando alcuni oggetti magici. Freud aggiorna Kiss e Poschacher della fuga di Fleur e delle ultime scoperte su T\u00e1ltos. Fleur, nel sonno, inizia ad intonare una melodia ipnotizzate che assopisce tutti i presenti. Freud si ritrova intrappolato in un delirio onirico in cui vede la fidanzata Martha, la madre, il padre, Meynart e Breuer che lo rimproverano e, naturalmente, Fleur. In una scena successiva, trova Fleur adulta accucciata in un nascondiglio nel villaggio depredato dagli austriaci della sua infanzia. Utilizzando le parole, come se fosse sotto ipnosi, la convince che la bambina, Fleur e T\u00e1ltos sono la stessa persona e che non ha pi\u00f9 bisogno di dividersi in varie coscienze. Le parole sembrano funzionare. Fleur si risveglia dalla catatonia con la sua personalit\u00e0 consueta ma, improvvisamente, ha una visione in cui vede l'imperatore morire. Poschacher e Leonore sono gli unici a non avere un delirio onirico. Il poliziotto, risvegliatosi, si mette alla ricerca di Kiss, trovandolo all'entrata del palazzo con un cadavere fra le braccia. Kiss si rende conto di aver ucciso, nel delirio onirico, Caspari e non il suo doppio malvagio. Sophia e Viktor si dirigono al palazzo imperiale per il Ballo del Popolo.\n\"Rimozione\".\nTrama.\nFleur spiega il piano degli Sz\u00e1p\u00e1ry appreso tramite la visione. L'ispettore reagisce male, incolpandola di tutto. Il feldmaresciallo Franz von Lichtenberg, insieme a Riedl ed alcuni soldati, raggiunge l'appartamento di Freud, intenzionato ad arrestare Kiss, il quale si costituisce, avvertendoli che l'imperatore \u00e8 sotto attacco nemico. Sophia e Viktor sono al Ballo del Popolo in presenza dell'imperatore e del principe. Sussurrando la parola d\u2019ordine alle orecchie delle pedine, scatenano la loro furia omicida contro i presenti. L'imperatore riesce a fuggire insieme al figlio. Sophia, appena in tempo, riesce ad attivare il T\u00e1ltos in Rudolf che, sotto ipnosi, insegue il padre con l'intento di ucciderlo. Il feldmaresciallo arriva a palazzo insieme a Fleur che, utilizzando i suoi poteri, disattiva le pedine, interrompendo la carneficina. Sophia e Viktor, ormai impossibilitati a fuggire, vengono giustiziati sul posto senza che Fleur intervenga per salvarli. Freud, Kiss e Poschacher inseguono Rudolf nel labirinto di siepi del giardino del palazzo per scongiurare l'assassinio dell'imperatore. Freud consiglia all'imperatore di pronunciare in ungherese la parola d\u2019ordine per disattivare la furia omicida del figlio. In un primo momento, l'imperatore non segue il consiglio di Freud, intentando un duello con Rudolf. Poi si convince a provare, riuscendo a sedarlo. Fleur, intanto, \u00e8 sparita. Freud ritorna all'appartamento per cercarla, sebbene risulti infruttuoso. Ad attenderlo c\u2019\u00e8 Martha, la sua fidanzata. Rassegnato alla perdita di Fleur, Freud si dedica alla stesura di un trattato sull'ipnosi, \u201cIl Potere dell\u2019Ipnosi\u201d, che riporta il caso di Fleur e i poteri straordinari della nuova tecnica. Martha legge il trattato e ne rimane piacevolmente stupita, redendosi conto che potrebbe essere la scoperta che render\u00e0 celebre il fidanzato. Freud, tuttavia, le rivela che, nel trattato, non ha riportato tutti i dettagli della sua relazione con Fleur. Martha intuisce il tradimento, ma non vuole dargli peso tanto che, mostrando una lettera della madre, comunica a Freud il prossimo matrimonio. Le guardie imperiali chiedono a Freud di recarsi a palazzo. Una volta arrivato, Freud scopre che la suggestione di Rudolf \u00e8 ancora attiva e che una guardia \u00e8 costretta a ripetere continuamente la parola d\u2019ordine per tenere sopiti i demoni inconsci risvegliati dagli Sz\u00e1p\u00e1ry. Il feldmaresciallo gli chiede di risolvere la questione. Freud propone una seduta di ipnosi dinanzi all'imperatore. Durante la seduta, Rudolf racconta della sua infanzia di solitudine e sofferenza. Il racconto commuove il padre. L'imperatore e il feldmaresciallo convocano Freud nella sala delle riunioni del palazzo. L'imperatore chiede a Freud di insabbiare la situazione e di dimenticarla per sempre, imponendogli la distruzione del trattato sull'ipnosi con la promessa del suo reintegro all'ospedale psichiatrico e del pagamento, per un anno, dell'affitto. Freud si oppone, ribadendo la sua volont\u00e0 di rivelare al mondo le sue straordinarie scoperte. Il feldmaresciallo, a quel punto, minaccia di colpire la famiglia di Freud se avesse rifiutato la loro offerta. Oskar si complimenta con Kiss della promozione a ispettore distrettuale come premio per aver sventato l'attentato contro l'imperatore. Kiss lo uccide, punendo il precedente atteggiamento corrotto del superiore. Martha, durante una cena con la famiglia di Freud, comunica il prossimo matrimonio. Kiss va a trovare Freud durante la notte. Dopo un breve aggiornamento sulle promesse imperiali per tenere la bocca chiusa, Freud brucia il trattato sull'ipnosi. Kiss gli rivela che non accetter\u00e0 la promozione ma andr\u00e0 incontro all'opzione alternativa, la morte. Riedl tenta nuovamente di uccidere Kiss ma l'ispettore, questa volta, ha la meglio. Dopo avergli sparato con la sua stessa pistola, scompare nelle fogne di Vienna ruggendo come il doppio malvagio delle sue allucinazioni. Freud si reca all'ospedale psichiatrico per dare le dimissioni, giustificandole col fatto che le sue tecniche innovative si sono rilevate inefficaci e, in alcuni casi, pericolose. Di ritorno, incontra Fleur in una carrozza. La donna comunica a Freud che ha ormai acquisito il controllo delle personalit\u00e0 per merito delle sue tecniche innovative. Quindi chiede a Freud di dichiarare ufficialmente conclusa la terapia. A casa, Martha avverte Freud che un paziente lo attende per iniziare la sua terapia sperimentale. Freud \u00e8 nervoso ma allo stesso tempo entusiasta e si prepara ad accoglierlo."}
{"id": "8385589", "revid": "262045", "url": "https://it.wikipedia.org/wiki?curid=8385589", "title": "Sharpay's Fabulous Adventure", "text": ""}
{"id": "8385594", "revid": "1315817", "url": "https://it.wikipedia.org/wiki?curid=8385594", "title": "J. P. de Faur\u00e8", "text": ""}
{"id": "8385596", "revid": "270833", "url": "https://it.wikipedia.org/wiki?curid=8385596", "title": "Tour des Alpes-Maritimes et du Var 2020", "text": "Il Tour des Alpes-Maritimes et du Var, cinquantaduesima edizione della corsa, valida come prova dell'UCI Europe Tour 2020 categoria 2.1, si svolse in tre tappe, dal 21 al 23 febbraio 2020, su un percorso totale di 494,7\u00a0km con partenza da Le Cannet ed arrivo a Monte Faron, in Francia. La vittoria fu appannaggio del colombiano Nairo Quintana, che complet\u00f2 il percorso in 13h09'32\", precedendo il francese Romain Bardet e l'australiano Richie Porte.\nSul traguardo di Monte Faron 105 ciclisti, su 123 partiti da Le Cannet, portarono a termine la competizione."}
{"id": "8385599", "revid": "767487", "url": "https://it.wikipedia.org/wiki?curid=8385599", "title": "Arrest!", "text": "Arrest! (\"Nobody Runs Forever\") \u00e8 un film britannico-statunitense del 1968 diretto da Ralph Thomas.\nIl film \u00e8 basato sul libro \"The High Commissioner\" del 1966 scritto da Jon Cleary."}
{"id": "8385606", "revid": "1543377", "url": "https://it.wikipedia.org/wiki?curid=8385606", "title": "Coppa di Israele 1977-1978 (pallacanestro maschile)", "text": "La Coppa di Israele 1977-1978 \u00e8 la 18\u00aa Coppa di Israele di pallacanestro maschile.Le Final Four della competizione si sono tenute alla Yad-Eliyahu Arena di Tel Aviv."}
{"id": "8385607", "revid": "1731544", "url": "https://it.wikipedia.org/wiki?curid=8385607", "title": "Episodi di Lettera al re", "text": "La prima stagione della miniserie televisiva Lettera al re \u00e8 stata distribuita sulla piattaforma streaming di Netflix il 20 marzo 2020. Tutti e sei gli episodi della stagione sono stati disponibili a partire da quella data.\nLe nuvole di tempesta si radunano.\nI regni di Dagonaut e Unauwen sono in guerra con il regno di Eviellan. Il principe Viridian, secondogenito di re Favian e comandante dell'esercito di Unauwen, riporta una vittoria dopo l'altra portando una per una le trib\u00f9 di Eviellan alla resa. \nLontano da tutto questo, il giovane Tiuri si addestra per partecipare al torneo che elegger\u00e0 cinque nuovi cavalieri per il regno di Dagonaut. Dopo un inizio difficile, Tiuri approda alla prova finale (la cosiddetta \"veglia\") insieme ad altri quattro ragazzi: Iona, Arman, Foldo e Jussipo. I cinque vengono chiusi in una cappella dove sono custodite le reliquie di tutti i cavalieri di Dagonaut morti prima di loro, con l'ordine di rimanere fermi e zitti per tutta la notte. La veglia viene per\u00f2 interrotta quando qualcuno bussa ripetutamente ai portoni del santuario e Tiuri, nonostante il parere contrario degli altri, va a controllare. A invocare aiuto \u00e8 un vecchio che subito conduce il ragazzo dal suo padrone, il leggendario \"cavaliere nero con lo scudo bianco\". Questi, ferito e morente, consegna al ragazzo una lettera rubata al principe Viridian che reca un messaggio fondamentale da consegnare al re di Unauwen. I due vengono per\u00f2 sorpresi dai Cavalieri Rossi, fedeli servitori del principe determinati a recuperare la lettera. Tiuri prende il destriero del cavaliere e fugge.\nNon \u00e8 un tesoro?\nSpaventato, Tiuri fugge dalla capitale e torna a casa. Qui confessa a suo padre di aver ricevuto in affido una lettera destinata al Re Favian di Unauwen e gli chiede di aiutarlo; vengono per\u00f2 interrotti dall'arrivo di Ser Frantumar e dei suoi Cavalieri Grigi che, in combutta con il principe Viridian, stanno dando la caccia a colui che porta la lettera. Ser Tiuri ordina al figliastro di nascondersi in un armadio mentre lui affronta Frantumar, negando categoricamente di avere a che fare con quella storia; il cavaliere lo trafigge per\u00f2 a tradimento, prima di dare l'ordine di dare fuoco alla dimora. Tiuri fugge quindi insieme al cavallo Ardanwen fino a raggiungere Mistrinaut, una cittadina vicino alle montagne che segnano il confine tra i regni di Dagonaut e Unauwen. Qui conosce Lavinia, la figlia del governatore, ragazza veloce di mano e di mente che non esita ad attirarlo in una trappola quando apprende che sulla sua testa c'\u00e8 una considerevole taglia. Mentre Tiuri \u00e8 prigioniero, la giovane (che non sopporta suo padre ed \u00e8 in cerca di sua madre) prova a scappare con Ardanwen, ma il cavallo non le obbedisce. \nNel paese giungono allo stesso tempo gli altri novizi (che sono partiti sulle tracce di Tiuri sotto ordine di Frantumar) e una compagnia di guerrieri guidati da Ristridin. Quest'ultimo libera Tiuri deciso a riportarlo a Dagonaut, ma il ragazzo fugge e Lavina lo convince a portarla con lui. Durante la fuga compaiono anche i Cavalieri Rossi; inseguiti da tutti i fronti, Tiuri e Lavinia puntano dritto sulla catena dei Monti Bianchi.\nAlla fine del mondo.\nI novizi sono caduti prigionieri dei Cavalieri Rossi, che li usano come apripista per saggiare quali siano i passaggi sicuri attraverso i ghiacciai dei Monti Bianchi. Iona cerca di attirarsi le simpatie del loro capo, Jaro, in realt\u00e0 con lo scopo di sottrargli dalla cintura un pugnale, cosa che effettivamente riesce a fare. Mentre attraversano un lago ghiacciato, i cinque ragazzi (Piak, il fratello di Jussipo, era partito con loro) sono sorpresi da una valanga che li separa dai loro aguzzini. \nSorprendentemente ancora viva, Iona si risveglia di sera sepolta dalla neve, ma prima che possa cercare gli altri viene raggiunta da Jaro. Questi dopo una breve colluttazione si riprende il pugnale ma le risparmia la vita, sostenendo che la ragazza, di umili origini, sia pi\u00f9 simile a loro che ai suoi compagni. Mentre Jaro se ne va, anche gli altri novizi riemergono dalla neve. \nIntanto Tiuri e Lavinia sono costretti a ripararsi da una tormenta passando la notte in un monastero. Qui Tiuri parla con un monaco misterioso che sembra sapere molte cose su una profezia che riguarda Tiuri da vicino. Pi\u00f9 tardi, i due ragazzi vengono assaliti nella camera che gli \u00e8 stata riservata da un monaco mentalmente instabile che si \u00e8 liberato dalle catene a cui era assicurato, il quale continua a ripetere che \"lui \u00e8 qui\". Gli altri monaci sopraggiungono per metterlo di nuovo in prigione ma Tiuri, non volendo che gli venga fatto del male, preso dalla rabbia scatena contro di loro un forte vento che li mette fuori gioco.\nSpirale.\nAncora discordi su come comportarsi con Tiuri, i novizi e Lavinia cavalcano attraverso il regno di Unauwen fino a raggiungere un villaggio in cui vengono accolti dagli abitanti in modo piuttosto ostile. Tuttavia, quando la donna a capo del villaggio nota Ardanwen, accetta di fornire loro vitto e alloggio per una notte. Mentre i novizi discutono su come agire (Arman vorrebbe riportare Tiuri in catene da suo padre, ma gli altri, dopo aver visto di cosa \u00e8 capace, sono scettici), prima Lavinia e poi Tiuri hanno un dialogo con Shona, e quest'ultimo scopre che ella era la moglie del Cavaliere Nero: per questo motivo era stata in grado di riconoscere il destriero appartenuto a suo marito. La donna tuttavia, affranta nell'apprendere della sua morte, accusa Tiuri di essere uno sciocco e decreta che la sua missione \u00e8 destinata al fallimento.\nNel frattempo Jaro e i Cavalieri Rossi, accampati poco distante dal luogo in cui \u00e8 stanziato l'esercito di Viridian, riescono ad aprire il contenitore della lettera rubato a Tiuri, ma scoprono che esso \u00e8 vuoto.\nTiuri rivela ai suoi compagni di aver nascosto la lettera e i sei ragazzi possono finalmente leggerne il contenuto, anche grazie a Lavinia che riconosce l'uso di un inchiostro simpatico. Il messaggio sembra indicare un orario e un luogo per un ritrovo, accompagnati da una lista di persona fra le quali compaiono anche i genitori di Jussipo e di Foldo. Iona, che \u00e8 orfana, abbandona la compagnia apparentemente per un battibecco con Arman.\nJaro giunge all'accampamento di Viridian e confessa al principe di aver fallito il proprio compito; non solo, la lettera non solo \u00e8 persa, ma \u00e8 anche caduta nelle mani del figlio dello Sciamano. Viridian, infuriato, lo caccia via in malo modo.\nLa mattina successiva nel villaggio irrompono i Cavalieri Grigi guidati da Ser Frantumar: \u00e8 stata Iona a tradirli, rivelando la posizione di Tiuri. Arman si ribella finalmente al padre scegliendo di stare dalla parte dei suoi amici. I cinque vengono inseguiti fuori dal villaggio dai cavalieri e accerchiati. A salvarli \u00e8 nuovamente un incantesimo scaturito da Tiuri, che disarciona tutti gli avversari. Tuttavia, il ragazzo ammette di non essere stato lui: \u00e8 Lavinia la vera prescelta della profezia, cos\u00ec come era stata lei a compiere inconsapevolmente tutti gli incantesimi fino a quel momento."}
{"id": "8385609", "revid": "8660", "url": "https://it.wikipedia.org/wiki?curid=8385609", "title": "Valencia Giants 2018", "text": "Questa voce raccoglie le informazioni riguardanti i Valencia Giants nelle competizioni ufficiali della stagione 2018."}
{"id": "8385612", "revid": "767487", "url": "https://it.wikipedia.org/wiki?curid=8385612", "title": "Ogni ragazza vuol marito", "text": "Ogni ragazza vuol marito (\"Every Girl Should Be Married\") \u00e8 un film del 1948 diretto da Don Hartman.\nTrama.\nAnabel, giovane commessa di un grande magazzino, sogna di sposarsi e di avere tanti bambini. Una mattina mentre si appresta ad acquistare una rivista sui neonati incontra un uomo, intento a prendere una delle riviste dalla stessa pila. Appena Anabel lo vede rimane colpita dal suo fascino e gli chiede se avesse dei bambini. L'uomo risponde seccamente di no e di non essere sposato. Invaghitasi di lui, cerca in tutti modi di sedurlo usando mille stratagemmi e studiando le sue abitudini in modo da poter avere le giuste occasioni per incontrarlo.\nAnabel viene a sapere che la riluttanza dell'uomo nell'avere dei propri figli deriva dal suo mestiere di pediatra. Al fine di conquistarlo tramite la gelosia, la ragazza escogita una serie di incontri apparentemente casuali, in cui viene coinvolto anche il proprietario milionario del negozio dove lei lavora. Dopo continui colpi di scena si intrecciano situazioni che fanno presagire che la storia non possa concludersi nel modo in cui Anabel spera. Ma alla fine la storia si conclude a casa della ragazza che fa incontrare i suoi pretendenti, pi\u00f9 un terzo incomodo suo presunto storico spasimante, Joe, che viene interpretato da un amico che finge di esserlo. Il finale si conclude con i tre pretendenti e Anabel che cade nelle braccia del dottore."}
{"id": "8385614", "revid": "1924342", "url": "https://it.wikipedia.org/wiki?curid=8385614", "title": "Fudbalski klub Donji Srem", "text": "Il Fudbalski klub Donji Srem 2015 (), conosciuto semplicemente come Donji Srem, \u00e8 una squadra di calcio di Pe\u0107inci, una citt\u00e0 della Vojvodina (Serbia).\nNome.\nDonji Srem in serbo significa \"Bassa Sirmia\"/\"Sirmia inferiore\", la citt\u00e0 di Pe\u0107inci si trova nel mezzo della pianura del distretto della Sirmia.\nStoria.\nIl club viene fondato nel 1927, dall'allora studente Jovan \u0110or\u0111evi\u0107, col nome FK Borac Pe\u0107inci. In quel tempo la citt\u00e0 ha solo 1500 abitanti, la squadra ha poche risorse e non si iscrive a campionati, limitandosi a disputare partite amichevoli. Dopo la fine della seconda guerra mondiale il club per qualche anno resta attivo ancora per un po' di tempo, ma alla fine, per vari motivi, viene sciolto.\nNel 1963 viene rifondato come FK Donji Srem dai precedenti membri del consiglio d'amministrazione, giocatori e tifosi, per continuare la tradizione del vecchio Borac, e si iscrive alla \"Liga op\u0161tine Pe\u0107inci\" (lega comunale di Pe\u0107inci). Nel frattempo la citt\u00e0 di Pe\u0107inci viene promossa a sede comunale, questo fa arrivare nuove risorse ed anche la squadra ne beneficia.\nDopo tanti anni nei campionati minori, il momento del grande salto comincia nel 2009 (grazie ai principali finanziatori del club Milenko \u0110ur\u0111evi\u0107, Milan Aleksi\u0107 e Miodrag Kosti\u0107), quando vince il girone Ovest della \"Vojvo\u0111anska liga\" e viene promosso in Srpska Liga (la terza divisione).\nNel 2012, dopo due promozioni consecutive, raggiunge la massima divisione, la SuperLiga. Qui colleziona un 11\u00ba posto nel 2012\u201313, un 12\u00ba nel 2013\u201314 ed un 15\u00ba nel 2014\u201315, quest'ultima costa la retrocessione in Prva Liga Srbija. Nel 2013\u201314 inoltre raggiunge i quarti di finale di coppa, eliminato dallo (poi finalista sconfitto).\nNel 2015, dopo un'ulteriore retrocessione, il club rinuncia ad iscriversi alla \"Srpska liga\" e riparte da zero, dalla categoria pi\u00f9 in basso possibile disponibile, la \"Op\u0161tinska liga Pe\u0107inci\" (settima divisione) e cambiando il nome in FK Donji Srem 2015. Oggigiorno milita nella \"Podru\u010dna liga Sremska Mitrovica\" (quinta divisione).\nStadio.\nLo Sportski centar Suva\u010da \u00e8 il campo di gioco del club. \u00c8 stato costruito nel 1978 (rinnovato nel 2012) e ha una capienza di 3500 posti.\nNel 2012\u201313, la prima stagione in SuperLiga, ed anche nelle altre occasioni contro e , il Donji Srem ha utilizzato lo Stadio Kara\u0111or\u0111e di Novi Sad."}
{"id": "8385617", "revid": "1505830", "url": "https://it.wikipedia.org/wiki?curid=8385617", "title": "Luigi Nardi", "text": "Biografia.\nNacque a Venarotta, provincia di Ascoli Piceno il 9 febbraio 1900, primogenito di quattro fratelli. Nel 1928 si laure\u00f2 in ingegneria presso il Politecnico di Milano, e poi fu assunto, insieme al fratello Euste (27 febbraio 1902 - 7 ottobre 1951) a lavorare presso la Societ\u00e0 Ernesto Breda di Sesto San Giovanni. I due vennero assegnati alla V Sezione (in pratica la Breda Aeronautica) sotto la direzione dell'ingegnere Cesare Pallavicino, e in questo periodo concepirono il progetto di un innovativo aereo da turismo. \nNell'ottobre 1931 lasci\u00f2 la Breda e ottenuto, tramite il fratello Elio (5 febbraio 1905 - 20 gennaio 1935), un finanziamento da Carlo Borrani, presidente della Rudge-Whitworth, i fratelli Nardi fondarono una loro azienda che doveva occuparsi della progettazione e costruzione di aeroplani, con un ramo staccato per la produzione di parti di aeromobili per l'industria aeronautica. Assunta la direzione tecnica della Fratelli Nardi SA per Costruzioni Aeronautiche, sottopose subito alla Direzione Generale delle Costruzioni e degli Approvvigionamenti (DGCA) il progetto del primo velivolo da addestramento, designato FN.305 Tale aereo fu subito oggetto di un ordine per la costruzione di un prototipo e una cellula per prove statiche, e in seguito venne ordinato dalla Regia Aeronautica, ottenendo anche un buon successo di esportazione. \nNon disponendo la Nardi di un impianto produttivo adeguato, l'FN.305 venne prodotto su licenza presso gli stabilimenti Piaggio di Finale Ligure Marina. Da tale velivolo vennero sviluppati lo FN.310, un aereo da turismo a quattro posti equipaggiato con motore radiale Fiat A.70S, e lo FN.315, un aereo da addestramento biposto dotato di cellula ampiamente riprogettata. Per il concorso Caccia I progett\u00f2 lo FN.530, un caccia leggero equipaggiato con motore Isotta Fraschini A.120 RC.35I Delta da 700 CV, che non ottenne alcun ordine di produzione, mentre nel 1942 avvi\u00f2 la produzione dell'addestratore FN.316 equipaggiato con propulsore Isotta Fraschini Beta. \nDopo l'armistizio dell'8 settembre 1943, e la successiva occupazione tedesca, gli stabilimenti posti sull'aeroporto \"Enrico Forlanini\" non subirono danni di rilievo, e dopo la fine del conflitto vennero sottoposti a sequestro da parte delle autorit\u00e0 militari alleate, venendo riconsegnati solo il 21 luglio 1947. Fu subito richiesto all'Aeronautica Militare il completamento di 8 FN.305 rimasti incompleti presso la Piaggio a Finale Ligure Marina. Nel 1949 egli decise di riprendere la produzione di velivoli e, insieme al fratello Euste, progett\u00f2 un aereo anfibio che fu designato FN.333 Riviera. Non potendo avviarne la produzione in serie, insieme al superstite fratello Elto (13 settembre 1910-10 giugno 1988) decise di cederne la produzione, avviando contatti con la Fiat Aviazione, e poi con la SIAI-Marchetti che, acquistata la licenza di produzione nell'aprile 1959, lo commercializz\u00f2 come FN.333S Riviera. \nLa ditta Nardi non oper\u00f2 pi\u00f9 nella produzione di aerei, avviando invece quella relativa all'impiantistica fino a quando non si assicur\u00f2 la produzione su licenza degli elicotteri Hughes delle serie 269/300 e 369/500. Lasciata ogni attivit\u00e0 imprenditoriale dopo che l'azienda Breda si associ\u00f2, il 15 febbraio 1971, alla produzione degli elicotteri, si spense il 28 giugno 1978."}
{"id": "8385627", "revid": "729019", "url": "https://it.wikipedia.org/wiki?curid=8385627", "title": "Estado Mayor Conjunto de las Fuerzas Armadas Argentinas", "text": "Estado Mayor Conjunto de las Fuerzas Armadas Argentinas (acronimo: EMCFFAA; italiano: Stato maggiore generale delle Forze Armate Argentine) \u00e8 l'organismo responsabile dell'uso dei mezzi militari in tempo di pace. Esercita il controllo delle funzioni sullo stato maggiore delle forze armate del paese (esercito argentino, aeronautica argentina e marina argentina) e il controllo delle operazioni che le forze armate svolgono nelle missioni loro assegnate.\nMissione.\nLo Stato maggiore delle forze armate \u00e8 il massimo organo militare la cui missione \u00e8 assistere e consigliare il ministro della difesa in materia di strategia militare e attuare una pianificazione militare strategica, al fine di contribuire in coordinamento con le altre forze nazionali, al sistema di difesa nazionale.\nTra i suoi obiettivi vi \u00e8 lo svolgimento di operazioni in tempo di pace, specifiche, congiunte o combinate, per le quali ha il controllo funzionale delle forze armate, ed ha anche l'autorit\u00e0 di disporre di detti mezzi conformemente alla pianificazione, e formula dottrine comuni, diagrammi di pianificazione militare congiunta, addestramento militare congiunto diretto e controllo della pianificazione operativa strategica e dell'efficacia delle azioni delle forze armate.\nStruttura organica.\nIl capo di stato maggiore delle forze armate, su delega del presidente della Nazione, comandante in capo delle forze armate, riferisce al ministro della difesa e mantiene un rapporto funzionale con i capi di stato maggiore delle forze armate con le finalit\u00e0 di un'azione militare congiunta a livello interforze.\nLa struttura funzionale organica dei capi di stato maggiore delle forze armate \u00e8 regolata dalla delibera n. 100/2019 del Ministero della difesa, del 17 gennaio 2019.\nLo stato maggiore delle forze armate ha sede nell'edificio del Libertador General San Mart\u00edn nel quartiere di Monserrat nella citt\u00e0 autonoma di Buenos Aires.\nLa struttura principale dello Stato maggiore delle forze armate argentine \u00e8 la seguente:\nImpiego di personale militare interforze.\nIl personale militare argentino interforze \u00e8 impiegato in Antartide e in missioni di mantenimento della pace all'estero. La compagnia comunicazione interforze delle forze armate sotto il comando operativo delle forze armate ha la sua sede sede a Campo de Mayo.\nOperazioni di pace.\nDal 1993 l'Argentina partecipa alla missione UNFICYP la forza di sicurezza delle Nazioni Unite a Cipro. La Fuerza de Tarea Argentina, la unit\u00e0 interforze che prende parte alla missione a Cipro ha la sua sede a Campo San Mart\u00edn e Campo Roca e dispone anche di elicotteri e alcuni dei suoi ufficiali fanno parte dello stato maggiore della missione.\nNel 2020 l'Argentina ha anche osservatori nelle operazioni di pace MINURSO, nel Sahara Occidentale, UNTSO, in Israele e Siria, ) e MINUSCA nella Repubblica centrafricana.\nLa forza di pace Cruz del Sur \u00e8 una forza per il mantenimento della pace, composta da personale militare argentino e cileno, progettata per essere messa a disposizione dell'Organizzazione delle Nazioni Unite allo scopo di essere utilizzata nelle operazioni di manutenzione del la pace.\nAntartide.\nIl Comando antartico, il COCOANTAR, il Comando operativo interforze dell'Antartide, ha il compito di operare in modo permanente nell'area di interesse argentino dell'Antartide. Il decreto n. 368/2018 del 25 aprile 2018 ha posto COCOANTAR sotto la dipendenza organica e operativa permanente del Capo di stato maggiore delle forze armate attraverso il comando operativo delle forze armate. Il decreto stabiliva che le basi antartiche sia permanenti sia transitorie, e tutte le altre strutture saranno comuni tra le diverse forze armate, al fine di ottimizzare le risorse e dipenderanno organicamente dal COCOANTAR e le risorse aeronavali assegnate a ciascuna campagna sotto il controllo operativo del COCOANTAR."}
{"id": "8385628", "revid": "123956744", "url": "https://it.wikipedia.org/wiki?curid=8385628", "title": "Gerald du Maurier", "text": "Biografia.\nEra figlio dell'autore George du Maurier e fratello di Sylvia Llewelyn Davies. Durante il 1902 spos\u00f2 l'attrice Muriel Beaumont dalla quale ebbe tre figlie: le scrittrici Angela du Maurier (1904\u20132002) e Daphne du Maurier (1907\u20131989) e la pittrice Jeanne du Maurier (1911\u20131997). La sua popolarit\u00e0 era dovuta alla sua recitazione sottile e naturale: uno \"stile di recitazione delicatamente realistico che cercava di suggerire piuttosto che affermare le emozioni pi\u00f9 profonde\". Il suo necrologio sul Times, a proposito della sua carriera, afferm\u00f2: \"La sua discendenza gli assicur\u00f2 inizialmente ingaggi nella migliore compagnia; ma fu con il suo talento che ne trasse vantaggio\".\nPrimi anni.\nDu Maurier nacque a Hampstead, Londra e frequent\u00f2 la Heath Mount School e la Harrow School. Inizialmente intraprese una carriera nel mondo degli affari, ma non era adatta per lui ed inizi\u00f2 a lavorare come attore. Ottenne il suo primo ingaggio, una piccola parte in \"An Old Jew\" di Sydney Grundy, per mezzo dell'amico di suo padre John Hare, direttore del Garrick Theatre.\nDopo aver recitato in una serie di piccoli ruoli prima del 1900, tra cui una parte nel popolare dramma di suo padre \"Trilby\" con Herbert Beerbohm Tree nel 1895, si rec\u00f2 negli Stati Uniti con la compagnia teatrale di quest'ultimo, per una produzione di \"The Seats of the Mighty\" di Gilbert Parker al Knickerbocker Theatre. Tra gli attori della compagnia c'era il mezzosoprano belga Marguerite Sylva con la quale si fidanz\u00f2. La giovane coppia aveva programmato di intraprendere insieme una carriera nel teatro musicale negli Stati Uniti, ma alla fine il fidanzamento fu interrotto. Secondo Beerbohm Tree la madre della Sylva si era opposta al matrimonio. Du Maurier torn\u00f2 quindi sui palcoscenici di Londra.\nJ.M. Barrie.\nLa sua popolarit\u00e0 fu assicurata dalla sua acclamata interpretazione nei ruoli principali nelle prime due commedie di J.M. Barrie: nel ruolo di Ernest in \"The Admirable Crichton\" nel 1902 e nel duplice ruolo di George Darling e Captain Hook (al posto di Seymour Hicks, che aveva rifiutato la parte) in \"Peter Pan, o il ragazzo che non voleva crescere\", al Duke of York's Theatre, Londra, il 27 dicembre 1904. Recit\u00f2 anche in altre opere teatrali di Barrie, tra cui \"Dear Brutus\" e \"What Every Woman Knows\".\nI suoi nipoti, i figli di sua sorella Sylvia Llewelyn Davies, erano stati l'ispirazione per \"Peter Pan\" e altri personaggi maschili della fiction di Barrie. Il personaggio di Wendy Darling in \"Peter Pan\" condivide uno dei suoi secondi nomi con la figlia di du Maurier, Angela, che negli anni successivi interpret\u00f2 Wendy sul palcoscenico.\nTeatro.\nCon Frank Curzon fu condirettore del Wyndham's Theatre dal 1910 al 1925, quindi lavor\u00f2 per il St James's Theater. Nel 1927 cur\u00f2 la regia del dramma teatrale \"La lettera\", con Gladys Cooper e Nigel Bruce.\nNominato Cavaliere nel 1922 al massimo della sua popolarit\u00e0, continu\u00f2 a esibirsi per tutta la vita. Negli anni successivi recit\u00f2 in ruoli cinematografici come \"Lord Camber's Ladies\" (1932), un medico tedesco in \"I Was a Spy\" (1933), il cameriere dell'imperatore in \"Catherine the Great\" (1934) e, poco prima della sua ultima malattia, Wessensee nella versione di Michael Balcon di \"Jew S\u00fcss\" (1934).\nSigarette Du Maurier.\nDu Maurier era un regolare fumatore di sigarette e il marchio du Maurier nacque dal suo nome come un accordo di sponsorizzazione retribuita (lui non le fumava), per il quale accett\u00f2 di aiutare a pagare le tasse dovute.\nLavoro per beneficenza.\nPrest\u00f2 servizio come Presidente dell'Actors' Orphanage Fund (ora Actors' Charitable Trust) dal 1914 fino alla sua morte, quando gli successe No\u00ebl Coward.\nMassoneria.\nAder\u00ec alla Loggia Green Room n. 2957 della massoneria il 4 novembre 1904, una loggia per attori che comprendeva Leedham Bantock, Fred Terry e George Grossmith Jr. tra i suoi membri.\nMorte.\nMor\u00ec l'11 aprile 1934 di cancro al colon, a Cannon Hall, Cannon Place, Hampstead, la sua casa dal 1916. Una targa blu \u00e8 stata collocata nella casa in sua memoria. Sua figlia Daphne rifiut\u00f2 di partecipare al suo funerale, ma scrisse una sua biografia, \"Gerald: A Portrait\", che fu pubblicata poco dopo la sua morte."}
{"id": "8385642", "revid": "111710701", "url": "https://it.wikipedia.org/wiki?curid=8385642", "title": "Museo della scienza e della tecnologia", "text": ""}
{"id": "8385645", "revid": "119978522", "url": "https://it.wikipedia.org/wiki?curid=8385645", "title": "Fl\u00e6skesteg", "text": "Fl\u00e6skesteg \u00e8 un arrosto di maiale ricavato dal lombo del suino al quale viene lasciata attaccata la cotenna ed \u00e8 uno dei principali piatti nazionali danesi.\nViene servito tradizionalmente il 24 dicembre durante la cena della vigilia di Natale. Dallo stesso taglio anatomico porzionato a fette nasce un altro dei piatti nazionali danesi il \"stegt fl\u00e6sk og persillesovs\".\nStoria.\nPer secoli, la carne di maiale \u00e8 stata la carne favorita in Danimarca che rimane ad oggi (2020) uno dei principali produttori di carne di maiale europei, ma questo prima della seconda rivoluzione industriale intorno al 1860, quando furono introdotti i forni a legna nelle case. Quindi, in aggiunta alle salsicce e al prosciutto, il maiale arrosto divenne un piatto popolare. La carne \u00e8 sempre stata cotta insieme alla sua pelle ottenendo cos\u00ec un rivestimento croccante che \u00e8 una delle caratteristiche principali del piatto.\nRicetta tradizionale.\nIl metodo tradizionale di preparazione del piatto consiste nell'arrostire al forno un pezzo di lombo di maiale al quale \u00e8 stata lasciata attaccata la cotenna. La pelle del maiale prima di essere infornata viene incisa con un coltello fino ad arrivare allo strato di grasso sottostante ma avendo cura di non incidere la carne. I tagli sono alla distanza di circa un centimetro l'uno dall'altro e sono posti perpendicolarmente rispetto alle fibre del muscolo. Il pezzo di carne va inizialmente sistemato, con la cotenna rivolta verso il basso, in una pirofila adatta a contenerla. Nella pirofila va aggiunta acqua molto calda. Il livello d'acqua corretto \u00e8 quello necessario a coprire solo la cotenna, circa 3 cm. Si mette quindi la pirofila in forno a 200\u00b0 per 20 minuti. Passati i 20 minuti la carne deve essere tolta dalla pirofila ( l'acqua non va buttata ma tenuta da parte) e messa su una griglia sistemata con la cotenna verso l'alto. A questo punto sulla cotenna si strofina sale grosso e si inseriscono foglie di alloro nei tagli. Facoltativamente possono essere aggiunti anche i chiodi di garofano o rametti di timo. La carne appoggaita sulla griglia torna quindi in forno a 180\u00b0. Sotto alla griglia si sistema la pirofila usata precedentemente con met\u00e0 dell'acqua che avevamo conservato. Ogni tanto bagniamo la carne con due cucchiai di acqua. La carne rimane in forno per 2 ore circa ed \u00e8 pronta quando il termometro da carne segna 55\u00b0. Per avere una cotenna croccante sul finale il forno va portato a 250\u00b0, solo calore superiore, per 5 minuti. Lo sportello del forno va tenuto leggermente aperto, 2 cm circa. La carne viene accompagnata da una salsa fatta con besciamella, pepe, sale, mezzo cuchiano di Kul\u00f8r. Il piatto \u00e8 accompagnato da patate lesse e patate caramellate (\"brunede kartofler\"). Queste ultime si preparano prendendo delle patate di piccola taglia precedentemente bollite che vengono pelate e successivamente versate in una padella in cui si \u00e8 preparato un composto formato dallo zucchero reso caramello e un cucchiaino di burro. Si cuociono fino a quando il caramello di un bel color marrone ha ben aderito ai tuberi. Inoltre, \u00e8 sempre incluso come accompagnamento del piatto il cavolo rosso (\"r\u00f8dk\u00e5l\") bollito nell'aceto di mele, con un po' di zucchero e gelatina di ribes rosso. Se il cavolo viene preparato a partire dalla verdura fresca, vengono spesso aggiunte fette di mela. La ricetta di riferimento per molti danesi \u00e8 quella descritta nel libro di cucina \"Fr\u00f8ken Jenses kogebog\", scritto da Kristine Marie Jensen da Randers e pubblicato per la prima volta nel 1901, libro che \u00e8 considerato in Danimarca un punto di riferimento culinario per le ricette tradizionali tanto quanto la \"Guida alla grande cucina\" di Auguste Escofier.\nPanini.\nIl \"fl\u00e6skesteg med r\u00f8dk\u00e5l\" (\"arrosto di maiale con cavolo rosso\") pu\u00f2 anche essere servito freddo sul pane di segale scuro come un sandwich aperto, una delle innumerevoli varianti dello \"sm\u00f8rrebr\u00f8d\". Le sottili fette di maiale vengono servite con la loro pelle croccante. Il panino pu\u00f2 essere decorato con cavolo rosso, prugna, una fetta di arancia e un cetriolo sottaceto."}
{"id": "8385648", "revid": "1609015", "url": "https://it.wikipedia.org/wiki?curid=8385648", "title": "San Giuseppe (Ribera New York)", "text": "San Giuseppe, noto anche con San Giuseppe col bastone, \u00e8 un dipinto del pittore spagnolo Jusepe de Ribera realizzato circa nel 1630 e conservato al Brooklyn Museum a New York negli Stati Uniti d'America."}
{"id": "8385649", "revid": "111710812", "url": "https://it.wikipedia.org/wiki?curid=8385649", "title": "Barocco lombardo", "text": ""}
{"id": "8385659", "revid": "110157", "url": "https://it.wikipedia.org/wiki?curid=8385659", "title": "Karate agli XI Giochi panafricani", "text": "I tornei di karate agli XI Giochi panafricani si sono svolti dal 7 al 9 settembre 2015 al Palais des sports de Kint\u00e9l\u00e9 di Brazzaville, nella Repubblica del Congo."}
{"id": "8385660", "revid": "309289", "url": "https://it.wikipedia.org/wiki?curid=8385660", "title": "Chamsara", "text": "La Chamsar\u00e0 ( o \u0425\u0430\u043c-\u0421\u044b\u0440\u0430\u0301) \u00e8 un fiume nella parte asiatica della Russia, affluente di destra del Bol'\u0161oj Enisej. Scorre nella Siberia meridionale, nel Tod\u017einskij ko\u017euun della Repubblica di Tuva. \nDescrizione.\nIl fiume ha origine dal lago Aldy-D\u0117\u0117rlig-Chol' (\u043e\u0437\u0435\u0440\u043e \u0410\u043b\u0434\u044b-\u0414\u044d\u044d\u0440\u043b\u0438\u0433-\u0425\u043e\u043b\u044c) tra i monti Saiani Orientali. La lunghezza del fiume \u00e8 di 325\u00a0km, l'area del bacino \u00e8 di 19\u00a0400\u00a0km\u00b2. Sfocia a 241\u00a0km dalla foce del Bol'\u0161oj Enisej. \nIl fiume inizia a ghiacciare alla fine della seconda decade di ottobre e si congela alla fine di ottobre. Il disgelo del fiume si verifica all'inizio della seconda decade di maggio con una burrascosa deriva di ghiaccio. La durata totale del periodo con fenomeni di ghiaccio \u00e8 di 207 giorni."}
{"id": "8385661", "revid": "1953061", "url": "https://it.wikipedia.org/wiki?curid=8385661", "title": "Metropolitan Borough of Oldham", "text": ""}
{"id": "8385662", "revid": "1522738", "url": "https://it.wikipedia.org/wiki?curid=8385662", "title": "Stato ellenico", "text": ""}
{"id": "8385669", "revid": "933835", "url": "https://it.wikipedia.org/wiki?curid=8385669", "title": "Olba (disambigua)", "text": "Geografia.\nOlbia \u00e8 il nome di diverse localit\u00e0:"}
{"id": "8385670", "revid": "1543377", "url": "https://it.wikipedia.org/wiki?curid=8385670", "title": "Coppa di Israele 1976-1977 (pallacanestro maschile)", "text": "La Coppa di Israele 1976-1977 \u00e8 la 17\u00aa Coppa di Israele di pallacanestro maschile.Le Final Four della competizione si sono tenute alla Yad-Eliyahu Arena di Tel Aviv."}
{"id": "8385671", "revid": "1185701", "url": "https://it.wikipedia.org/wiki?curid=8385671", "title": "Niels Scheuneman", "text": ""}
{"id": "8385674", "revid": "767487", "url": "https://it.wikipedia.org/wiki?curid=8385674", "title": "Two-Fisted Jefferson", "text": "Two-Fisted Jefferson \u00e8 un film muto del 1922 scritto e diretto da Roy Clements che aveva come interpreti Jack Hoxie, Evelyn Nelson, Claude Payton. Di genere western, il film fu prodotto da Ben F. Wilson con gli esterni girati a Big Bear Lake.\nTrama.\nLo sceriffo Jefferson Mosby \u00e8 incaricato dall'ispettore distrettuale di Arid, una piccola citt\u00e0 del Nevada, di indagare su una pericolosa zona conosciuta come Cactus Flats, infestata da fuorilegge che stanno sistematicamente cacciando i proprietari dalle loro case. A Cactus Flats, Mosby conosce Molly Miller e Danny Duggan, l'ultimo proprietario a non avere ancora ceduto ai minacciosi avvisi del sindaco Buck Connor che vuole buttare fuori anche lui. Infiltratosi tra i banditi, Mosby riesce a catturare Connor e, con l'aiuto di Molly e di Danny, anche tutti gli altri membri della banda di fuorilegge. Alla fine, nonostante il consiglio dell'ispettore di non fidarsi di una donna, decide di prendere ordini da Molly per il resto della sua vita.\nProduzione.\nIl film, prodotto dalla Ben Wilson Productions, fu girato, usando i titoli di lavorazione \"Sparks of Flint\" , \"Flints of Steel\" e \"Under Orders\", nel novembre 1921. Alcune delle scene furono girate a Big Bear Lake, in California.\nDistribuzione.\nIl copyright del film, richiesto dalla Ben Wilson Productions, fu registrato il 24 gennaio 1922 con il numero LP17497 con il titolo \"Two Fisted Jefferson\".&lt;br&gt;\nDistribuito dalla Arrow Film Corporation, il film usc\u00ec nelle sale statunitensi il 14 gennaio 1922. In Finlandia, fu distribuito il 6 maggio 1929. Nel 1930 ne venne fatta una riedizione, distribuita dalla Syndicate Film Exchange.\nNon si conoscono copie ancora esistenti della pellicola che viene considerata presumibilmente perduta."}
{"id": "8385681", "revid": "767487", "url": "https://it.wikipedia.org/wiki?curid=8385681", "title": "Palazzo Comunale (Filottrano)", "text": "Il palazzo Comunale \u00e8 sede del municipio della cittadina di Filottrano (AN), nelle Marche. \nAffaccia la sua possente mole quadrata sulla centrale piazza Cavour, il punto pi\u00f9 alto della citt\u00e0.\nStoria e descrizione.\nGli statuti comunali risalgono al 1530, e da quel momento venne eretto il Palazzo del Comune in stile rinascimentale-bramantesco.\nL'affianca la sua bella torre civica, merlata e dotata di orologio. \nAll\u2019interno uno scalone conduce al primo piano dove si trova la \"Sala del Consiglio\", grande ambiente con volta a specchio, ove vi \u00e8 conservata la bandiera italiana che venne issata sulla torre dell'acquedotto la mattina del 9 luglio 1944, giorno della Liberazione di Filottrano. Infatti gli esploratori della Nembo, dopo la ritirata dei Tedeschi, trovarono la citt\u00e0 abbandonata. Liberano i civili dai rifugi e questi issano sulla Torre dell'Acquedotto una bandiera italiana.\nNel 1812 venne costruito all'interno del palazzo, il \"Teatro condominiale\", poi demolito nel 1935 per far spazio a nuovi uffici comunali"}
{"id": "8385682", "revid": "37401", "url": "https://it.wikipedia.org/wiki?curid=8385682", "title": "Aba d'Olba", "text": "Biografia.\nAba era figlia di Senofane, che era stato tiranno di Olba, ed era imparentata tramite matrimonio con la famiglia sacerdotale che governava la citt\u00e0. Nel 41 a.C. venne posta dalla regina egizia Cleopatra e dal generale romano Marco Antonio al governo della propria citt\u00e0, in modo tale da creare uno stato cuscinetto intorno ai domini egizi in Anatolia, da poco consegnati da Antonio al regno d'Egitto. Il suo regno dur\u00f2 per\u00f2 molto poco, ma \u00e8 comunque un esempio interessante di sovrano donna di epoca antica. I suoi discendenti continuarono a regnare sulla citt\u00e0 dopo di lei fino all'annessione all'Impero romano."}
{"id": "8385686", "revid": "110157", "url": "https://it.wikipedia.org/wiki?curid=8385686", "title": "Museo Ettore Fico", "text": "Il MEF - Museo Ettore Fico \u00e8 un museo di arte moderna e contemporanea, tra i pi\u00f9 recenti di Torino.\nFondato nel 2014, il museo \u00e8 il risultato della riqualificazione di un'ex area industriale situata nel quartiere Barriera di Milano.\nStoria.\nIl museo giace in un' ex area industriale appartenuta in precedenza alla \"SICME (Societ\u00e0 Industriale Costruzioni Meccaniche ed Elettriche)\", specializzata nella costruzione di macchine per la smaltatura di fili di rame.\nDall'anno 2009, l'edificio \u00e8 stato interessato da profonda ristrutturazione ed adeguamento funzionale per rivestire una nuova destinazione d'uso. I lavori di ristrutturazione sono stati affidati allo studio dell'architetto Alex Cepernich.\nIl museo \u00e8 stato inaugurato ufficialmente ed aperto al pubblico il 14 settembre 2014 e premiato nel giugno 2015 nel concorso \"Architetture rivelate\".\nCollezione.\nLa collezione del museo ospita in particolare lavori del pittore biellese Ettore Fico, nonch\u00e9 di giovani artisti distintisi per identificabilit\u00e0 e presenza in musei e mostre internazionali. \nL\u2019incremento della collezione \u00e8 collegato anche al Premio Fondazione Ettore Fico, che a partire dal 2009, viene annualmente assegnato ad artisti emergenti sulla base dell\u2019innovativit\u00e0 del loro lavoro.\nMostre.\nIl museo ospita tre grandi eventi annuali: mostre monografiche di grandi maestri o collettive a carattere storico e didattico, progetti con artisti contemporanei che intervengono direttamente negli spazi del museo, e interventi volti a promuovere il dialogo con differenti discipline artistiche quali la moda, il design e il cinema.\nIl museo inoltre organizza attivit\u00e0 didattiche di laboratorio rivolte alle scuole, nonch\u00e9 visite guidate, workshop e incontri con gli artisti."}
{"id": "8385703", "revid": "767487", "url": "https://it.wikipedia.org/wiki?curid=8385703", "title": "Amadou Coulibaly", "text": "Caratteristiche tecniche.\nTerzino destro, poteva essere impiegato anche come difensore centrale.\nCarriera.\nNazionale.\nHa debuttato in Nazionale il 15 luglio 2001, in Zimbabwe-Burkina Faso (1-0). Ha messo a segno la sua prima rete con la maglia della Nazionale il 13 giugno 2004, nell'amichevole Burkina Faso-Benin (4-2), siglando la rete del momentaneo 2-2 al minuto 55. Ha partecipato, con la Nazionale, alla Coppa d'Africa 2004. Ha collezionato in totale, con la maglia della Nazionale, 15 presenze e due reti."}
{"id": "8385706", "revid": "125853622", "url": "https://it.wikipedia.org/wiki?curid=8385706", "title": "Gian Paolo Dulbecco", "text": "Biografia.\nNasce a La Spezia nel 1941. A Milano, dove la sua famiglia si trasferisce nel 1958, \u00e8 allievo di Tommaso Gnone da cui apprende le tecniche d\u2019incisione a puntasecca e inizia a dipingere. \n&lt;br&gt;Nel marzo 1966 si laurea al Politecnico continuando, pur senza alcuna educazione artistica professionale, a coltivare il suo interesse per l\u2019arte.\nNel 1969 vive a Roma dove ha modo di conoscere la pittura di Balthus esposta a Villa Medici; poi \u00e8 nuovamente a Milano da cui si allontana per vari viaggi in Europa. In particolare in Belgio vede la pittura di Delvaux, Magritte. e la grande pittura fiamminga. \n&lt;br&gt;Inizia a sviluppare il tema delle \"Navi di pietra\", come ricordo dell\u2019Isola Tiberina, al quale seguono quelli degli \"Oracoli\", dei \"Notturni\" e delle metafisiche \"Citt\u00e0 ideali\".\n&lt;br&gt;Tocca anche il tema dell'arte sacra soprattutto con i \"Presepi\" ispirati alle \"Tebaidi\" quattrocencentesche.\nNel 1975 si stabilisce a Monza.\nNumerose sono le mostre, sia personali che collettive, a cui prende parte in varie citt\u00e0 italiane. \n&lt;br&gt;Nel 1984 riceve a Milano un premio acquisto di Cartier con l'opera \"Storie del bosco\"; nel 1992 \u00e8 tra i premiati dalla rivista Arte. \nIl critico francese Pierre Restany lo invita a presentare una sua serie di \"Tarocchi\" alla collettiva \"Art &amp; Tabac\", esposta nel 1993 a Roma e negli anni successivi a Vienna ed Amsterdam.\nEspone anche a Londra, Freiburg, Oporto, e negli Istituti Italiani di Cultura di Lione, Lisbona e Bruxelles e infine a Tokyo. In Giappone esporr\u00e0 nuovamente, nel 1998 a Yokohama, e ancora a Tokyo negli anni 1999 e 2001. &lt;br&gt;Sul finire degli anni \u201990 inizia a confrontarsi con il mito di \"Atlantide\".\nNel 2002 la Soprintendenza ai Beni Culturali di Salerno patrocina una sua mostra antologica a Ravello, dove espone nuovamente con Luzzati nel 2005.\nSono questi gli anni in cui nella sua pittura inizia a comparire la figura di \"Pulcinella\", inteso come archetipo umano universale. \nNegli stessi anni affronta i temi dei \"Personaggi che lottano contro la propria ombra\", quello dei \"Labirinti\"e delle \"Gabbie misteriose\". \nNel 2012 \u00e8 invitato dal Panorama Museum a presentare alcuni lavori alla collettiva \"Dopo de Chirico\" dedicata alla pittura metafisica italiana contemporanea. \n&lt;br&gt;Alcuni suoi dipinti entrano stabilmente in collezioni pubbliche italiane ed estere.\nSegue un periodo di lavoro appartato nel quale sono sempre pi\u00f9 rare le sue esposizioni personali secondo un\u2019aspirazione all\u2019invisibilit\u00e0 e al silenzio dell\u2019opera in contrapposizione alla corrente spettacolarizzazione dell\u2019arte.\n&lt;br&gt;\u00c8 artista i cui lavori, in genere contenuti nelle dimensioni e spesso costruiti sulla sezione aurea, dalla critica sono stati accostati ai modi del Realismo magico."}
{"id": "8385708", "revid": "22229", "url": "https://it.wikipedia.org/wiki?curid=8385708", "title": "Museo afro-brasileiro", "text": ""}
{"id": "8385710", "revid": "6923", "url": "https://it.wikipedia.org/wiki?curid=8385710", "title": "Mokowe", "text": " \nMokowe \u00e8 un insediamento keniano posto nella Contea di Lamu.\nPosizione.\nSi trova sulla Garsen\u2013Witu\u2013Lamu Highway, circa 120 km a est di Garsen. \u00c8 l'ultima citt\u00e0 prima di Mokowe Jetty, a circa 3,5 km di distanza, da cui partono le navi per l'isola di Lamu e il resto dell'arcipelago di Lamu.\nComposizione cittadina.\nL'insediamento possiede un centro medico (il Mokowe Health Centre), un ufficio postale, una stazione di polizia, una filiale della Kenya Commercial Bank e una filiale della Postbank Kenya."}
{"id": "8385715", "revid": "128334", "url": "https://it.wikipedia.org/wiki?curid=8385715", "title": "Iveco VTLM-2", "text": "Il VTLM-2 \u00e8 una versione migliorata del Lince iniziato a sviluppare nel 2013 nell'ambito del progetto Forza NEC (programma di digitalizzazione dell'esercito italiano). Il veicolo sebbene esteticamente molto simile all'originale, se ne differenzia principalmente per il peso: 8,1 t contro le 7,1 del VTLM-1. Questo, risultato di una completa riprogettazione del veicolo, aumenta le capacit\u00e0 di carico e di protezione (per altro gi\u00e0 molto buona nell'originale).\nAnche la mobilit\u00e0 \u00e8 stata migliorata grazie all'installazione di un motore diesel da 220 cv abbinato ad un cambio a otto marce, in luogo del precedente a sei rapporti, e da nuove sospensioni. Controllo trazione ADM ed ESP migliorano le capacit\u00e0 fuoristrada. Inoltre la temperatura massima di esercizio \u00e8 stata portata da 44\u00b0C fino a 49\u00b0C.\nEsiste un contratto di fornitura di 34 esemplari come lotto di pre-serie."}
{"id": "8385718", "revid": "122911273", "url": "https://it.wikipedia.org/wiki?curid=8385718", "title": "Lily Gladstone", "text": "Biografia.\nNativa americana, discende dalle trib\u00f9 dei Nasi Forati e dei Piedi Neri. Compie gli studi di recitazione presso l'Universit\u00e0 del Montana per entrare successivamente in una compagnia teatrale itinerante. Nel 2012 debutta in una pellicola cinematografica.\nDoppiatori italiani.\nNelle versioni in italiano dei suoi film, Lily Gladstone \u00e8 stata doppiata da:"}
{"id": "8385719", "revid": "112259907", "url": "https://it.wikipedia.org/wiki?curid=8385719", "title": "Palazzo della Compagnia di Assicurazione di Milano", "text": "Il Palazzo della Compagnia di Assicurazione di Milano \u00e8 un edificio del centro di Milano, sito in via del Lauro 5/7, ad uso uffici.\nStoria.\nNel 1958 la vecchia \"Casa della Milano\" in via del Lauro 7, che sin dalla fondazione (1846) della Compagnia di Assicurazione di Milano ne ospitava gli uffici era divenuta troppo angusta. Non volendo spostare la sede dalla sua storica posizione nel centro finanziario di Milano, il Consiglio di Amministrazione della Compagnia decise di procedere all'acquisto di alcune vecchie case di via Broletto e di via dei Bossi 4, cos\u00ec da allargare l'area di propriet\u00e0 per realizzarvi una nuova, pi\u00f9 ampia e moderna sede. Stabil\u00ec, inoltre, che nella nuova costruzione dovessero essere riportati, in ambienti atti a raccoglierli, gli affreschi, le sinopie e i soffitti tolti dalla vecchia sede.\nIl progetto fu affidato agli architetti Eugenio ed Ermenegildo Soncini, che realizzarono l'opera tra il 1958 e il 1965. Il progetto non si limit\u00f2 alla sola sede della Compagnia di Assicurazione di Milano (a cui questa voce \u00e8 dedicata), ma interess\u00f2, con il restauro o la realizzazione di nuovi edifici, tutta l'area di propriet\u00e0 della Compagnia tra le via del Lauro, Broletto e dei Bossi.\nCaratteristiche.\nI progettisti si assunsero il compito di risolvere il problema, grave ma non antitetico, di ottenere la funzionalit\u00e0 del nuovo edificio, nel rispetto del passato; un vincolo che era posto non solo dalla committente (ambientare gli antichi affreschi), ma anche dalla Soprintendenza che voleva mantenere il carattere di via del Lauro, su cui sorgono palazzi monumentali. Il vincolo divenne ancor ancor pi\u00f9 cogente quando, durante gli scavi, emersero vestigia della citt\u00e0 preromana e romana. Risolsero il problema mantenendo la facciata su via del Lauro coerente con l'ambiente della antica via e realizzando un gradevole passaggio dall'architettura (quasi) neoclassica di questa alla razionalit\u00e0 dell'edificio centrale con un accorto disegno del grande atrio di ingresso. \nIl sistema spaziale.\nDa via del Lauro 7, l'accesso avviene attraverso un grande atrio classico, che si apre sul giardino, al centro del quale sorge l'edificio-torre centrale, alto pi\u00f9 di 30 metri. Dall'atrio a sinistra si accede agli Uffici dell'Agenzia, che continuano su altri due piani; a destra, per un grande scalone a sbalzo, si sale al primo piano, dove, sopra l'atrio, si trovano i ai locali per le assemblee e le riunioni. Qui sono stati ricostruiti un atrio-corridoio e due antiche sale della vecchia \"Casa della Milano\", pregevoli per i grandi affreschi e i soffitti a cassettoni. \nL'edificio a torre consta di otto piani, pi\u00f9 due sotterranei. Due sono gli ingressi: il primo al piano terreno; il secondo, il principale, al primo. Quest'ultimo si apre su un piazzale, aperto verso la via Broletto, a cui si giunge mediante due rampe che fiancheggiano i lati minori della torre. I primi sei piani sono destinati agli uffici, il settimo alla Presidenza; al centro di questo si trova la Sala del Consiglio, con un soffitto a volta su cui \u00e8 riportato l'affresco della vecchia sala consigliare.\nDa via del Lauro 5, una rampa in discesa conduce ad un ampio salone sotterraneo che, in parte, serve da autorimessa, in parte conserva alcune parti di muratura di un'aula absidata risalente al II secolo e un tratto della prima cinta di mura della Milano romana. \nLa struttura della torre.\nPer realizzare un edificio ad uffici che rispondesse a concetti di flessibilit\u00e0, trasparenza e confort di uffici moderni, si \u00e8 adottata una soluzione a corpo semplice, con una struttura a telaio, parzialmente precompressa per ridurre la sezione dei pilastri e arretrata rispetto alla facciata. L'arretramento ha permesso la realizzazione di una facciata continua (\"curtain-wall\"), la cui modulazione \u00e8 svincolata dalle strutture ed \u00e8 pertanto libera di rispondere alle necessit\u00e0 distributive interne. \nIl sistema tecnologico e impiantistico della torre.\nNessun pilastro rompe la continuit\u00e0 della facciata di metallo e cristalli \"Parsol\", con serramenti a bilico e tende alla veneziana in alluminio ossidato, che, come nel Palazzo Galbani, non sono visibili dall'esterno. Si \u00e8 cos\u00ec resa immutabile l'immagine esterna della torre, nei suoi giochi di riflessi, evitando il disordine che sarebbe stato generato dalla differente posizione delle veneziane, se esse fossero state visibili. I sottofinestra sono ciechi, ma essendo rivestiti all'esterno di cristallo, non sono leggibili in facciata. In essi sono alloggiati i mobiletti condizionatori. La posta pneumatica, un sistema allora all'avanguardia, serviva tutti i piani. \nDestinazione attuale.\nAlla fine degli anni ottanta, il palazzo fu venduto a un fondo immobiliare e attualmente ospita uno studio professionale e uffici di alcune societ\u00e0."}
{"id": "8385725", "revid": "287204", "url": "https://it.wikipedia.org/wiki?curid=8385725", "title": "Ta\u00e7a de Portugal 1991-1992", "text": "La Ta\u00e7a de Portugal 1991-1992 \u00e8 stata la 52\u00aa edizione del torneo. Nell'incontro finale del 24 maggio 1992 si videro di fronte allo Stadio nazionale di Jamor il Porto e il Boavista, le due principali squadre di Oporto. L'incontro fu vinto dal Boavista che si aggiudic\u00f2 cos\u00ec la sua quarta coppa nazionale della sua storia.\nSemifinali.\nGli incontri si sono svolti il 22 aprile e il 7 maggio 1992."}
{"id": "8385731", "revid": "183114", "url": "https://it.wikipedia.org/wiki?curid=8385731", "title": "Peterswaldau", "text": ""}
{"id": "8385738", "revid": "111712416", "url": "https://it.wikipedia.org/wiki?curid=8385738", "title": "Cattedrale di Santa Maria Assunta (Teramo)", "text": ""}
{"id": "8385739", "revid": "1354930", "url": "https://it.wikipedia.org/wiki?curid=8385739", "title": "Coppa Placci 1927", "text": "La Coppa Placci 1927, quinta edizione della corsa, si svolse il 3 luglio 1927 su un percorso di 220\u00a0km. La vittoria fu appannaggio dell'italiano Aleardo Simoni, che complet\u00f2 il percorso in 7h38'00\", precedendo i connazionali Aristide Cavallini e Giuseppe Pancera."}
{"id": "8385740", "revid": "120619400", "url": "https://it.wikipedia.org/wiki?curid=8385740", "title": "Ricciolo d'Italia", "text": "Il ricciolo d'Italia \u00e8 una particolare sezione del confine tra la Citt\u00e0 del Vaticano e l'Italia dalla caratteristica forma a ricciolo, di esigue dimensioni (inferiori a 105 m\u00b2) e con un'ampiezza massima di soli 3 metri, nata l'11 febbraio 1929 con la sottoscrizione dei Patti Lateranensi, entrati in vigore il 7 giugno successivo a seguito della contestuale pubblicazione delle ratifiche sulla Gazzetta ufficiale del Regno d'Italia e sugli Acta Apostolicae Sedis.\nStoria.\nL'articolo 3 dei Patti Lateranensi stabilisce genericamente che \"I confini di detta Citt\u00e0 [del Vaticano] sono indicati nella Pianta che costituisce l'Allegato I\u00b0 del presente Trattato, del quale forma parte integrante.\" Il medesimo articolo stabilisce altres\u00ec che, quando la Santa Sede intenda celebrare particolari funzioni in piazza San Pietro, le autorit\u00e0 italiane devono ritirarsi al di l\u00e0 delle linee esterne del colonnato berniniano e del loro prolungamento. L'articolo 15 del trattato conferma che nelle zone adiacenti al colonnato non si estende l'extraterritorialit\u00e0.\nLa mappa in scala 1:5000 allegata ai Patti Lateranensi, sottoscritta da Benito Mussolini e il cardinale Pietro Gasparri, non \u00e8 particolarmente dettagliata e in alcuni punti vi sono piccole differenze tra la cartografia pubblicata dalla Gazzetta ufficiale e dagli Acta Apostolicae Sedis.\nPer tale motivo, mancando una descrizione puntuale dei confini, venne costituita una commissione bilaterale italo-vaticana per verificare in maniera precisa i limiti tra i due stati; tuttavia dopo tre anni di lavori le conclusioni a cui si giunse nel 1932 non vennero pi\u00f9 ratificate. Poich\u00e9 tale commissione aveva solo uno scopo consultivo, il governo italiano non riconobbe alcuna rilevanza giuridica a questa controversia. Peraltro, in alcuni casi si sono poi consolidate le consuetudini nel corso del tempo, tanto che - di fatto - \u00e8 lo Stato del Vaticano ad amministrare questo territorio.\nIn passato il Comune di Roma Capitale ha considerato l'area come di pertinenza vaticana, omettendo perci\u00f2 di rilasciare la licenza all'edicola situata a fianco della Porta Angelica. Il ricciolo, tuttavia, risulta incluso nella mappa georeferenziata dei confini comunali, ma non nella mappa catastale.\nDescrizione.\nIl ricciolo d'Italia si origina nei pressi della Porta Angelica sul confine che segue le mura leonine fino a poco prima del colonnato berniniano di piazza San Pietro, dove una piccola parte di territorio italiano si insinua nel territorio del Vaticano, separandolo in due parti, proprio dietro il braccio destro del colonnato stesso.\nLa linea esatta \u00e8 segnata sul suolo da una linea curva in travertino. L'ampiezza \u00e8 ridottissima (soli 3 metri) a fronte di una lunghezza di circa 70 metri, il tutto a forma semicircolare. La punta estrema \u00e8 nei pressi del Palazzo Apostolico.\nQuesto lembo di suolo italiano \u00e8 considerato erroneamente, sia per l'incongruit\u00e0 della situazione che per motivi pratici, parte del territorio vaticano. Anche le forze di polizia italiane e le guardie svizzere che vi stazionano considerano quella striscia appartenente al Vaticano. Il ricciolo \u00e8 liberamente accessibile solo nella parte iniziale non transennata.\nSul ricciolo d'Italia si affacciano, da est a ovest, diversi edifici e/o costruzioni la cui vista \u00e8 limitata dall'estrema vicinanza al colonnato di San Pietro: la chiesa dei Santi Martino e Sebastiano degli Svizzeri, la porta San Pellegrino, le poste vaticane e il palazzo Apostolico.\nLe cartine pi\u00f9 aggiornate e corrette del piccolo Stato riportano questa strana situazione di confini statali, mentre quelle per i turisti, o le mappe enciclopediche, sorvolano su questo particolare."}
{"id": "8385763", "revid": "363629", "url": "https://it.wikipedia.org/wiki?curid=8385763", "title": "Bat SARS-like coronavirus RsSHC014", "text": "Il Bat SARS-like coronavirus RsSHC014, o SHC014-CoV \u00e8 una variante di virus del ceppo virale \"SARS-like Coronavirus\" (SL-COV; dall'inglese \"simile al SARS-CoV\"), della specie SARS-related coronavirus, facente parte del genere \"Betacoronavirus\" (famiglia \"Coronaviridae\"), un virus che infetta i pipistrelli ferro di cavallo, scoperto per la prima volta in Cina nel 2013.\nEsperimenti di laboratorio.\nNel 2015, l'Universit\u00e0 della Carolina del Nord a Chapel Hill e l'Istituto di virologia di Wuhan hanno condotto ricerche che dimostrano che il virus potrebbe essere predisposto per infettare cellule HeLa umane, attraverso l'uso della genetica inversa, creando un virus chimerico costituito dalle proteine di superficie del SHC014 e il capside di un SARS-CoV.\nCi sono speculazioni e teorie della cospirazione secondo cui SARS-CoV-2 sarebbe stato creato in quel laboratorio: mentre, ad esempio, nel caso della SARS, i genomi del virus infettante l'uomo e di quello dell'ospite intermedio (la civetta delle palme mascherata), corrispondono al 99,8%, con sole 202 variazioni di singolo nucleotide (SNV), il SHC014-CoV del pipistrello differisce per oltre 5.000 nucleotidi dal SARS-CoV-2, con differenze geniche significative."}
{"id": "8385765", "revid": "1825061", "url": "https://it.wikipedia.org/wiki?curid=8385765", "title": "Chiesa di Sant'Agata (Martinengo)", "text": "La chiesa prepositurale di Sant'Agata \u00e8 la parrocchiale di Martinengo, in provincia e diocesi di Bergamo; fa parte del vicariato di Ghisalba-Romano.\nStoria.\nLa primitiva parrocchiale di Martinengo, gi\u00e0 esistente nel XII secolo, era la chiesa del Santissimo Sacramento, successivamente ridedicata a san Fermo. Da un documento del 1260 s'apprende che la chiesa di Sant'Agata era compresa nella pieve foraniale di Ghisalba.&lt;br&gt;La chiesa venne riedificata a partire dal 1320.&lt;br&gt;Il 17 aprile 1451 si decise di rifare l'edificio, come richiesto dal condottiero Bartolomeo Colleoni; il nuovo edificio fu realizzato in stile gotico e a tre navate.&lt;br&gt;Dalla relazione della visita pastorale dell'arcivescovo di Milano Carlo Borromeo s'apprende che nella chiesa, la quale aveva come filiali nove oratori, tra i quali Santa Maria dell'Incoronata e il monastero di Santa Chiara, nonch\u00e9 la chiesa di San Salvatore, la pi\u00f9 antica della localit\u00e0. Vi erano situati dodici altari ed avevano sede la scuola del Corpo di Cristo e il consorzio della Misericordia e che il parroco era coadiuvato dal vicariato e da altri nove sacerdoti.&lt;br&gt;Nel 1650 circa il vescovo Gregorio Barbarigo, compiendo la sua visita, annot\u00f2 che nella chiesa avevano sede confraternite del Rosario, del Corpus Domini, del Suffragio e del Divino Amore, il consorzio della Misericordia e la scuola della Dottrina Cristiana e che a servizio della cura d'anime c'erano sei sacerdoti, sedici cappellani e due chierici.&lt;br&gt;Nel 1826 incominciarono i lavori di rifacimento della parrocchiale, condotti da Giacomo Bianconi, che ne cambiarono radicalmente l'aspetto; terminarono nel 1866 con la realizzazione della facciata, disegnata da Giacomo Bianchi.&lt;br&gt;Nel 1826 la chiesa torn\u00f2 nel vicariato di Ghisalba, dopo aver fatto parte per pi\u00f9 di un secolo di quello di Mornico; la consacrazione fu impartita il 30 marzo 1940 dal vescovo Adriano Bernareggi.\nNel 1922, si tenne in questa chiesa il Congresso Eucaristico diocesano e nel 2000 fu chiesa Giubilare per il Grande Giubileo.\nIl 28 giugno 1971 la parrocchia venne aggregata alla neo-costituita zona pastorale XI, per poi confluire il 27 maggio del 1979 nel vicariato di Ghisalba-Romano.&lt;br&gt;Tra il 2015 e il 2016 la facciata fu restaurata, mentre nel 2018 fu restaurato anche il sagrato.\nNel luglio del 2019, anche le campane sono state restaurate.\nDescrizione.\nInterno.\nOpere di pregio conservate all'interno della chiesa, a tre navate con cappelle laterali, sono la raffigurazione di \"Sant'Agata che riceve in carcere la visita di san Pietro\", realizzata da Ponziano Loverini nel 1901, il dipinto che rappresenta la \"Madonna del Rosario assieme ai santi Domenico di Guzman, Caterina da Siena, Agata e Apollonia\", eseguito da Enea Salmeggia nel 1618, e la \"Crocifissione con i santi Sebastiano, Pantaleone, Rocco e Carlo Borromeo\", opera del 1620 circa di Giovanni Mauro della Rovere detto il Fiammenghino."}
{"id": "8385767", "revid": "1318658", "url": "https://it.wikipedia.org/wiki?curid=8385767", "title": "Mushikago no Cagaster", "text": ", \u00e8 un manga \"sh\u014dnen\" di Kach\u014d Hashimoto pubblicato in Giappone dal 2005 al 2013 da Tokuma Shoten in 7 tank\u014dbon. Nel 2019 lo studio di animazione Studio KAI ha prodotto una serie anime, distribuita in streaming in Giappone e nel resto del mondo da Netflix il 6 febbraio 2020 con il titolo internazionale Cagaster of an Insect Cage.\nTrama.\nNel 2095 compare un virus in grado di trasformare un uomo in un enorme insetto in venti minuti, pronto a cibarsi di qualsiasi animale e di esseri umani. Della malattia non c'\u00e8 cura e l'unica soluzione \u00e8 uccidere l'umano infetto prima che la metamorfosi sia completa. Dopo 30 anni la popolazione umana si \u00e8 ormai ridotta ad un terzo e vive in citt\u00e0 fortificate per evitare l'attacco degli insetti e il contagio. \nKid\u014d \u00e8 uno \"sterminatore\", addestrato cio\u00e8 ad uccidere gli insetti o gli umani che si stanno trasformando. Durante un giro di perlustrazione nel deserto, si imbatte in un insetto che ha appena attaccato un'automobile. Il guidatore \u00e8 ormai morente e prega Kid\u014d di proteggere la figlia Ilie, la ragazza di 14 anni che \u00e8 al suo fianco e di ricongiungerla con la madre.\nKid\u014d porta Ilie in citt\u00e0 e da quel momento la ragazza vivr\u00e0 nella bettola di Mario (un omaccione che ama vestirsi da donna) in un ripostiglio adibito a stanza. Ilie \u00e8 sconvolta dalla morte del padre e inizialmente \u00e8 spaventata da Kid\u014d, un tipo introverso e taciturno, ma con il passare del tempo comincia a provare una certa attrazione verso di lui.\nPersonaggi.\nAcht.\n\"Doppiato da:\" Natsuki Hanae (ed. giapponese)Acht (Mushikago no Cagaster) - MyAnimeList.net, Ezio Vivolo (ed. italiana)\nMedia.\nManga.\nIl fumetto \u00e8 stato inizialmente pubblicato on-line sul sito dell'autore tra il 14 settembre 2005 e il 26 aprile 2013, e in seguito pubblicato in nove d\u014djinshi distribuiti tra dicembre 2010 e agosto 2013.\nNel 2012 la casa editrice francese Gl\u00e9nat ha acquistato dall'autore, che fino ad allora aveva rifiutato le offerte degli editori giapponesi, i diritti internazionali, escluso il Giappone, per la pubblicazione dell'opera. La versione francese \u00e8 stata pubblicata in sei volumi tra luglio 2014 e luglio 2015. In seguito la Tokuma Shoten acquisto i diritti d'autore della serie e pubblic\u00f2 la serie in Giappone in sette \"tank\u014dbon\" tra gennaio e giugno 2016.\nA met\u00e0 giugno 2020, Mangasenpai annuncia la pubblicazione del manga in Italia a partire da settembre.\nAnime.\nNel 2019 lo studio di animazione Studio KAI ha prodotto una serie anime, distribuita in streaming in Giappone e nel resto del mondo da Netflix il 6 febbraio 2020 con il titolo internazionale \"Cagaster of an Insect Cage\"."}
{"id": "8385769", "revid": "301422", "url": "https://it.wikipedia.org/wiki?curid=8385769", "title": "Cagaster of an Insect Cage", "text": ""}
{"id": "8385773", "revid": "767487", "url": "https://it.wikipedia.org/wiki?curid=8385773", "title": "B\u00e9b\u00e9 Kambou", "text": "Caratteristiche tecniche.\nDifensore centrale, poteva essere impiegato anche come mediano.\nCarriera.\nNazionale.\nHa debuttato in Nazionale il 26 gennaio 2004, in Senegal-Burkina Faso (0-0). Ha partecipato, con la Nazionale, alla Coppa d'Africa 2002 e alla Coppa d'Africa 2004. Ha collezionato in totale, con la maglia della Nazionale, 17 presenze."}
{"id": "8385774", "revid": "228587", "url": "https://it.wikipedia.org/wiki?curid=8385774", "title": "Nikolaus Gross", "text": "Biografia.\nNato nella regione della Ruhr da una famiglia operaia, inizi\u00f2 a lavorare in miniera. Si spos\u00f2 nel 1923 ed ebbe sette figli.\nFu attivo nelle associazioni di lavoratori cattolici tedesche e scrisse numerosi articoli per i giornali sindacali, divenendo anche caporedattore.\nPubblic\u00f2 articoli contro la politica nazionalsocialista di Hitler, che tent\u00f2 di far chiudere il suo giornale.\nAccusato di sostegno morale ai responsabili dell'attentato a Hitler, fu arrestato nel 1944 e nel 1945 fu condannato a morte.\nLa sentenza di morte fu eseguita per impiccagione nel carcere berlinese di Pl\u00f6tzensee.\nIl culto.\nFu beatificato da papa Giovanni Paolo II il 7 ottobre 2001.\nIl suo elogio si legge nel Martirologio romano al 15 gennaio."}
{"id": "8385777", "revid": "73843", "url": "https://it.wikipedia.org/wiki?curid=8385777", "title": "Paolo di Taranto", "text": "In uno dei suoi scritti \u00e8 definito \u00ablettore di alchimia in Assisi\u00bb presso i frati francescani. La sua identit\u00e0, sulla base degli studi di William R. Newman, sembra corrispondere a quella dello pseudo-Geber, oggi indicato anche col nome di \u00abGeber latino\u00bb, autore di un \"corpus\" alchemico di cui si presentava come un semplice traduttore in lingua latina.\nOpere.\nTra i lavori di Paolo di Taranto, quello di pi\u00f9 certa attribuzione \u00e8 una \"Teorica et practica\" in cui difende i principi dell'alchimia, descrivendone le conoscenze dottrinali e le operazioni di base. Il trattato \u00e8 una rielaborazione del \"Liber secretorum de voce Bubacaris\" (dal titolo originale \"Kitab-al-Asrar\"), e del \"Liber de aluminibus et salibus\", entrambi dell'alchimista persiano Al-Razi.\nVi sono per\u00f2 vari indizi che suggeriscono come Paolo sia anche l'autore del ben pi\u00f9 noto testo alchemico \"Summa perfectionis magisterii\", generalmente attribuito allo pseudonimo di Geber, alias Jabir ibn Hayyan, celebre alchimista arabo dell'VIII secolo, in cui sono esposte dettagliatamente le sette operazioni classiche dell'alchimia: sublimazione, distillazione, calcinazione, soluzione, coagulazione, fissazione, fluidificazione.\nIl testo della \"Summa\", che si rif\u00e0 in particolare al \"Liber de septuaginta\" e al \"Liber Misericordia\" del \"corpus\" geberiano, oltre che ai due trattati di al-Razi sopra menzionati, avrebbe costituito il cardine della tradizione alchemica occidentale dei secoli a venire. In esso prevale un approccio tecnico e sperimentale, che lo avvicina allo spirito pratico di Ruggero Bacone, sebbene a differenza di quest'ultimo si sostenga che l'arte riesce ad imitare solo in parte la natura nell'opera di creazione della \"medicina\", al fine di trasmutare i metalli in oro.\nPaolo \u00e8 probabilmente il traduttore, se non l'autore, anche del \"Liber de investigatione perfectionis\", sempre attribuito tradizionalmente a Geber, in cui sono descritte formule e ricette da laboratorio, e di un \"Liber fornacibus\", piccolo trattato con dodici illustrazioni di diversi tipi di forni o \"athanor\".\nLa mancanza quasi totale di fonti dirette su Paolo di Taranto si suppone sia dovuta al crescente clima di condanna delle pratiche alchemiche da parte degli ambienti ecclesiastici, che ebbe inizio nel 1273 con un divieto \u00aba tutti i frati di studiare, insegnare o praticare l'alchimia in qualsiasi modo\u00bb, pronunciato da un capitolo generale dei domenicani, seguito nei decenni successivi da sanzioni come il carcere o la scomunica, comminate anche dall'ordine francescano. Tali divieti rivelano tuttavia quanto fosse vivo tra le sue stesse fila l'interesse per questa disciplina, forse praticata persino da una sorta di \u00absociet\u00e0 segreta\u00bb di alchimisti francescani.\nLa storicit\u00e0 di Paolo di Taranto \u00e8 comunque confermata da alcuni documenti del 1325 di un certo Frate Dominicus del monastero benedettino di San Procolo a Bologna, conservati alla Biblioteca Comunale di Palermo, in cui si accenna anche alla sua origine meridionale. Lo stesso Paolo mostra di possedere negli scritti a lui attribuiti un'esatta conoscenza del territorio di Taranto."}
{"id": "8385785", "revid": "327773", "url": "https://it.wikipedia.org/wiki?curid=8385785", "title": "Datazione uranio-piombo", "text": ""}
{"id": "8385787", "revid": "599013", "url": "https://it.wikipedia.org/wiki?curid=8385787", "title": "Henning Boel", "text": "Carriera.\nCalciatore.\nClub.\nBoel inizia la carriera nell', societ\u00e0 militante nella serie cadetta danese.\nNel marzo 1968 si trasferisce in America, ingaggiato dagli statunitensi del , per disputare la prima edizione della North American Soccer League. Ad aprile, a stagione incorso, passa ai , con cui chiuse la stagione al secondo posto della Atlantic Division.\nTerminata l'esperienza americana ritorna in Europa, il 30 novembre 1968 si trasferisce in Scozia per giocare nell', con cui ottiene il quindicesimo nella Scottish Division One 1968-1969. L'esordio ufficiale in campionato con la maglia dei \"Dons\" avvenne il 4 gennaio 1969 nella vittoria esterna per 4-1 contro il .\nNella stagione 1969-1970 con i \"Dons\" conquista l'ottavo posto finale e vince la Scottish Cup 1969-1970.\nLe seguenti due stagioni, 1970-1971 e 1971-1972, sono chiuse entrambe al secondo posto alle spalle dei campioni del .\nNella stagione 1972-1973 ottiene il quarto posto in campionato, mentre in quella seguente il quarto posto. Con i \"Dons\" ha giocato quattro incontri nella Coppa UEFA, nelle edizioni 1971-1972 e 1972-1973: proprio nell'incontro di ritorno dei trentaduesimi di finale dell'edizione 1972-73 contro i tedeschi del giocato il 27 settembre 1972 e perso per 6-3, Boel si infortun\u00f2 al ventiquattresimo minuto in maniera molto grave che causer\u00e0 praticamente la fine della sua carriera ad Aberdeen.\nNell'aprile 1974 torna a giocare nella NASL, questa volta in forza ai neonati . Nella stagione d'esordio Boel con il suo club raggiunge le semifinali del torneo, perse contro i futuri campioni del , mentre nel 1975 il campionato si ferma ai quarti di finale.\nChiusa la seconda esperienza americana, torna in patria all'Ikast.\nNazionale.\nDopo aver giocato nell'Under-21, Boel ha giocato 15 incontri con la nazionale danese tra il 1966 ed il 1973. Tra le varie partite disputate, \u00e8 da ricordare la vittoria in amichevole del 23 agosto 1967 per 14 a 2 contro l'Islanda, che \u00e8 la peggior sconfitta in assoluto della nazionale di Reykjav\u00edk."}
{"id": "8385788", "revid": "767487", "url": "https://it.wikipedia.org/wiki?curid=8385788", "title": "L\u00e1szl\u00f3 Batthy\u00e1ny-Strattmann", "text": "Biografia.\nDi nobile famiglia ungherese, nel 1896 si laure\u00f2 in medicina a Vienna. Sposato, fu padre di tredici figli.\nApr\u00ec un ospedale a Kittsee, che durante la prima guerra mondiale ospit\u00f2 i soldati feriti. Nel 1920 si trasfer\u00ec a K\u00f6rmend dove apr\u00ec una clinica oculistica. Assisteva gratuitamente i poveri, ai quali chiedeva come compenso di pregare per lui.\nAmmalatosi di tumore, mor\u00ec nel sanatorio di Vienna nel 1931.\nIl culto.\n\u00c8 sepolto nella chiesa parrocchiale di G\u00fcssing.\nFu beatificato da papa Giovanni Paolo II il 23 marzo 2003.\nIl suo elogio si legge nel Martirologio romano al 22 gennaio."}
{"id": "8385789", "revid": "287204", "url": "https://it.wikipedia.org/wiki?curid=8385789", "title": "Stadio Ahmed Zabana", "text": "Lo stadio Ahmed Zabana () \u00e8 un impianto sportivo polivalente situato ad Orano, in Algeria.\nOspita le partite casalinghe del Mouloudia Club d'Oran e spesso i match della nazionale algerina. Fu finito di costruire nel 1957 ed \u00e8 omologato per un massimo di 40 000 persone, anche se la struttura ha fatto registrare, nel corso della sua storia, affluenze di oltre 60 000 spettatori."}
{"id": "8385795", "revid": "767487", "url": "https://it.wikipedia.org/wiki?curid=8385795", "title": "Maddalena di Neuenahr-Alpen", "text": "Biografia.\nEra figlia del conte Gumprecht II e della moglie Am\u00f6na, figlia a sua volta del conte Wirich V di Daun-Falkenstein. Il 26 luglio 1573, a Wesel, spos\u00f2 il conte Arnoldo III di Bentheim-Tecklenburg. Il matrimonio fu felice ed ebbero sette figli maschi e quattro figlie femmine. Risiedevano alternativamente a Bentheim e Steinfurt e, una volta anziani, principalmente a Tecklenurg.\nArnoldo III e Maddalena, per il tramite dei parenti di Maddalena, avevano stretti legami con i maggiori principi calvinisti del Sacro Romano Impero. La sorellastra Amalia aveva sposato l'elettore palatino Federico III; il fratello Adolfo di Neuenahr, conte di Limburgo e Moers, era anch'egli un fervente calvinista. Nel 1573 il marito Arnoldo si convert\u00ec al Calvinismo, probabilmente influenzato dai parenti acquisiti. Con il trascorrere del tempo, Maddalena e Arnoldo introdussero la nuova fede nei territori della Contea di Teclenburg. \nAlla morte del fratello Adolfo, avvenuta nel 1589, Maddalena eredit\u00f2 le Signorie di Alpen, Helpenstein e Linnep, nonch\u00e9 l'avvocazia di Colonia; nel 1590, la morte della sorellastra Amalia consent\u00ec a Maddalena di ereditare la Contea di Limburgo e il castello di Hohenlimburg. Il Duca di J\u00fclich-Cleves-Berg, signore feudale dei conti di Limburgo, non riconobbe per\u00f2 il diritto di Maddalena ad ereditare i territori e pretese per s\u00e9 la Contea come proprio feudo diretto. L'arcivescovo Ernesto di Colonia occup\u00f2 militarmente Limburgo nel 1584, con il permesso dell'Imperatore, per contrastare l'eccessiva estensione dei territori del Ducato, tentando di annettere la contea all'arcivescovato. Bench\u00e9 il diritto ereditario di Maddalena venne infine riconosciuto valido dalle corti di giustizia, la contea ed il castello rimasero occupati dall'arcivescovato fino al 1610, quando quest'ultimo dovette cedere alle pressioni dei Paesi Bassi. Dopo il ritiro di Colonia, Maddalena nomin\u00f2 il figlio Corrado Gumprecht come governatore di Limburgo.\nAlla morte del marito Arnoldo, i suoi territori vennero divisi tra i figli maschi; alcuni di essi erano ancora minorenni e quindi Maddalena funse da reggente per essi fino al 1609. \nNel 1611 il Calvinismo venne introdotto anche a Limburgo. Nel 1616 ella cedette la Contea al figlio Corrado Gumprecht, che per\u00f2 mor\u00ec nel 1618; la contea torn\u00f2 nelle mani di Maddalena, che nomin\u00f2 governatrice la nuora rimasta vedova, Giovannetta Elisabetta di Nassau-Dillenburg.\nDiscendenza.\nArnoldo e Maddalena ebbero i seguenti figli:"}
{"id": "8385797", "revid": "110157", "url": "https://it.wikipedia.org/wiki?curid=8385797", "title": "Domark", "text": "La Domark, successivamente Domark Software, \u00e8 stata un'azienda britannica editrice e in qualche caso sviluppatrice di videogiochi per computer e console. Venne fondata a Londra nel 1984 e divenne una delle editrici britanniche di maggior successo, fino a confluire nel 1995 nella Eidos Interactive.\nStoria.\nLa Domark venne fondata nel 1984 da Dominic Wheatley (nipote dello scrittore Dennis Wheatley) e Mark Strachan, all'epoca ventiquattrenni e non provenienti dal settore informatico. Il nome dell'azienda deriva dall'unione dei due nomi di battesimo Dominic e Mark.\nWheatley sostiene che tutto inizi\u00f2 quando vide suo fratello giocare a \"The Heroes of Karn\" nel dicembre 1983 e rimase colpito dalle potenzialit\u00e0 ludiche dei computer. Coinvolse quindi Strachan, che era suo collega in un'agenzia pubblicitaria, nel progetto di fondare un'editrice di giochi per computer realizzati da terzi.\nIniziarono con un investimento di \u00a3160.000 e con il gioco \"Eureka!\" (1984), un'idea di Wheatley, che fecero programmare dalla sviluppatrice ungherese Andromeda e che ebbe una grossa campagna promozionale, tra cui un premio di \u00a325.000 per il primo che avesse completato il gioco. Il design fu affidato a Ian Livingstone, che era gi\u00e0 un autore di rilievo nel campo dei giochi da tavolo ed entr\u00f2 cos\u00ec nel campo dei videogiochi, divenendo anche un investitore della Domark. Nel 1992 ne divenne anche vicepresidente.\n\"Eureka!\" ebbe un successo discreto e permise successivamente alla Domark di ottenere la licenza per produrre un gioco ufficiale di James Bond, \"A View to a Kill\" (1985), che per\u00f2 sub\u00ec ritardi e fu un insuccesso, secondo Wheatley per la troppa mano libera lasciata ai programmatori. La vera fortuna dell'azienda arriv\u00f2 con la successiva licenza per \"Trivial Pursuit\" (1986), tratto dal famoso gioco a quiz da tavolo; fu sviluppato dalla Oxford Digital Enterprises, ma con molto coinvolgimento diretto di Wheatley e Strachan (una delle poche volte che Wheatley partecip\u00f2 allo sviluppo di un gioco), e fu un enorme successo, con circa 2 milioni di copie vendute.\nUn'altra importante licenza, ottenuta da Wheatley durante il soggiorno per la sua prima partecipazione al CES (1987), fu quella della Atari per le conversioni del videogioco arcade \"Star Wars\" e dei suoi seguiti. Anche questo fu un grande successo, e spinse l'Atari a offrire alla Domark un contratto esclusivo per le conversioni dei suoi arcade sugli home computer, mentre le conversioni su console rimanevano alla Tengen.\nIn America le console avevano maggiore diffusione, perci\u00f2 la Domark decise di entrare anche in quel mercato; ottenne una licenza per le console SEGA, utilizzando la Atari come distributore negli USA dei suoi giochi per console. Il rapporto con Atari era sempre pi\u00f9 importante e fu un periodo di grande crescita per la Domark.\nNel frattempo, tra le altre attivit\u00e0 si ricordano vari giochi tratti da programmi televisivi (col marchio TV Games), altri giochi ufficiali di James Bond pi\u00f9 riusciti del primo, l'accordo con Br\u00f8derbund nel 1989 per la distribuzione reciproca nei rispettivi continenti, la collaborazione con la Incentive Software allora nota per i giochi basati su Freescape.\nNel 1990 venne istituita una squadra di sviluppo interna chiamata The Kremlin, che ebbe successo variabile, ma la pubblicazione rimase comunque l'interesse primario dell'azienda. Le produzioni di The Kremlin sono note fino al 1994 circa.\nNel 1990 ci fu anche il cambio del nome dell'azienda in Domark Software Ltd.\nNel 1992 l'azienda decise di aprire un ufficio in America, la societ\u00e0 Domark Software Inc., e lo stesso Wheatley si trasfer\u00ec nella Silicon Valley, dove strinse tra l'altro un accordo di distribuzione con la Spectrum HoloByte.\nPoco dopo, nel Regno Unito, arriv\u00f2 un altro dei maggiori successi della Domark, con il manageriale di calcio \"Championship Manager\" (1992) sviluppato dai fratelli Collyer. Inizialmente l'idea non piaceva alla Domark in quanto il mercato dei manageriali era gi\u00e0 saturo, ma ad alcuni dipendenti il gioco proposto dai Collyer piacque cos\u00ec tanto che si decise di pubblicarlo; il successo fu sorprendente e la serie \"Championship Manager\" arriv\u00f2 a diventare la pi\u00f9 importante nel suo genere.\nNel 1994 Domark rischi\u00f2 il fallimento in seguito al ritardo di produzione di \"Marko's Magic Football\", gioco per console le cui cartucce costarono all'azienda milioni di sterline anticipati, ma Wheatley riusc\u00ec a persuadere la banca ad attendere il pagamento dei debiti.\nNel 1995 Wheatley e Strachan incontrarono Charles Cornwall, fondatore della Eidos, allora una piccola azienda informatica che impiegava appena tre persone, ma in compenso era quotata alla Borsa di Londra e cercava qualche attivit\u00e0 pi\u00f9 grande da annettere. Si decise di accorpare la Domark alla Eidos, cosa che permise di raccogliere rapidamente grossi investimenti in borsa. Nel 1996 la Eidos, acquisendo la U.S. Gold e con essa la Core Design, pot\u00e9 produrre lo strabiliante successo \"Tomb Raider\". Strachan lasci\u00f2 l'azienda nel 1995 e Wheatley lasci\u00f2 la Eidos e torn\u00f2 nel Regno Unito dopo \"Tomb Raider\". Chi aveva investito \u00a35.000-10.000 nella Domark nel 1984, ne usciva ora con qualcosa come \u00a315.000.000.\nVideogiochi.\nElenco approssimativo dei giochi pubblicati dalla Domark (per i giochi pubblicati in precedenza da altre aziende, le date si riferiscono alle edizioni Domark):\nL'azienda pubblic\u00f2 inoltre l'hardware \"Eureka Monitor\" (1986), un monitor per ZX Spectrum 128k.\nStreetwise.\nStreetwise \u00e8 un marchio secondario usato brevemente dalla Domark.\nTV Games.\nTV Games era un'etichetta della Domark specializzata in versioni per computer degli omonimi giochi a premi televisivi britannici.\nLe riedizioni sono di giochi dell'editrice britannica Macsen Software, fallita nel 1987."}
{"id": "8385800", "revid": "33689", "url": "https://it.wikipedia.org/wiki?curid=8385800", "title": "Domark Software", "text": ""}
{"id": "8385801", "revid": "599013", "url": "https://it.wikipedia.org/wiki?curid=8385801", "title": "Cristian Calder\u00f3n", "text": "Carriera.\nClub.\nCresciuto nel settore giovanile del , ha esordito in prima squadra l'8 maggio 2016 disputando l'incontro di Liga MX pareggiato 0-0 contro il .\nNazionale.\nIl 2 ottobre 2019 ha esordito con la nazionale messicana giocando l'amichevole vinta 2-0 contro il .\nStatistiche.\nPresenze e reti nei club.\n\"Statistiche aggiornate al 21 gennaio 2022.\""}
{"id": "8385802", "revid": "1953061", "url": "https://it.wikipedia.org/wiki?curid=8385802", "title": "Metropolitan Borough of Bury", "text": ""}
{"id": "8385803", "revid": "363629", "url": "https://it.wikipedia.org/wiki?curid=8385803", "title": "Bunyaviridae", "text": ""}
{"id": "8385804", "revid": "33689", "url": "https://it.wikipedia.org/wiki?curid=8385804", "title": "Championship Manager 93/94", "text": ""}
{"id": "8385806", "revid": "599013", "url": "https://it.wikipedia.org/wiki?curid=8385806", "title": "Luis Romo", "text": "Carriera.\nClub.\nCresciuto nel settore giovanile del , ha esordito in prima squadra il 21 luglio 2018 disputando l'incontro di Liga MX pareggiato 0-0 contro l'.\nIl 1\u00ba gennaio 2020 viene acquistato dal .\nIl 6 gennaio 2022 si trasferisce al .\nNazionale.\nIl 19 novembre 2019 ha esordito con la nazionale messicana giocando l'incontro vinto 2-1 contro , valido per la CONCACAF Nations League.\nNel 2021 \u00e8 stato convocato per le Olimpiadi di Tokyo 2020, dove ha vinto la medaglia di bronzo, disputando 6 partite e realizzandovi due reti.\nStatistiche.\nPresenze e reti nei club.\n\"Statistiche aggiornate al 21 gennaio 2022.\""}
{"id": "8385827", "revid": "291989", "url": "https://it.wikipedia.org/wiki?curid=8385827", "title": "Arnoldo II di Bentheim-Tecklenburg", "text": ""}
{"id": "8385839", "revid": "599013", "url": "https://it.wikipedia.org/wiki?curid=8385839", "title": "Dariusz Baranowski", "text": ""}
{"id": "8385844", "revid": "1310927", "url": "https://it.wikipedia.org/wiki?curid=8385844", "title": "Petru Hvorosteanov", "text": "Carriera.\nHa giocato nella massima serie dei campionati moldavo, uzbeko, lituano e bielorusso."}
{"id": "8385845", "revid": "1305772", "url": "https://it.wikipedia.org/wiki?curid=8385845", "title": "Kansas City Chiefs 1968", "text": "La stagione 1968 dei Kansas City Chiefs \u00e8 stata la nona della franchigia nell'American Football League. La squadra termin\u00f2 con un record di 12\u20132, prima nella Western Division alla pari con gli Oakland Raiders, cosa che richiese uno spareggio, in cui i californiani ebbero la meglio 41\u20136. \nI Chiefs del 1968 ebbero una delle migliori difese della storia del club, concedendo un record AFL (e ancora record di franchigia) di 170 punti, o 12,1 a partita. The nucleus of the defensive unit was clearly in its prime, producing six AFL All-Stars, including all three of the squad's linebackers.\nOffensivamente, il quarterback Len Dawson guid\u00f2 la AFL in yard passate per la quarta volta. La guardia Ed Budde fu premiato come giocatore offensivo della settimana per la sua prestazione il 20 ottobre Raiders. Fu la prima volta che il premio venne assegnato a un \"interior lineman\".\nI Chiefs iniziarono la stagione con un record di 7\u20131 e chiusero la stagione regolare con cinque vittorie consecutive e un record di 12\u20132, condividendo il titolo di division con i Raiders e portando allo spareggio del 22 dicembre, in cui i Raiders avanzarono alla finale di campionato contro i New York Jets. La sconfitta contro Oakland fu un evento importante nella rivalit\u00e0 contro i Raiders, una delle pi\u00f9 sentite della NFL.\nClassifiche.\nNota: I pareggi non venivano conteggiati ai fini della classifica fino al 1972.\nPlayoff.\nWestern Division playoff.\nOakland Raiders 41, Kansas City Chiefs 6\nMarcature"}
{"id": "8385850", "revid": "21880", "url": "https://it.wikipedia.org/wiki?curid=8385850", "title": "Hantaviridae", "text": "Hantaviridae \u00e8 una famiglia di virus dell'ordine \"Bunyavirales\".\nIl prefisso \"hanta-\" deriva dal fiume Hantan in Corea del Sud, dove un virus appartenente a un genere di questa famiglia, \"Orthohantavirus\", fu isolato alla fine del 1970 da Lee Ho-Wang e collaboratori, che per primi lo studiarono.\nTassonomia.\nLe sottofamiglie ed i generi appartententi alla famiglia Hantaviridae:"}
{"id": "8385851", "revid": "1048993", "url": "https://it.wikipedia.org/wiki?curid=8385851", "title": "Registi pi\u00f9 giovani nella storia del cinema", "text": "Lista dei pi\u00f9 giovani registi di lungometraggi e di cortometraggi nella storia del cinema, secondo le fonti di quotidiani e istituzioni come: The Guardian, BFI e GamesRadar"}
{"id": "8385852", "revid": "436907", "url": "https://it.wikipedia.org/wiki?curid=8385852", "title": "Shut Down Your Soul", "text": "Shut Down Your Soul \u00e8 un singolo del gruppo musicale statunitense Julien-K, pubblicato il 28 febbraio 2020 come secondo estratto dal quinto album in studio \"Harmonic Disruptor\".\nVideo musicale.\nIl videoclip, diretto da Bidi Cobra, Ryan Shuck e Amir Derakh, \u00e8 stato pubblicato il 14 febbraio 2020 attraverso il canale YouTube del gruppo e mostra i componenti della formazione eseguire il brano all'interno di un ambiente scarsamente illuminato."}
{"id": "8385859", "revid": "767487", "url": "https://it.wikipedia.org/wiki?curid=8385859", "title": "The Desert Bridegroom", "text": "The Desert Bridegroom \u00e8 un film muto del 1922 scritto e diretto da Roy Clements. Prodotto da Ben F. Wilson con la sua casa di produzione, il film - di genere western - aveva come interpreti Jack Hoxie, Evelyn Nelson, Olin Francis, Claude Payton.\nTrama.\nAlla ricerca del responsabile della morte della sorella, Jack Harkins, lo sceriffo di Stony Ridge, si mette sulle tracce di Red Saunders che si trova a Cactus Center, dove ha messo gli occhi su Matilda Ann Carter, una giovane e ricca ereditiera. Spaventato dall'arrivo di Harkins, Saunders si nasconde mentre gli altri abitanti del paese se la prendono con Harkins. Ann lo conduce a Saunders al quale lo sceriffo d\u00e0 una lezione a forza di pugni. Dopo il pestaggio, Saunders finge di essere morto e Harkins viene accusato del suo omicidio. Lo sceriffo riuscir\u00e0 a smascherare il farabutto e la storia avr\u00e0 il suo lieto fine.\nProduzione.\nIl film fu prodotto dalla Ben Wilson Productions.\nDistribuzione.\nIl copyright del film, richiesto dalla Ben Wilson Productions, fu registrato il 24 marzo 1922 con il numero LP17670.&lt;br&gt;\nDistribuito dalla Arrow Film Corporation, il film usc\u00ec nelle sale statunitensi il 28 maggio 1922. In Brasile, prese il titolo \"Cavaleiro Solit\u00e1rio\".\nLa Syndicate Film Exchange ne distribu\u00ec il 15 gennaio 1931 una riedizione ridotta in 600 metri (2 rulli).\nConservazione.\nCopia completa della pellicola si trova conservata negli archivi della Cin\u00e9math\u00e8que Royale de Belgique di Bruxelles."}
{"id": "8385860", "revid": "1310927", "url": "https://it.wikipedia.org/wiki?curid=8385860", "title": "Sjarhej Ircha", "text": "Carriera.\nHa giocato nella massima serie dei campionati bielorusso e lituano."}
{"id": "8385862", "revid": "767487", "url": "https://it.wikipedia.org/wiki?curid=8385862", "title": "Pet\u00e2r Vi\u010dev", "text": "Biografia.\nNato da genitori ortodossi, nel 1910 abbracci\u00f2 la vita religiosa tra gli assunzionisti di Gempe e nel 1912 inizi\u00f2 a studiare teologia a Lovanio. Fu insegnante a Plovdiv e poi nel seminario minore di Kumkap\u0131, a Istanbul, dove fu ordinato sacerdote il 22 dicembre 1921.\nNel 1930 si laure\u00f2 in teologia a Strasburgo e fu nominato professore di filosofia a Plovdiv; collabor\u00f2 con varie riviste.\nArrestato dai comunisti nel 1952 e accusato di spionaggio, fu condannato a morte.\nFu fucilato a Sofia nel novembre 1952 insieme con il vescovo Eugenio Bossilkov e con i suoi confratelli Paolo Dzidzov e Giosafat Siskov\nIl culto.\nFu beatificato da papa Giovanni Paolo II il 26 maggio 2002 durante un suo viaggio apostolico in Bulgaria.\nIl suo elogio si legge nel Martirologio romano al 13 novembre."}
{"id": "8385870", "revid": "709406", "url": "https://it.wikipedia.org/wiki?curid=8385870", "title": "Maschera funebre", "text": ""}
{"id": "8385876", "revid": "363629", "url": "https://it.wikipedia.org/wiki?curid=8385876", "title": "Nefropatia balcanica", "text": ""}
{"id": "8385879", "revid": "599013", "url": "https://it.wikipedia.org/wiki?curid=8385879", "title": "Sergej Karetnik", "text": "Carriera.\nHa giocato nella massima serie dei campionati ucraino, russo, lituano ed armeno."}
{"id": "8385880", "revid": "1936905", "url": "https://it.wikipedia.org/wiki?curid=8385880", "title": "VTLM-2", "text": ""}
{"id": "8385881", "revid": "1310927", "url": "https://it.wikipedia.org/wiki?curid=8385881", "title": "Serhij Karetnik", "text": ""}
{"id": "8385882", "revid": "1310927", "url": "https://it.wikipedia.org/wiki?curid=8385882", "title": "Serhej Karetnik", "text": ""}
{"id": "8385893", "revid": "599013", "url": "https://it.wikipedia.org/wiki?curid=8385893", "title": "Marcos Montiel", "text": "Caratteristiche tecniche.\n\u00c8 un difensore centrale.\nCarriera.\nCresciuto nel settore giovanile del , ha esordito in prima squadra il 13 novembre 2016 disputando l'incontro di Segunda Divisi\u00f3n Profesional perso 2-1 contro l'."}
{"id": "8385899", "revid": "709406", "url": "https://it.wikipedia.org/wiki?curid=8385899", "title": "Intolleranze alimentari", "text": ""}
{"id": "8385904", "revid": "1373765", "url": "https://it.wikipedia.org/wiki?curid=8385904", "title": "Dandi di Gangalandi", "text": ""}
{"id": "8385907", "revid": "767487", "url": "https://it.wikipedia.org/wiki?curid=8385907", "title": "Quasimodo d'El Paris", "text": "Quasimodo d'El Paris \u00e8 un film del 1999 diretto da Patrick Timsit.\nLa pellicola \u00e8 una rivisitazione in chiave comica del romanzo di Victor Hugo \"Notre-Dame de Paris\".\nTrama.\nNella cittadina di El Paris, una coppia di borghesi perfezionisti abbandonano il figlio Quasimodo che, all'et\u00e0 di dieci anni, comincia a mostrare segni di deformit\u00e0. Per evitare lo scandalo e la vergogna, i due affidano il bambino a un predicatore evangelico locale, Serge Frollo, e in cambio adottano Esm\u00e9ralda, una bellissima ragazzina cubana di umili origini.\nDieci anni dopo strani ed efferati omicidi cominciano ad accadere ad El Paris e Quasimodo viene ritenuto il principale sospettato."}
{"id": "8385909", "revid": "1310927", "url": "https://it.wikipedia.org/wiki?curid=8385909", "title": "Sergejs Ko\u017eans", "text": "Carriera.\nHa giocato nella massima serie dei campionati lettone, polacco, bielorusso e lituano."}
{"id": "8385911", "revid": "767487", "url": "https://it.wikipedia.org/wiki?curid=8385911", "title": "Adri\u00e1n Leites", "text": "Caratteristiche tecniche.\n\u00c8 un'ala sinistra.\nCarriera.\nCresciuto nel settore giovanile del , il 5 ottobre 2012 \u00e8 stato ceduto in prestito al con cui ha esordito in prima squadra in occasione dell'incontro di Segunda Divisi\u00f3n Profesional pareggiato 0-0 contro l'."}
{"id": "8385912", "revid": "793215", "url": "https://it.wikipedia.org/wiki?curid=8385912", "title": "Philip Wollen", "text": "Biografia.\n\u00c8 un ex vicepresidente di Citibank ed \u00e8 stato anche direttore generale di Citicorp. Wollen \u00e8 diventato vegano dopo aver lasciato Citibank ed \u00e8 membro del movimento per i diritti degli animali. Conduce programmi di intervento per il salvataggio di animali maltrattati e finanzia programmi di sensibilizzazione che promuovono il benessere e l'astinenza degli animali. All'et\u00e0 di 34 anni, l\u2019\"Australian Business Magazine\" lo ha nominato tra i 40 migliori dirigenti sul mercato, in Australia. Nel 2005 ha ricevuto la Medal of the Order of Australia e nel 2007 ha vinto il premio Australian of the Year (Victoria) . Wollen and\u00f2 a scuola alla Bishop Cotton Boys 'School di Bangalore. Vive con sua moglie Trix a Melbourne, Victoria.\nWinsome Constance Kindness.\nIl principale progetto di Wollen, \"Winsome Constance Kindness\", \u00e8 un'iniziativa globale la cui missione \u00e8 \"promuovere la gentilezza verso tutti gli altri esseri viventi e sancirla come tratto riconoscibile nel carattere e nella cultura australiani\". L'iniziativa sottolinea l'etica, la compassione e la cooperazione e si oppone alla crudelt\u00e0 verso l'uomo e gli animali non umani. Nel 2006 ha avuto iniziative in 34 paesi ed \u00e8 in crescita.\nWollen assegna l'annuale Kindness Gold Medal e il premio in denaro di $25.000 a persone che hanno dedicato la propria vita al servizio degli altri. I destinatari precedenti includono Sir David Attenborough, Regno Unito; Dr Jane Goodall UK; Smt Maneka Gandhi, India; Captain Paul Watson, USA; Il professor Dr Reverendo Andrew Linzey (Oxford); Dr Jill Robinson (Cina); Dr Christine Townend (Australia); Il professor Dr T Colin Campbell (Cornell); Captain Peter Hammarstedt (Svezia); Sri Pradeep Nath (India); Christopher DeRose, USA; Sig. Damien Mander, Zimbabwe; e molti altri.\nLa casa della gentilezza.\n\"Kindness House\" (La casa della Gentilezza) \u00e8 una delle innovazioni pi\u00f9 insolite di Wollen, un incubatore per ONG in crescita. Kindness House offre uffici con tecnologie moderne, che consentono a coloro che lavorano all'interno dell'edificio di lavorare in modo pi\u00f9 efficiente. Si trova nel sobborgo di Melbourne di Fitzroy."}
{"id": "8385913", "revid": "2213853", "url": "https://it.wikipedia.org/wiki?curid=8385913", "title": "Idrosalpinge", "text": "L'idrosalpinge \u00e8 una patologia infiammatoria che colpisce le tube di Falloppio provocando l'ostruzione e l'accumulo di liquido e conseguente dilatazione e distensione delle stesse.\nPu\u00f2 interessare una sola tuba (idrosalpinge unilaterale, il caso pi\u00f9 comune con coinvolgimento equiprobabile della tuba sinistra o destra) oppure entrambe le tube (idrosalpinge bilaterale).\nQuesta patologia tubarica pu\u00f2 essere causa di infertilit\u00e0, impedendo agli spermatozoi di raggiungere l'ovulo che, dopo l'ovulazione, si \u00e8 depositato nella tuba, a livello dell'ampolla. In condizioni non patologiche, la fecondazione avviene nel terzo esterno della tuba.\nPer quanto riguarda la sua origine etimologica, la parola \"idrosalpinge\" deriva dalle parole greche \u1f55\u03b4\u03c9\u03c1 (idro = acqua) e \u03c3\u03ac\u03bb\u03c0\u03b9\u03b3\u03be (salpinx = tuba).\nCause.\nLa causa principale dell'idrosalpinge \u00e8 la malattia infiammatoria pelvica, solitamente derivata da una malattia a trasmissione sessuale, come la clamidia o la gonorrea. La mancanza di diagnosi o lo scarso trattamento di queste infezioni, nel tempo possono portare a infiammazione cronica della tuba (salpingite). Ci\u00f2 provoca il rilascio di mediatori proinfiammatori nella tuba e al conseguente accumulo di liquido all'interno della tuba.\nTuttavia, ci sono anche altre cause che possono portare all'idrosalpinge. Questi sono:\nSegni e sintomi.\nL'idrosalpinge spesso non provoca sintomi e la donna pu\u00f2 scoprire di esserne affetta nel corso di accertamenti volti a individuare la difficolt\u00e0 di concepire.\nA volte si avverte un certo disagio nella parte inferiore dell'addome (dolore pelvico). Il disagio pu\u00f2 trasformarsi in dolore e diventare permanente, o esacerbarsi in determinati momenti. Quando la gravit\u00e0 dell'idrosalpinge aumenta, possono insorgere malessere generale, febbre e perdite vaginali maleodoranti.\nImpatto sulla fertilit\u00e0\nL'idrosalpinge influisce notevolmente sulla fertilit\u00e0 delle donne, in quanto l'ostruzione delle tube di Falloppio impedisce l'incontro tra l'uovo e lo sperma, impedendo quindi la fecondazione. Inoltre pu\u00f2 impedire alla blastocisti fecondata di spostarsi attraverso le tube fino all'utero, aumentando il rischio di una gravidanza extrauterina.\nPer questi motivi, le donne con idrosalpinge devono spesso ricorrere alla fecondazione in vitro (FIV). Inoltre il liquido prodotto dall'idrosalpinge \u00e8 tossico per gli embrioni. Ci\u00f2 ha spesso un impatto negativo sul successo della fecondazione in vitro, poich\u00e9 l'impianto dell'embrione nell'endometrio \u00e8 ostacolato dal passaggio del fluido dalla tuba all'utero. In realt\u00e0, ci sono due tipi di idrosalpinge che hanno ripercussioni diverse sulla fertilit\u00e0:\nDiagnosi.\nL'idrosalpinge pu\u00f2 essere diagnosticato da:\n- Ultrasuoni vaginali: questa procedura consentir\u00e0 la diagnosi di idrosalpinge di grandi dimensioni, osservando il fluido accumulato all'interno della tuba.\n- Isterosalpingografia o isterosonosalpingografia: questi test vengono generalmente eseguiti nel contesto dello studio di sterilit\u00e0 e consistono nell'iniezione vaginale di un mezzo di contrasto, che passa attraverso la tuba nella cavit\u00e0 addominale. Se la tuba \u00e8 ostruita, il contrasto si accumuler\u00e0 nella tuba e ci\u00f2 permetter\u00e0 di visualizzare l'idrosalpinge, mediante tecniche a raggi X (isterosalpingografia) o mediante ultrasuoni (isterosonosalpingografia).\n- Laparoscopia: visualizzazione diretta delle tube in sala operatoria. Quando viene eseguita la laparoscopia, il chirurgo pu\u00f2 rilevare la distensione tubarica, identificare l'occlusione e trovare aderenze associate che colpiscono gli organi pelvici. Non solo la laparoscopia consente la diagnosi di idrosalpinge, ma consente anche il suo intervento.\nTrattamento.\nL'idrosalpinge \u00e8 una delle cause della sterilit\u00e0 poich\u00e9, se la tuba \u00e8 ostruita, la sua funzione \u00e8 ostacolata: raccolta dell'ovulo, il passaggio dello sperma ed il trasporto dell'ovulo(fecondato) verso l'utero. I due metodi che sono generalmente raccomandati per il trattamento sono: la cauterizzazione della tuba (bruciare la tuba interessata, lasciandola sigillata per evitare che il liquido accumulato raggiunga l'utero) e la salpingectomia (rimozione chirurgica di una delle tube).\nIn questa situazione, per raggiungere la gravidanza, si consiglia di eseguire un ciclo di fecondazione in vitro (IVF), poich\u00e9 gli ovociti vengono recuperati dall'ovaio, fecondati in laboratorio e l'embrione selezionato viene trasferito all'interno dell'utero, senza richiedere passaggio attraverso le tube.\nSe l'idrosalpinge \u00e8 grave, pu\u00f2 avere un effetto negativo sul tasso di gravidanza nel ciclo di fecondazione in vitro. Le sostanze infiammatorie che contiene rendono difficile l'impianto dell'embrione, quindi occlusione tubarica o rimozione della tuba (salpingectomia) prima di raccomandare il ciclo di riproduzione assistita.\nMetodi da applicare in precedenza alla fecondazione in vitro nelle donne con idrosalpinge\n1. Occlusione tubarica: consiste nell'ostruzione di entrambe le tube. Si baser\u00e0 sulla realizzazione di una piccola incisione chirurgica, che pu\u00f2 essere eseguita attraverso l'ombelico o a livello della linea sottile pubica per tagliare e legare le tube di Falloppio. Ci\u00f2 impedir\u00e0 al fluido di passare attraverso la tuba nell'utero.\n2. Salpingectomia: si riferisce alla rimozione chirurgica di una tuba di Falloppio. \u00c8 una semplice operazione che viene eseguita attraverso una piccola incisione nell'addome inferiore e senza necessit\u00e0 di ricovero, anche se il paziente deve riposare per 24 ore e seguire una dieta speciale nei giorni seguenti.\nPrevenzione.\nPoich\u00e9 la malattia infiammatoria pelvica \u00e8 la causa principale dell'idrosalpinge, si potrebbe proporre un'attenzione speciale nella trasmissione di malattie a trasmissione sessuale come metodo preventivo per prevenire l'idrosalpinge. Allo stesso modo, un adeguato trattamento antibiotico di un'infezione pelvica pu\u00f2 essere un metodo adatto per ridurre l'incidenza dell'idrosalpinge."}
{"id": "8385919", "revid": "686936", "url": "https://it.wikipedia.org/wiki?curid=8385919", "title": "Bryce Callahan", "text": "Carriera professionistica.\nChicago Bears.\nDopo non essere stato selezionato nel Draft NFL 2015, il 2 maggio dello stesso anno Callahan firm\u00f2 con i Chicago Bears. Fece il suo debutto tra i professionisti il 13 settembre 2015 contro i Green Bay Packers e il 9 novembre fece registrare il suo primo passaggio deviato contro i San Diego Chargers. Fin\u00ec la sua stagione da rookie con 9 partite giocate, 21 tackle, un sack e un punt ritornato per 34 yard.\n2016.\nNel 2016 Callahan termin\u00f2 la sua seconda stagione con all'attivo 11 partite giocate, 32 tackle e 5 passaggi deviati.\n2017.\nIl 24 settembre mise a segno il secondo sack in carriera e il primo fumble forzato ai danni del quarterback Ben Roethlisberger. Il 15 ottobre fece registrare il suo primo intercetto su Joe Flacco dei Baltimore Ravens.\n2018.\nIl 17 aprile firm\u00f2 con i Bears un contratto di un anno del valore di 1,3 milioni di dollari. \nCallahan Termin\u00f2 la stagione con 45 tackle, 6 passaggi deviati e 2 intercetti, venendo nominato come settimo miglior cornerback della lega.\nDenver Broncos.\nIl 15 marzo 2019, Callahan firm\u00f2 con i Denver Broncos un contratto triennale del valore di 21 milioni di dollari. Callahan non gioc\u00f2 per tutta la stagione per un problema al piede, venendo inserito nella lista infortunati il 15 novembre."}
{"id": "8385923", "revid": "47767", "url": "https://it.wikipedia.org/wiki?curid=8385923", "title": "Pieve di Baselga", "text": ""}
{"id": "8385924", "revid": "47767", "url": "https://it.wikipedia.org/wiki?curid=8385924", "title": "Pieve di Cavalese", "text": ""}
{"id": "8385925", "revid": "47767", "url": "https://it.wikipedia.org/wiki?curid=8385925", "title": "Pieve di Pergine", "text": ""}
{"id": "8385926", "revid": "339392", "url": "https://it.wikipedia.org/wiki?curid=8385926", "title": "Pieve di Cembra", "text": ""}
{"id": "8385927", "revid": "47767", "url": "https://it.wikipedia.org/wiki?curid=8385927", "title": "Pieve di Civezzano", "text": ""}
{"id": "8385928", "revid": "785616", "url": "https://it.wikipedia.org/wiki?curid=8385928", "title": "Ventennio perduto", "text": ""}
{"id": "8385931", "revid": "110157", "url": "https://it.wikipedia.org/wiki?curid=8385931", "title": "Air Canada Express", "text": "Air Canada Express \u00e8 una compagnia aerea regionale canadese, con sede a Montr\u00e9al mentre i suoi hub principali sono l'Aeroporto Internazionale di Montr\u00e9al-Pierre Elliott Trudeau e l'Aeroporto Internazionale di Toronto-Pearson.\nStoria.\nIl 26 aprile 2011 Air Canada ha deciso di ritirare il marchio Air Canada Jazz per convertirlo in Air Canada Express, con l'obiettivo di unire pi\u00f9 vettori regionali in un unico marchio. Inizialmente i voli operati dalle citt\u00e0 pi\u00f9 piccole verso gli aeroporti hub di Air Canada avevano la livrea di Air Canada Jazz o di Air Canada Alliance. A partire dal 31 gennaio 2020, Air Georgian non ha effettuato pi\u00f9 operazioni di volo sotto il marchio Air Canada Express; di conseguenza, tali servizi sono stati trasferiti nuovamente a Jazz.\nFlotta.\nA marzo 2020 la flotta Air Canada Express risulta composta dai seguenti aerei:"}
{"id": "8385936", "revid": "751106", "url": "https://it.wikipedia.org/wiki?curid=8385936", "title": "ReactJS", "text": ""}
{"id": "8385944", "revid": "119588102", "url": "https://it.wikipedia.org/wiki?curid=8385944", "title": "React", "text": ""}
{"id": "8385948", "revid": "827882", "url": "https://it.wikipedia.org/wiki?curid=8385948", "title": "Campionati del mondo di atletica leggera indoor 1991 - Salto con l'asta", "text": "La gara del salto con l'asta maschile si tenne il 9 marzo 1991"}
{"id": "8385952", "revid": "363629", "url": "https://it.wikipedia.org/wiki?curid=8385952", "title": "Severe acute respiratory syndrome-related coronavirus", "text": ""}
{"id": "8385962", "revid": "363629", "url": "https://it.wikipedia.org/wiki?curid=8385962", "title": "SHC014-CoV", "text": ""}
{"id": "8385967", "revid": "1573940", "url": "https://it.wikipedia.org/wiki?curid=8385967", "title": "Anoxia australis", "text": "Anoxia australis () \u00e8 un coleottero appartenente alla famiglia Scarabaeidae.\nDescrizione.\nAdulto.\nGli adulti hanno l'aspetto di grossi coleotteri, le loro dimensioni si aggirano tra i 20 e i 27 mm. Presentano un evidente striatura verticale sulla parte interna di ogni elitra. Il resto delle elitre \u00e8 puntellato di bianco.\nLarva.\nLe larve hanno l'aspetto classico di vermi bianchi dalla forma a \"C\".\nBiologia.\n\"A. australis\" compare a giugno e rimane attiva fino ad agosto. Predilige gli ambienti sabbiosi ed \u00e8 di abitudini crepuscolari.\nDistribuzione e habitat.\nSi pu\u00f2 trovare in Spagna e Francia meridionale, arrivando fino al nord-ovest dell'Italia."}
{"id": "8385968", "revid": "6923", "url": "https://it.wikipedia.org/wiki?curid=8385968", "title": "Campionati del mondo di atletica leggera indoor 1991 - 200 metri piani maschili", "text": "La gara dei 200 metri piani maschili si tenne l'8 e 9 marzo.\nRisultati.\nBatterie.\nI primi 2 di ogni batteria e i 6 migliori tempi vanno in semifinale.\nSemifinali.\nI primi due di ogni semifinale vanno in finale."}
{"id": "8385989", "revid": "1318658", "url": "https://it.wikipedia.org/wiki?curid=8385989", "title": "Collegio di Clonmel", "text": "Il collegio di Clonmel fu un collegio elettorale uninominale del Parlamento britannico in Irlanda che, tra il 1801 e il 1870, elesse un parlamentare. Nel 1885 il collegio di Clonmel fu abolito ed incorporato dal collegio di East Tipperary. \nEstensione.\nQuesta circoscrizione, insieme al collegio di Cashel della contea di Tipperary, costituiva una enclave del collegio della Contea di Tipperary cui fu incorporato nel 1885."}
{"id": "8385992", "revid": "110157", "url": "https://it.wikipedia.org/wiki?curid=8385992", "title": "Nuoto ai XII Giochi panafricani", "text": "Le competizioni di nuoto agli XI Giochi panafricani si sono svolte dal 21 al 25 agosto 2019 alla Piscine Olympique del Complexe Sportif Mohammed V di Casablanca, nella Marocco."}
{"id": "8385994", "revid": "363629", "url": "https://it.wikipedia.org/wiki?curid=8385994", "title": "Civetta delle palme (disambigua)", "text": ""}
{"id": "8385995", "revid": "363629", "url": "https://it.wikipedia.org/wiki?curid=8385995", "title": "Civetta delle palme mascherata", "text": ""}
{"id": "8385996", "revid": "363629", "url": "https://it.wikipedia.org/wiki?curid=8385996", "title": "Civetta delle palme comune", "text": ""}
{"id": "8386003", "revid": "117146302", "url": "https://it.wikipedia.org/wiki?curid=8386003", "title": "Zabit S\u0259m\u0259dov", "text": "Carriera.\n\u00c8 stato reclutato dalla organizzazione di arti marziali K-1 dopo aver conseguito numerosi titoli in vari eventi tra il 2004 e il 2006. Nel 2007, \u00e8 diventato finalista del K-1 World Grand Prix a Las Vegas. Poco dopo, \u00e8 stato annunciato che S\u0259m\u0259dov \u00e8 risultato positivo per Stanozolol, uno steroide anabolizzante. Nonostante ci\u00f2, le autorit\u00e0 dell'organizzazione K-1 non hanno deciso di sospendere l'Azerbaigian.\nNell'aprile 2008, S\u0259m\u0259dov \u00e8 arrivato secondo nel K-1 World Grand Prix di Amsterdam. In finale \u00e8 stato sconfitto da Errol Zimmerman. A novembre, ha gareggiato contro Tyrone Spong per il campionato It's Showtime nella categoria fino a 95\u00a0kg. Ha perso per decisione unanime dopo 5 round.\nS\u0259m\u0259dov ha combattuto al K-1 World Grand Prix 2009 a \u0141\u00f3d\u017a dove ha battuto Mindaugas Sakalauskas, Raul Catinas e Sergei Lascenko per arrivare finalmente alla finale 16. Qui, alla finale del WGP 16 della K-1, \u00e8 stato eliminato da Badr Hari.\nIl 15 marzo 2013, si \u00e8 qualificato per la finale del K-1 WGP, ma ha perso nei quarti di finale contro Badr Hari per punti. Un terzo combattimento con Badr Hari si \u00e8 svolto alla \"Legend Fight Show\" a Mosca, in Russia, il 25 maggio 2013. S\u0259m\u0259dov ha vinto per KO al secondo turno."}
{"id": "8386004", "revid": "1310927", "url": "https://it.wikipedia.org/wiki?curid=8386004", "title": "Andrej Ljach", "text": "Carriera.\nHa giocato nella massima serie dei campionati lituano e russo."}
{"id": "8386006", "revid": "666668", "url": "https://it.wikipedia.org/wiki?curid=8386006", "title": "Amadeu Fernandes da Silva Sobrinho", "text": ""}
{"id": "8386008", "revid": "466539", "url": "https://it.wikipedia.org/wiki?curid=8386008", "title": "Prime del teatro San Carlo", "text": "Di seguito l'elenco delle prime assolute e delle prime delle stagioni operistiche del teatro San Carlo di Napoli.\nPrime delle stagioni operistiche.\nAl San Carlo si sono svolte inoltre anche alcune prime di teatro di prosa, tra cui \"Tre pecore viziose\" di Eduardo Scarpetta (1881) e \"Napoli milionaria\" di Eduardo De Filippo (1945); e alcune prime cinematografiche, come \"La Bibbia\" di John Huston (1966)."}
{"id": "8386009", "revid": "110157", "url": "https://it.wikipedia.org/wiki?curid=8386009", "title": "Jazz Air", "text": "Jazz Air \u00e8 una compagnia aerea regionale canadese, con sede ad Halifax mentre i suoi hub principali sono l'Aeroporto Internazionale di Montr\u00e9al-Pierre Elliott Trudeau e l'Aeroporto Internazionale di Toronto-Pearson.\nStoria.\nAir Canada Regional Inc. \u00e8 stata fondata nel 2001 dal consolidamento dei vettori Air BC, Air Nova, Air Ontario e Canadian Regional Airlines (poco dopo la fusione tra Canadian Airlines e Air Canada) mentre nel 2002 \u00e8 stato creato il nuovo marchio denominato Air Canada Jazz. Nel 2006, Air Canada, ha ceduto le attivit\u00e0 della compagnia aerea mentre nel 2010 \u00e8 stata acquistata dal fondo Chorus Aviation. Nel 2011, Air Canada ha annunciato che avrebbe gradualmente eliminato l'uso del nome e della livrea di Air Canada Jazz, a favore del marchio Air Canada Express, con il sottotitolo \"operato da Jazz\" poich\u00e9 Il contratto tra Jazz e Air Canada sarebbe rimasto in vigore fino al 2035.\nFlotta.\nA marzo 2020 la flotta Jazz Air risulta composta dai seguenti aerei:\nFlotta storica.\nNel corso degli anni Jazz Air ha operato con i seguenti modelli di aeromobili:"}
{"id": "8386011", "revid": "793215", "url": "https://it.wikipedia.org/wiki?curid=8386011", "title": "Silvio Crisari", "text": "Biografia.\nStudi.\nSi laurea in Business Economy nel 2016, concludendo i suoi studi con la laurea magistrale in Sport and Business Management. Ottiene la massima licenza di futsal nel 2007 a Coverciano dove nel 2019 consegue anche il patentino di allenatore professionista UEFA A di calcio.\nCarriera.\nOltre ad aver conseguito le massime licenze per il futsal, \u00e8 anche allenatore professionista UEFA di calcio. Comincia la carriera da allenatore all'et\u00e0 di 28 anni, esattamente nel 2001, allenando una squadra femminile provinciale romana.\nLa sua carriera prosegue in numerose tappe, Divino Amore (2002-2004), Ostia Stella Azzurra (2004-2005), Circolo Canottieri Aniene (2005-2011), e in seguito guida per sette anni la rappresentativa regionale del Lazio, con una breve parentesi di un anno dal 2014 al 2015 dov'\u00e8 responsabile di due categorie di et\u00e0 della scuola calcio della As Roma.\nVince il suo primo campionato alla prima stagione sulla panchina del Divino Amore femminile. Conquista i play off l'anno seguente con l'under 21 dell'Ostia Stella Azzurra. Successivamente conquista la promozione sulla panchina del Circolo Canottieri Aniene vincendo anche il titolo come migliore allenatore regionale e conquista due scudetti nazionali consecutivi alla guida della rappresentativa allievi della regione Lazio, nel 2017 e nel 2018 .\nAlla guida della nazionale Norvegese nel 2019 conquista il secondo posto alla Nordic Cup e pochi mesi dopo vince il girone di qualifica per il main round dell'Europeo Olanda 2022 dopo aver battuto il Galles 7-3 e la Macedonia, squadra di casa, 2-1."}
{"id": "8386012", "revid": "363629", "url": "https://it.wikipedia.org/wiki?curid=8386012", "title": "Civetta delle palme", "text": ""}
{"id": "8386015", "revid": "325224", "url": "https://it.wikipedia.org/wiki?curid=8386015", "title": "Jeffrey Deitch", "text": "Noto soprattutto per la sua galleria Deitch Projects (1996-2010) e per aver curato mostre innovative come \"Lives\" (1975) e \"Post Human\" (1992), Deitch \u00e8 stato direttore del Museum of Contemporary Art di Los Angeles (MOCA) dal 2010 al 2013. Dal 2015 Deitch dirige la Galleria Jeffrey Deitch con sede a New York e Los Angeles. "}
{"id": "8386017", "revid": "111716565", "url": "https://it.wikipedia.org/wiki?curid=8386017", "title": "Dinamo (opera teatrale)", "text": "Dinamo (\"Dynamo\") \u00e8 un'opera teatrale del drammaturgo statunitense Eugene O'Neill, debuttata a Broadway nel 1929.\nTrama.\nLa famiglia Light e i Fife sono in conflitto da lungo tempo per variati motivi, tra cui divergenze religiose: il patriarca dei primi \u00e8 un pastore protestante, mentre il capofamiglia dei secondi \u00e8 un ingegnere ateo. Nonostante le differenze, Reuben Light \u00e8 innamorato di Ada Fife, una donna moderna a cui Reuben piace ma di cui non \u00e8 innamorata. Approfittando della superstiziosit\u00e0 dei Light, Ramsay Fife fa uno scherzo di cattivo gusto a Reuben, che fugge di casa per la vergogna. Il giovane torna solo molto tempo dopo, profondamente cambiato: Reuben \u00e8 diventato ateo e ha un atteggiamento sprezzante per la religiosit\u00e0 dei genitori, avendo trovato una nuova fede nella scienza. \nAnche il suo atteggiamento nei confronti di Ada \u00e8 cambiato e ora tratta la giovane di cui era innamorata con disprezzo e distacco. Dopo la morte della madre, tuttavia, Reuben entra in crisi e si sente in colpa; avendo rinunciato a Dio, cerca risposte nelle dinamo della centrale idroelettrica supervisionata da Mr Fife. Nel suo delirio, Reuben si sente compreso, amato e perdonato dalle dinamo e porta Ada davanti al loro cospetto; quando per\u00f2 crede che le macchine rifiutano la giovane, Reuben le spara e si suicida rimanendo fulminato nelle dinamo."}
{"id": "8386019", "revid": "2205520", "url": "https://it.wikipedia.org/wiki?curid=8386019", "title": "Stefan Mladenov", "text": "Stefan Mladenov \u00e8 stato un linguista indoeuropeo bulgaro, specializzato in linguistica comparata, e un accademico.\nParlava correntemente 18 lingue, incluso l'italiano; inoltre, ne utilizzava altre 9 a livello di lavoro.\nHa guidato la delegazione bulgara a Praga nel 1929 al primo congresso slavo. Nel 1929, venne pubblicata in Germania la sua monumentale \"Storia della lingua bulgara\", con la revisione di Max Vasmer. Inoltre, fu il primo a tradurre l'opera di Henrik Ibsen in lingua bulgara.\nHa realizzato oltre 1100 pubblicazioni scientifiche in linguistica. Fu inoltre membro di molte accademie di scienze e istituti linguistici."}
{"id": "8386020", "revid": "599013", "url": "https://it.wikipedia.org/wiki?curid=8386020", "title": "Bobi Bo\u017einovski", "text": ""}
{"id": "8386023", "revid": "1305772", "url": "https://it.wikipedia.org/wiki?curid=8386023", "title": "Bylaw EP", "text": "Bylaw EP \u00e8 il terzo EP del DJ olandese Martin Garrix, pubblicato il 19 ottobre 2018 dalla Stmpd Rcrds.\nDescrizione.\nL'EP \u00e8 stato pubblicato in cinque parti, con una modalit\u00e0 simile al precedente EP \"Seven\": ogni giorno dal 15 al 19 ottobre 2018, Garrix rendeva disponibile un singolo fino a pubblicare per intero il 19 ottobre del medesimo anno l'EP. I cinque brani sono caratterizzati dalla partecipazione di vari ospiti, tra cui i Blinders, Dyro, Pierce Fulton e Mike Shinoda. Alcuni dettagli delle varie uscite sono stati inizialmente fatti trapelare da un post misterioso pubblicato sul sito web di Garrix. Quest'ultimo infine ha confermato i dettagli del nuovo EP, tramite il suo profilo ufficiale di Twitter."}
{"id": "8386028", "revid": "666668", "url": "https://it.wikipedia.org/wiki?curid=8386028", "title": "Rafael Durval da Costa Lira", "text": ""}
{"id": "8386045", "revid": "1310927", "url": "https://it.wikipedia.org/wiki?curid=8386045", "title": "Trayon Bobb", "text": ""}
{"id": "8386046", "revid": "104458", "url": "https://it.wikipedia.org/wiki?curid=8386046", "title": "Anastasija Kule\u0161ova", "text": ""}
{"id": "8386047", "revid": "104458", "url": "https://it.wikipedia.org/wiki?curid=8386047", "title": "Anastasia Kuleshova", "text": ""}
{"id": "8386048", "revid": "104458", "url": "https://it.wikipedia.org/wiki?curid=8386048", "title": "Elena Ustjugova", "text": ""}
{"id": "8386049", "revid": "104458", "url": "https://it.wikipedia.org/wiki?curid=8386049", "title": "Elena Ustiugova", "text": ""}
{"id": "8386052", "revid": "751106", "url": "https://it.wikipedia.org/wiki?curid=8386052", "title": "Icefaces", "text": ""}
{"id": "8386053", "revid": "751106", "url": "https://it.wikipedia.org/wiki?curid=8386053", "title": "ICEFaces", "text": ""}
{"id": "8386054", "revid": "1373765", "url": "https://it.wikipedia.org/wiki?curid=8386054", "title": "Dandi Gangalandi", "text": ""}
{"id": "8386055", "revid": "121867516", "url": "https://it.wikipedia.org/wiki?curid=8386055", "title": "Depressive black metal", "text": "Il Depressive black metal o Depressive Suicidal Black Metal spesso abbreviato in DSBM \u00e8 un sottogenere del black metal. \u00c8 probabilmente il sottogenere pi\u00f9 cupo del black metal e si distacca abbastanza dallo stile classico, non solo per le caratteristiche sonore, ma soprattutto per le tematiche incentrate su depressione, desolazione, tristezza e spesso anche suicidio, in un contesto teatrale e spesso poetico (sebbene esistano anche esponenti giunti realmente al suicidio).\nStoria del genere.\n\u00c8 difficile ricostruire la storia del genere, se \u00e8 vero che agli inizi degli anni novanta nasceva (in Scandinavia) il black metal, \u00e8 difficile dire per\u00f2 quale sia stato il vero precursore di questo genere. Alcuni fanno risalire una possibile origine alla one man band Burzum, grazie all'album del 1993 denominato Det som engang var (questo album non \u00e8 ascrivibile al depressive black metal, ma propone comunque un suono pi\u00f9 cupo e opprimente rispetto alle produzioni del tempo); secondo altri, invece, la nascita del genere \u00e8 da attribuire ai norvegesi Forgotten Woods, che tuttavia risultano ancora molto legati al sound classico del black e al thrash metal. \nUn'altra formazione spesso citata sono gli svedesi Abruptum con il loro primo album Obscuritatem Advoco Amplectere Me, in cui oltre agli strumenti classici sono presenti urla disumane, in quanto si dice che i membri della band, presumibilmente, si torturassero e ferissero a vicenda mentre registravano in studio, anche se tale ipotesi non \u00e8 mai stata ufficialmente confermata. Questi ultimi vengono spesso ricollegati al depressive black metal pi\u00f9 che altro per l'istinto autolesionista. \nAlcuni dei gruppi facenti parte della scena scandinava di met\u00e0 anni novanta sono gli Shining e i Silencer.\nOltre alla corrente scandinava, vi \u00e8 una seconda scena regionale del genere: Les L\u00e9gions Noires in Francia, le quali band proposero un black metal dai tempi pi\u00f9 dilatati e malinconici, sicuramente lontani dalla classica scuola scandinava. Tra le band pi\u00f9 importanti di questa scena regionale ci sono i Celestia , i Mortifera, i Nocturnal Depression e gli olandesi Urfaust.\nTra i gruppi pi\u00f9 importanti del genere si possono citare gli Shining, i piacentini Forgotten Tomb, Nortt, Xasthur, Leviathan e Lifelover.\nStile musicale.\nCaratteristiche spesso ricorrenti sono, che accomunano il genere con il black metal classico, sono l'uso dello screaming, suoni taglienti caratterizzati da distorsioni sui toni alti, registrazione spesso volutamente lo-fi e atmosfere solitamente cupe e claustrofobiche.\nTuttavia esistono molte eccezioni e varianti: gruppi come gli statunitensi Judas Iscariot e Leviathan hanno un sound molto aggressivo, dove i riff taglienti propri del black metal lasciano spazio a giri di chitarra opprimenti e oscuri. Altri gruppi, per lo pi\u00f9 quelli europei, con l'evoluzione del genere hanno introdotto suoni pi\u00f9 vicini al doom metal e elementi melodici come pianoforte e chitarra acustica.\nTesti.\nMentre nel black metal classico incentra i testi sul paganesimo, la misantropia e il nichilismo, nel depressive black metal tutti i temi di natura pi\u00f9 introspettiva come l'oscurit\u00e0, la natura, la riflessione filosofica, il pessimismo, l'amore, la depressione e il suicidio vengono portati all'estremo ed esasperati. Queste tematiche tuttavia non sono del tutto assenti nel black metal classico, ma passano spesso in secondo piano.\nEsiste un sottogenere lirico del depressive black metal: il suicidal depressive black metal. Le band appartenenti a questa corrente sviluppano unicamente il tema del suicidio."}
{"id": "8386056", "revid": "751106", "url": "https://it.wikipedia.org/wiki?curid=8386056", "title": "Java Server Faces", "text": ""}
{"id": "8386058", "revid": "1272592", "url": "https://it.wikipedia.org/wiki?curid=8386058", "title": "Pieve di Sanzeno", "text": ""}
{"id": "8386059", "revid": "47767", "url": "https://it.wikipedia.org/wiki?curid=8386059", "title": "Pieve di Arsio", "text": ""}
{"id": "8386060", "revid": "47767", "url": "https://it.wikipedia.org/wiki?curid=8386060", "title": "Pieve di Rev\u00f2", "text": ""}
{"id": "8386061", "revid": "751106", "url": "https://it.wikipedia.org/wiki?curid=8386061", "title": "Play framework", "text": ""}
{"id": "8386062", "revid": "751106", "url": "https://it.wikipedia.org/wiki?curid=8386062", "title": "Spring framework", "text": ""}
{"id": "8386063", "revid": "1953061", "url": "https://it.wikipedia.org/wiki?curid=8386063", "title": "Metropolitan Borough of Bolton", "text": ""}
{"id": "8386064", "revid": "1543377", "url": "https://it.wikipedia.org/wiki?curid=8386064", "title": "Premier Soccer League (Sudafrica)", "text": "La Premier Soccer League (PSL) \u00e8 l'associazione sportiva nazionale responsabile dell'organizzazione delle due divisioni calcistiche professionistiche in Sudafrica: la Premier Division e la National First Division.\nLa PSL \u00e8 nata a seguito di un accordo tra la National Soccer League e i resti della National Professional Soccer League. \u00c8 affiliata alla Federazione calcistica del Sudafrica (SAFA), ma quest'ultima non governa le competizioni della PSL.\nCompetizioni.\nLa Premier Soccer League vende i diritti di immagine di ogni competizione a uno sponsor diverso; organizza i seguenti tornei:\nCampionati\nCoppe\nNegli anni passati, la PSL organizz\u00f2 anche: la Charity Cup, una coppa a quattro squadre svoltasi dal 1986 al 2010 e la Baymed Cup, coppa dedicata alle sole squadre della National First Division, disputatasi solo nel 2006.\nLicenze.\nLe licenze per partecipare alla lega possono essere acquistate e vendute sul mercato libero. Nell'agosto 2002, la PSL acquist\u00f2 due licenze della Premier Division, dai proprietari del Ria Stars Football Club e del Free State Stars Football Club, per facilitare la gestione degli introiti e ridurre i costi di 400,000 rand al mese, poich\u00e9 ogni club di alto livello riceveva 200,000 rand dalla PSL. I due club furono poi riacquistati per 8 milioni di rand, ma fecero due percorsi diversi: il Ria Stars scompar\u00ec mentre il Free State Stars acquist\u00f2 la licenza di lega dal Maholosiane Football Club, squadra della National First Division nella stagione 2002-2003, guadagnando la promozione in massima serie la stagione successiva.\nStruttura.\nLa PSL \u00e8 l'unico membro speciale della SAFA, ha 32 membri: i 16 club della South African Premier Division e i 16 club della National First Division, che insieme formano il Consiglio dei Governatori. Quest'ultimo \u00e8 l'organo supremo e le sue funzioni sono indicate nell'articolo 13 della costituzione della PSL. Il Consiglio dei Governatori elegge il Presidente e il Comitato Esecutivo e delega ad essi la gestione e le funzioni operative. Il comitato esecutivo \u00e8 composto da 8 membri eletti e dall'Amministratore Delegato ed \u00e8 in carica per un periodo di quattro anni."}
{"id": "8386065", "revid": "709565", "url": "https://it.wikipedia.org/wiki?curid=8386065", "title": "Episodi de Il giovane ispettore Morse (seconda stagione)", "text": "La seconda stagione della serie televisiva Il giovane ispettore Morse, composta da 4 episodi, \u00e8 stata trasmessa in prima visione nel Regno Unito dall'emittente ITV dal 30 marzo al 20 aprile 2014.\nIn Italia, la stagione \u00e8 andata in onda in prima visione su Paramount Network nel 2019.\n\"Notturno\".\nTrama.\nNel luglio del 1966 al Museo di Storia Naturale, Adrian Weiss, uno specialista in araldica e genealogia, viene assassinato. Alcuni giorni dopo, il delitto di una dodicenne assassinata nel collegio che frequenta porta Morse ad indagare su un delitto avvenuto 100 anni che coinvolge una famiglia benestante con legami con l'India ed un'eredit\u00e0."}
{"id": "8386066", "revid": "599013", "url": "https://it.wikipedia.org/wiki?curid=8386066", "title": "Ryan Coetzee (nuotatore)", "text": ""}
{"id": "8386076", "revid": "287204", "url": "https://it.wikipedia.org/wiki?curid=8386076", "title": "Ryan Coetzee", "text": "Ryan Coetzee pu\u00f2 riferirsi a:"}
{"id": "8386077", "revid": "767487", "url": "https://it.wikipedia.org/wiki?curid=8386077", "title": "The Marshal of Moneymint", "text": "The Marshal of Moneymint \u00e8 un film muto del 1922 scritto e diretto da Roy Clements che aveva come interpreti Jack Hoxie, Jim Welch, James Rock, William Berke, Andr\u00e9e Tourneur, Claude Payton.\nDi genere western, il film fu prodotto da Ben F. Wilson per la sua casa di produzione, venendo distribuito dalla Arrow Film Corporation.\nTrama.\nNella citt\u00e0 di Moneymint, il potente Velvet Joe tenta di spaventare i proprietari delle miniere per potere, in questo modo, riuscire a impadronirsi delle loro concessioni. Jack Logan, uno dei minatori, insieme al suo socio cerca l'aiuto dello sceriffo ma quest'ultimo se ne lava le mani, dimettendosi e lasciando il proprio incarico a Logan. Jack, diventato sceriffo, dovr\u00e0 cavarsela da solo e combattere la battaglia contro i soprusi e le prevaricazioni. Anche Mollie Benton si trova in una brutta situazione, ma - a causa di un equivoco - \u00e8 indotta a credere che il suo persecutore sia Logan. Allora la donna, ignara, va a chiedere protezione proprio a Velvet Joe. Logan, per\u00f2, riuscir\u00e0 a convincerla dei maneggi fraudolenti di Velvet Joe e, con il suo aiuto, smaschera gli imbroglioni mettendoli con le spalle al muro.\nProduzione.\nIl film fu prodotto dalla Ben Wilson Productions.\nDistribuzione.\nIl copyright del film, richiesto dalla Ben Wilson Productions, fu registrato il 25 aprile 1922 con il numero LP17784.&lt;br&gt;\nDistribuito dalla Arrow Film Corporation, il film usc\u00ec nelle sale statunitensi il 14 giugno 1922. La Syndicate Film Exchange nel 1930 ne cur\u00f2 una nuova edizione distribuendo il film - che era stato girato muto - con l'aggiunta di effetti sonori.\nNon si conoscono copie ancora esistenti della pellicola che viene considerata presumibilmente perduta."}
{"id": "8386082", "revid": "599013", "url": "https://it.wikipedia.org/wiki?curid=8386082", "title": "Mohamed Larbi Arouri", "text": "Carriera.\nIn carriera ha giocato 12 partite nelle coppe continentali, di cui 6 per la CAF Champions League e 6 per l'Europa League."}
{"id": "8386087", "revid": "767487", "url": "https://it.wikipedia.org/wiki?curid=8386087", "title": "Gonzalo Viera", "text": "Caratteristiche tecniche.\n\u00c8 un difensore centrale.\nCarriera.\nCresciuto nel settore giovanile del , ha sempre militato nella massima serie uruguaiana eccetto due periodi in Paraguay con il fra il 2012 ed il 2013 ed in Qatar con l' fra il 2015 ed il 2019."}
{"id": "8386092", "revid": "1602064", "url": "https://it.wikipedia.org/wiki?curid=8386092", "title": "Claudio Herrera", "text": "Caratteristiche tecniche.\n\u00c8 un terzino destro.\nCarriera.\nFiglio dell'ex calciatore Jos\u00e9 Oscar Herrera, \u00e8 cresciuto nel settore giovanile del dove ha militato fino al 2008, quando \u00e8 passato al per una stagione prima di fare ritorno in patria al .\nHa debuttato fra i professionisti il 19 febbraio 2011 disputando l'incontro di Primera Divisi\u00f3n Profesional perso 2-0 contro il ."}
{"id": "8386094", "revid": "1100311", "url": "https://it.wikipedia.org/wiki?curid=8386094", "title": "Gast\u00f3n Olveira", "text": "Carriera.\nCresciuto nel settore giovanile del , ha esordito in prima squadra il 19 aprile 2014 disputando l'incontro di Primera Divisi\u00f3n Profesional perso 2-1 contro il ."}
{"id": "8386096", "revid": "1310927", "url": "https://it.wikipedia.org/wiki?curid=8386096", "title": "Ante Bakmaz", "text": "Carriera.\nIn carriera ha giocato 8 partite nelle coppe continentali, di cui 6 per la Coppa dell'AFC e 2 per l'Europa League."}
{"id": "8386102", "revid": "547034", "url": "https://it.wikipedia.org/wiki?curid=8386102", "title": "Jaime Ord\u00f3\u00f1ez", "text": "Famoso per aver recitato nella serie televisiva spagnola \"Aqu\u00ed no hay quien viva\", per aver collaborato nei programmi di Jos\u00e9 Mota e per essere dal 2013 attore feticcio nei film di \u00c1lex de la Iglesia.\nAl momento \u00e8 impegnato come produttore, regista e scenaggiatore nella lavorazione del suo film \"El berrido de los silencios\"."}
{"id": "8386109", "revid": "729019", "url": "https://it.wikipedia.org/wiki?curid=8386109", "title": "Timothy O'Brien, I baronetto", "text": "Biografia.\nEra figlio di Timothy O'Brien e di sua moglie Madden. Nel 1821 spos\u00f2 Catherine Murphy, figlia di Edward Murphy, ed ebbero almeno cinque figli: Timothy (morto nel 1869); John (morto nel 1869); Kate (morta nel 1894); Ellen (morta nel 1899); e Patrick (1823-1895). Prima di entrare in politica faceva il mercante.\nNel 1844, O'Brien fu nominato sindaco di Dublino, e riconfermato nel 1849. Allo stesso tempo, fu membro del Parlamento (MP), eletto nel 1846 per la prima volta nella Repeal Association in una elezione suplettiva per il collegio di Cashel, causata dalle dimissioni di Joseph Stock. Diventato deputato dell'Independent Irish Party nel 1852, divent\u00f2 un Whig nel 1857, mantenendo il seggio fino alle elezioni generali del 1859, quando decise di non ricandidarsi.\nNel 1849, durante la prima visita in Irlanda della regina Vittoria, O'Brien fu fatto Baronetto, diventando il I baronetto di Merrion Square e Boris-in-Ossory. Alla sua morte, avvenuta nel 1862, il baronettato fu ereditato da suo figlio, Sir Patrick O'Brien.\nAl di fuori della sua carriera politica, O'Brien fu anche un giudice di pace e Deputy lieutenant."}
{"id": "8386134", "revid": "767487", "url": "https://it.wikipedia.org/wiki?curid=8386134", "title": "The Double O", "text": "The Double O \u00e8 un film muto del 1921 diretto da Roy Clements che ne firma anche la sceneggiatura e aveva come interpreti Jack Hoxie, Steve Clemento, William Berke, Ed La Niece, Evelyn Nelson. Di genere western, fu prodotto da Ben F. Wilson per la sua casa di produzione.\nTrama.\nHappy Hanes, il caposquadra del Double O, un ranch che si trova vicino al confine con il Messico, e il suo amico Jim non sono grandi estimatori del manager del ranch, Mat Haley. Costui \u00e8 un tipo infido che, in combutta con Cholo Pete, si \u00e8 accordato con i ladri di bestiame. Happy finisce per irritare la nuova proprietaria del ranch, Frances Powell, offrendole Pete (che dice di avere vinto a carte) in cambio di un bacio. Lei reagisce licenziandolo. Haley, che vorrebbe sposarla per avere le mani completamente libere nella gestione dell'azienda, le chiede di sposarlo: al suo rifiuto, la rapisce. A salvarla, giunge Happy che, per\u00f2, a sua volta, viene sequestrato dai messicani che ne vogliono un riscatto. Questa volta, a correre in suo aiuto sar\u00e0 Frances. I due, alla fine, convoleranno felicemente a nozze.\nProduzione.\nIl film fu prodotto dalla Ben Wilson Productions, la casa di produzione fondata dall'attore e regista Ben F. Wilson.\nDistribuzione.\nIl copyright del film, richiesto dalla Arrow Film Corp., fu registrato il 3 dicembre 1921 con il numero LP17272.&lt;br&gt;\nDistribuito dalla Arrow Film Corporation, il film - in cinque rulli - usc\u00ec nelle sale statunitensi il 29 novembre 1921. Il 1\u00ba dicembre 1930, distribuita dalla Syndicate Film Exchange, usc\u00ec negli Stati Uniti una riedizione del film, ridotto in un cortometraggio della lunghezza di 600 metri (corrispondenti a due bobine).\nCopia completa della pellicola si trova conservata negli archivi della Cin\u00e9math\u00e8que Royale de Belgique di Bruxelles."}
{"id": "8386136", "revid": "481666", "url": "https://it.wikipedia.org/wiki?curid=8386136", "title": "Steve Clemento", "text": ""}
{"id": "8386141", "revid": "121547462", "url": "https://it.wikipedia.org/wiki?curid=8386141", "title": "William M. Hoffman", "text": "Biografia.\nWilliam M. Hoffman nacque a New York, figlio di Johanna Papiermeister e Morton Hoffman. La sua carriera teatrale inizi\u00f2 negli anni 60 nei teatri dell'Off Off Broadway di New York e nel corso della sua carriera fu autore di oltre una dozzina di opere teatrale e libretti. Hoffman \u00e8 noto soprattutto per il suo dramma \"As Is\" che, nel 1985, fu la prima opera teatrale ha trattare il tema dell'AIDS nella comunit\u00e0 gay. Il dramma ottenne un buon successo di critica e pubblico e valse allo scrittore il Drama Desk Award e l'Obie Award, oltre che una candidatura al Tony Award alla migliore opera teatrale quando la pi\u00e8ce debutt\u00f2 a Broadway. Nel 1980 la Metropolitan Opera House gli commission\u00f2 il libretto dell'opera \"I fantasmi di Versailles\", che fece il suo debutto al Met nel 1991 con un prestigioso cast che comprendeva Teresa Stratas, Ren\u00e9e Fleming e Marilyn Horne. L'opera fu trasmessa anche in televisione, il che port\u00f2 a Hoffman una candidatura anche al Premio Emmy.\nHoffman era dichiaratamente omosessuale."}
{"id": "8386170", "revid": "122739558", "url": "https://it.wikipedia.org/wiki?curid=8386170", "title": "Fausto Curi", "text": "Biografia.\nHa svolto la sua carriera accademica nell'Universit\u00e0 di Bologna, come studente , poi come docente e infine come professore emerito di Letteratura italiana contemporanea. Fu tra i promotori del Gruppo 63 e tra i pi\u00f9 attivi collaboratori de \"Il Verri\". Ha scritto per riviste come \"Lingua e stile\", \"Studi di estetica\" e giornali come \"L'Unit\u00e0\" e \"Il Giorno\"."}
{"id": "8386199", "revid": "1543377", "url": "https://it.wikipedia.org/wiki?curid=8386199", "title": "Poeae (Clade HSAQN)", "text": "Poeae (Clade HSAQN) \u00e8 una denominazione provvisoria per una sottotrib\u00f9 di piante spermatofite monocotiledoni appartenente alla famiglia Poaceae (ex Graminaceae), sottofamiglia Pooideae dell'ordine delle Poales..\nRiproduzione.\nCome gran parte delle Poaceae, le specie di questo genere si riproducono per impollinazione anemogama. Gli stigmi pi\u00f9 o meno piumosi sono una caratteristica importante per catturare meglio il polline aereo. La dispersione dei semi avviene inizialmente a opera del vento (dispersione anemocora) e una volta giunti a terra grazie all'azione di insetti come le formiche (mirmecoria).\nDistribuzione.\nI generi di questo gruppo ad eccezione di \"Arctagrostis\" (zone artiche del Nord) sono tutti nativi dell'emisfero australe.\nTassonomia.\nLa famiglia di appartenenza di questo gruppo (Poaceae) comprende circa 650 generi e specie (secondo altri Autori 670 generi e ). Con una distribuzione cosmopolita \u00e8 una delle famiglie pi\u00f9 numerose e pi\u00f9 importanti del gruppo delle monocotiledoni e di grande interesse economico: tre quarti delle terre coltivate del mondo produce cereali (pi\u00f9 del 50% delle calorie umane proviene dalle graminacee). La famiglia \u00e8 suddivisa in 11 sottofamiglie, il gruppo di questa voce \u00e8 posizionato all'interno della sottofamiglia Pooideae.\nFilogenesi.\nIl clade \"HSAQN\", pi\u00f9 precisamente, \u00e8 descritta all'interno della trib\u00f9 Poeae (quest'ultima \u00e8 compresa nella supertrib\u00f9 Poodae ). La trib\u00f9 Poeae (formata da diverse sottotrib\u00f9 suddivise in alcune supersottotrib\u00f9) \u00e8 l'ultimo nodo della sottofamiglia Pooideae ad essersi evoluto (gli altri precedenti sono la trib\u00f9 Brachyelytreae, e le supertrib\u00f9 Nardodae, Melicodae, Stipodae e Triticodae).\n\"HSAQN\" nell'attuale circoscrizione forma un clade abbastanza ben supportato e appartiene al gruppo con le sequenze dei plastidi di tipo \"Poeae\" (definito \"Poeae chloroplast groups 2 \") ed \u00e8 circoscritta nella supersottotrib\u00f9 Poodinae (chiamata anche \"PAM clade\"). La supersottotrib\u00f9 Poodinae comprendente alcune sottotrib\u00f9 (Poinae, Miliinae, Phleinae e Avenulinae) e il gruppo denominato \"ABCV clade\" comprendente (in posizione politomica) le sottotrib\u00f9 Beckmanniinae, Cinninae, Alopecurinae, Ventenatinae e altri cladi minori (tra cui quello di questa voce). Ulteriori studi sono necessari per avere informazioni pi\u00f9 dettagliate e precise in quanto la struttura sopra descritta non \u00e8 l'unica che emerge dalle analisi filogenetiche attuali.\nLe seguenti sinapomorfie sono relative a tutta la sottofamiglia (Pooideae):\nLe sinapomorfie relative alla trib\u00f9 Poeae sono:\nPer le specie di questa voce sono state trovate le seguenti sinapomorfie:\nIl cladogramma seguente, tratto dallo studio citato, mostra una possibile configurazione filogenetica del gruppo \"HSAQN\".\nGeneri del clade.\nIl clade \"HSAQN\" si compone di 5 generi e 13 specie:"}
