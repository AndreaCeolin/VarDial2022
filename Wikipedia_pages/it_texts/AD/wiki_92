{"id": "257000", "revid": "124565201", "url": "https://it.wikipedia.org/wiki?curid=257000", "title": "Guerra sovietico-polacca", "text": "La guerra sovietico-polacca (in polacco: \"Wojna polsko-bolszewicka\"; ), nota anche come guerra polacco-bolscevica, fu un conflitto armato che vide contrapposti, tra il 1919 ed il 1921, da una parte la Repubblica di Polonia, appena ricostituitasi come stato indipendente dopo pi\u00f9 di un secolo di dominazione straniera, e il governo nazionalista ucraino in esilio, e dall'altra la Russia sovietica gi\u00e0 in lotta contro le armate controrivoluzionarie.\nLa guerra ebbe inizio con l'invasione polacca di Lituania, Bielorussia e Ucraina allo scopo di ricreare una Grande Polonia; tuttavia, l'Armata Rossa sovietica si riorganizz\u00f2 e pass\u00f2 alla controffensiva infliggendo pesanti sconfitte all'esercito polacco, liberando i territori occupati e avanzando nel cuore della Polonia in direzione di Varsavia. Quando ormai la caduta della capitale polacca sembrava imminente e l'avanzata delle truppe bolsceviche russe inarrestabile, una controffensiva polacca port\u00f2 alla sconfitta dei sovietici alle porte di Varsavia e consent\u00ec alla Polonia di riguadagnare una parte del terreno perduto. La guerra si concluse con un compromesso tra le parti sancito dal trattato di Riga del marzo 1921 che port\u00f2 a una spartizione della Bielorussia e dell'Ucraina tra la Russia sovietica e la Polonia. Alla neonata repubblica di Lituania, invece, i polacchi riuscirono a strappare la capitale, Vilnius.\nAntefatti.\nI motivi del conflitto.\nIl conflitto scoppi\u00f2 pressoch\u00e9 contemporaneamente alla decisione del febbraio 1919 dell'Oberkomando-Ostfront, l'alto comando dell'esercito tedesco dislocato lungo i confini orientali stabiliti dal trattato di Brest-Litovsk del 3 marzo 1918 fra l'Impero tedesco e la Russia bolscevica, di smobilitare facendo seguito all'armistizio di Compi\u00e8gne dell'11 novembre 1918, i circa uomini schierati lungo i 2\u00a0400\u00a0km di frontiera, fra il golfo di Finlandia e il mare d'Azov, lasciando vasti territori della Bielorussia e dell'Ucraina privi di controllo.\nIl 6 novembre del 1916, nel pieno della prima guerra mondiale, l'Austria-Ungheria e l'Impero tedesco, nel tentativo di controllare il risorgente nazionalismo polacco, si erano accordati per la creazione di un \"Regno di Polonia\" autonomo nell'ex-territorio russo del Regno del Congresso, che era stato occupato dagli Imperi centrali. Il 7 ottobre 1918, con gli Imperi centrali in via di disfacimento e la Russia precipitata nel caos della guerra civile seguita alla rivoluzione, il Consiglio di reggenza del \"Regno di Polonia\" a Varsavia proclam\u00f2 l'indipendenza polacca con la riunificazione delle tre porzioni di territorio che prima della guerra erano sotto dominazione tedesca, russa e austro-ungarica, chiamando alla presidenza del nuovo stato J\u00f3zef Klemens Pi\u0142sudski che assunse subito dopo il grado di maresciallo e il ruolo di comandante in capo delle forze armate.\nAlla conferenza di Versailles l'assenza della Russia, per via della pace separata conclusa da Lenin con la Germania a Brest-Litovsk e del mancato riconoscimento della Russia sovietica da parte delle potenze vincitrici, imped\u00ec un accordo sulle frontiere orientali del nuovo stato polacco.\nNella visione politica del neo-presidente polacco Pi\u0142sudski, la Polonia per poter sopravvivere nel nuovo ordine europeo, sorto sulle rovine della guerra, avrebbe dovuto diventare una potenza regionale: \u00abLa Polonia sar\u00e0 una grande potenza, oppure non potr\u00e0 esistere\u00bb \nEgli pensava di poter raggiungere questo obiettivo legando a s\u00e9 le piccole nazionalit\u00e0 che si estendevano ad est e nord-est (Lituania, Bielorussia e Ucraina), le quali dovevano essere sottratte all'orbita d'influenza russa e portate in quella polacca. Per raggiungere tale obiettivo, Pi\u0142sudski tent\u00f2 di far risorgere l'idea, cara al nazionalismo romantico polacco, della Confederazione polacco-lituana fondata nel XIV secolo dai re della dinastia degli Jagelloni: nell'idea di Pi\u0142sudski avrebbe dovuto nascere una nuova federazione, detta \"Mi\u0119dzymorze\", formata dalle repubbliche indipendenti di Ucraina, Bielorussia e Lituania unite alla Polonia sotto il predominio di quest'ultima.\nQuesta ambiziosa idea naufrag\u00f2 immediatamente: i lituani, che nell'antica confederazione medievale erano la controparte politica della Polonia, erano animati da forte nazionalismo e per nulla disposti a rinunciare all'appena acquisita indipendenza; l'Ucraina era in uno stato di guerra civile e di caos istituzionale, segnato dall'esistenza di pi\u00f9 entit\u00e0 statali separate con continui cambi di fazioni al potere, e teatro della lotta fra le truppe bolsceviche e le armate controrivoluzionarie, mentre i bielorussi erano poco interessati sia all'idea dell'indipendenza che alle proposte di unione di Pi\u0142sudski.\nCon sorprendente simmetria rispetto al diverso atteggiamento che gli storici polacchi e tedeschi avevano nei confronti della \"Drang nach Osten\" (la spinta dell'espansionismo tedesco verso oriente), a partire dal XIX secolo, mentre ucraini e bielorussi sottolineavano il carattere aggressivo e colonizzatore della spinta espansionista polacca, i polacchi ponevano l'accento sulla loro missione civilizzatrice nelle terre orientali, poco sviluppate e in ritardo rispetto al resto d'Europa. Sotto la Confederazione polacco-lituana, l'aristocrazia polacca aveva colonizzato quella ucraina facendone scaturire due modelli di civilt\u00e0: quella signorile (polonizzata) e quella contadina (ruteno-ucraina). Ma, nell'Impero russo, il risorgimento nazionale delle popolazioni ucraine e bielorusse coincise con la rivolta delle masse contadine contro la classe dei proprietari terrieri, polacchi o \"polonizzati\" se di origine lituana e ruteno-ucraina; per cui, mentre da una parte si faceva strada all'inizio del XX secolo un rinnovato sentimento polacco che trascendeva le frontiere imposte da Austria-Ungheria, Russia e Prussia, dall'altra venivano meno i rapporti tra le diverse nazioni precedentemente unite nell'Unione della Corona polacca e del Granducato di Lituania che rifiutavano questo nuovo processo di \"polonizzazione\" appunto perch\u00e9 invadeva il processo di maturazione della coscienza nazionale ucraina, lituana e bielorussa. Questo carattere aggressivo del nazionalismo polacco sarebbe stato confermato gi\u00e0 a partire dalla Costituzione polacca del 1921, per la quale i non polacchi erano formalmente cittadini a pieno titolo, ma \"de facto\" venivano considerati cittadini di serie B, con meno diritti dei polacchi veri e propri. Col passare degli anni i governi polacchi combatterono in modo sempre pi\u00f9 fermo gli ucraini e i bielorussi che aspiravano a sviluppare la propria cultura: agli ucraini e ai bielorussi venne proibito di servirsi delle loro lingue nelle scuole. Le riforme agrarie nei territori orientali vennero bloccate dal timore che la redistribuzione delle terre avrebbe potuto avvantaggiare ucraini e bielorussi a danno dei proprietari terrieri polacchi. Agli ebrei venne preclusa la possibilit\u00e0 di accedere ai diritti collettivi come minoranza e vennero respinte le rivendicazioni autonomistiche ucraine nella Galizia orientale.\nOltretutto, la proposta di Pi\u0142sudski era alquanto ambigua: egli non precis\u00f2 mai che cosa intendesse effettivamente realizzare, per cui la sua idea di federazione rest\u00f2 qualcosa di astratto, una specie di sogno trasferito nel nuovo secolo direttamente dal nazionalismo romantico polacco dell'Ottocento, come lo era d'altra parte la sua idea di \"nazione polacca\", slegata sia dal concetto di etnia che da quello di territorio. Nell'idea di Pi\u0142sudski le due entit\u00e0 della vecchia confederazione, Polonia e Lituania, avrebbero dovuto avere in comune difesa e politica estera mantenendo la propria indipendenza amministrativa, ma una tale idea aveva ben poca attrattiva per i lituani, gli ucraini e i bielorussi contemporanei di Pi\u0142sudski che in essa videro semplicemente una maschera dell'imperialismo polacco. Infatti, molti di loro sospettarono che la proposta di federazione, alla fine, non fosse altro che scambiare la tutela delle grandi potenze con qualcosa che li avrebbe tutelati meno rendendoli nel contempo mero \"oggetto\" di una sfera d'influenza polacca.\nD'altra parte Pi\u0142sudski, nei fatti, era ben poco romantico quanto piuttosto molto realista e ben conscio che le frontiere all'interno degli ex imperi russo, tedesco e austro-ungarico sarebbero state decise con la forza delle armi. Nel 1919 scrisse all'amico Leon Wasielewski:\nE riguardo alla Russia:\nIn pi\u00f9, gli Alleati occidentali erano contrari alla proposta di Pi\u0142sudski, nella quale intravedevano null'altro che il tentativo della Polonia di espandersi a spese della Russia. Sia i francesi sia i britannici chiesero ai polacchi, almeno in un primo momento, di limitare le frontiere orientali a quelle corrispondenti a una divisione etnica, vedendo nella Russia bolscevica solo uno stato temporaneo di cose che presto sarebbe stato spazzato via dalle armate bianche da essi attivamente supportate.\nSul versante sovietico, non esistendo una definita strategia di politica estera su base nazionale, la situazione era molto pi\u00f9 fluida: la sopravvivenza stessa della rivoluzione era a rischio e per molti i polacchi, in collusione con le armate bianche e le potenze occidentali, tentavano di distruggere militarmente la Russia bolscevica o quantomeno di privarla di un'ampia parte del suo territorio al fine di indebolirla economicamente e ridurla alla merc\u00e9 degli stati confinanti: correlato a questo timore, era il desiderio di spingere le frontiere il pi\u00f9 lontano possibile dal centro della Russia. Invece, quella parte dell'\u00e9lite sovietica che non credeva nella possibilit\u00e0 della rivoluzione di sopravvivere senza diffondersi, vide nell'invasione polacca e nella susseguente guerra l'opportunit\u00e0 di esportare la rivoluzione in Europa. Questi obiettivi in qualche modo contrastavano l'uno con l'altro: il desiderio di espandere la rivoluzione incoraggi\u00f2 l'assunzione di posizioni rischiose e precluse il consolidamento delle posizioni territoriali raggiunte; le preoccupazioni riguardo alla sopravvivenza del regime esacerbarono i sospetti sui reali obiettivi polacchi e sulla possibilit\u00e0 di una grande coalizione antibolscevica minando la possibilit\u00e0 di raggiungere un accordo.\nIn sostanza, mentre la Russia era indebolita dalla guerra civile, la Polonia intravide l'opportunit\u00e0 di espandersi verso est: i polacchi colsero l'occasione e avanzarono; mentre per i sovietici la guerra fu sia una risposta all'aggressione polacca che un'opportunit\u00e0 di esportare ad ovest la rivoluzione.\nLa situazione geo-politica.\nDopo il crollo dell'Impero russo a seguito della rivoluzione, in Ucraina venne istituita una Rada Centrale che proclam\u00f2, il 25 gennaio 1918, la nascita della Repubblica Popolare Ucraina, mentre a sud si formava la Repubblica Sovietica del Donec-Krivoj Rog; dopo la pace di Brest-Litovsk fra Russia bolscevica e Germania, l'intero territorio venne occupato dai tedeschi che insediarono al potere l'etmano Pavlo Skoropad'skyj. Dopo il crollo della Germania, i socialisti ucraini istituirono il Direttorato che, nel gennaio 1919, si un\u00ec formalmente con la Repubblica Popolare dell'Ucraina Occidentale, o \"Repubblica Nazionale dell'Ucraina Occidentale\", nata nel territorio della Galizia orientale che era stato sotto dominazione austro-ungarica. Fra il 1918 e il 1920, in una situazione di totale caos, si affrontarono in Ucraina ben undici eserciti fra armate bianche, bolsceviche, polacche, anarchiche, forze autonomiste e truppe della Triplice intesa (queste ultime inviate a sostegno delle armate bianche), mentre a seguito della guerra polacco-ucraina il territorio dell'Ucraina Occidentale venne incorporato nella Polonia nel luglio del 1919. Nel 1920 il Paese era diviso in varie entit\u00e0 statali distinte, ognuna controllata da una diversa fazione: Pi\u0142sudski scelse di appoggiarsi a quella guidata dal capo cosacco Simon Petljura, socialista ma accesamente antirusso e antibolscevico. Le forze di Petljura, leader della Repubblica popolare ucraina, erano state scacciate verso i confini occidentali ucraini da quelle del generale bianco Denikin ed avevano trovato rifugio in Polonia. Il patto, firmato il 1\u00ba aprile 1920, sembrava molto vantaggioso per i polacchi: Pi\u0142sudski avrebbe potuto sostenere di voler appoggiare le rivendicazioni nazionaliste ucraine e inoltre, in cambio dell'aiuto polacco per recuperare il potere a Kiev, Petljura avrebbe riconosciuto l'annessione alla Polonia della Galizia orientale con la citt\u00e0 di Leopoli;\nIn Bielorussia, il 25 marzo 1918, sotto occupazione tedesca, era stata proclamata la nascita della Repubblica Popolare Bielorussa, a cui era seguita, dopo la ritirata tedesca, la nascita della Repubblica Socialista Sovietica Bielorussa nel gennaio 1919.\nLa Lituania si era dichiarata indipendente nel febbraio del 1918, sotto occupazione tedesca, e dopo la fine della guerra, il 4 aprile 1919, si era costituita in repubblica rivendicando come capitale Vilnius, capitale storica del Granducato di Lituania. Vilnius era rivendicata anche dalla Polonia, in quanto la maggioranza della popolazione della citt\u00e0 era ebraica ma i polacchi costituivano di gran lunga la minoranza pi\u00f9 numerosa. L'infiltrazione bolscevica port\u00f2 allo scoppio della guerra lituano-sovietica e alla nascita nella parte meridionale del paese, nel dicembre del 1919, della Repubblica Socialista Sovietica Lituana con capitale Vilnius, che, nel febbraio 1919, si un\u00ec con la RSS Bielorussa a formare la Repubblica Socialista Sovietica Lituano-Bielorussa.\nLa geografia del teatro d'operazioni.\nLa geografia dell'Europa centrale e orientale ebbe un ruolo significativo nella guerra sovietico-polacca. Il teatro d'operazioni era immenso: il fronte si estendeva per pi\u00f9 di mille chilometri, circa la met\u00e0 dei quali erano utilizzabili per le maggiori operazioni, ed era limitato a nord dal mar Baltico, a sud dai Carpazi, a ovest dalla Vistola e a est dal Dnepr, un'area di forma triangolare con Varsavia, Smolensk e Charkiv ai vertici.\nQuest'area \u00e8 attraversata da una serie di ostacoli naturali: un sistema di fiumi, come il Narew (che confluisce nella Vistola da nord-est) e il Bug (che scorre verso nord prima di piegare a ovest presso Br\u0117st per confluire nel Narew); la regione boscosa dei laghi Masuri a nord; le paludi del Pryp\"jat' al centro. Queste paludi rappresentano il maggior ostacolo naturale agli spostamenti: in genere sono considerate insuperabili e sdoppiano il percorso che da est conduce verso Varsavia in due settori separati: a nord la cosiddetta \"porta della Rutenia bianca\", un corridoio di cinquecento kilometri che collega Minsk a Varsavia; a sud la cosiddetta \"porta di Volinia\", un corridoio di trecento kilometri lungo l'asse Kiev-Lublino-Varsavia.\nA ovest, le Paludi del Pryp\"jat' si aprono in una pianura dove i due settori convergono in prossimit\u00e0 di Br\u0117st: quest'area non solo canalizza gli spostamenti lungo la direttrice est-ovest, ma limita la libert\u00e0 di movimento lungo l'asse nord-sud fornendo ai difensori prevedibili vie di approccio su cui impostare le difese in profondit\u00e0. \nLe ferrovie erano l'unico mezzo di trasporto affidabile su larga scala, ma il loro utilizzo era problematico a causa della variet\u00e0 degli scartamenti ferroviari presenti (tedesco, austriaco e russo). Le strade erano incapaci di sostenere le linee di comunicazione di un esercito: a est del Bug vi erano solo due strade asfaltate, in pratica a una sola corsia di marcia; le vie secondarie variavano, a seconda delle condizioni meteorologiche, fra l'essere una palude di fango in primavera e una distesa polverosa piena di buche in estate; i ponti erano scarsi o danneggiati come risultato delle operazioni militari della prima guerra mondiale.\nForze in campo.\nL'esercito polacco.\nL'inizio della nascita dell'esercito polacco pu\u00f2 essere fatta risalire al 1910, quando Pi\u0142sudski incominci\u00f2 a creare le \"Formazioni polacche di fucilieri\" (Polskie Dru\u017cyny Strzeleckie, o PDS) che avrebbero dovuto servire come base per la rinascita di un esercito nazionale polacco; queste formazioni erano segretamente supportate dal Partito Socialista Polacco (Polska Partia Socjalistyczna, o PPS) e dall'Unione per la lotta armata attiva (Zwi\u0105zek Walki Czynnej, o ZWC), un'organizzazione militare segreta, e fornivano un addestramento militare di base.\nDurante la prima guerra mondiale contingenti polacchi combatterono negli eserciti russo, tedesco, austro-ungarico e francese. Sotto il controllo austro-ungarico furono formate le Legioni polacche, come brigate indipendenti, nella tradizione di quelle che avevano combattuto durante le guerre napoleoniche: nel 1916 le tre brigate delle Legioni polacche contavano 12\u00a0000 uomini. Dopo la fine della guerra le unit\u00e0 polacche si sbandarono e gli uomini tornarono alle loro case per poi passare nell'esercito polacco.\nIl Comitato Nazionale Polacco (Komitet Narodowy Polski, o KNP) costitu\u00ec un piccolo esercito polacco in Francia reclutando uomini fra i polacco-americani, gli immigrati che vivevano in Francia, disertori degli Imperi centrali e prigionieri di guerra. Alla fine del 1918 l'Armata Blu, chiamata cos\u00ec dal colore delle uniformi francesi che indossava, era comandata dal generale J\u00f3zef Haller e ammontava a 15\u00a0000 uomini oltre a un reggimento di settanta carri armati: questi uomini raggiunsero la Polonia nella primavera del 1919 prendendo parte alla guerra polacco-ucraina nella Galizia orientale, ed erano la forza meglio addestrata dell'esercito polacco.\nQuando nel novembre del 1918 Pi\u0142sudski, dopo essere stato imprigionato dalle autorit\u00e0 austro-ungariche, ritorn\u00f2 a Varsavia, prese il comando dell'esercito. All'epoca l'esercito polacco poteva contare su tre reggimenti di fanteria e su tre squadroni di cavalleria provenienti dalla Polnische Wehrmacht, le formazioni militari polacche create dai tedeschi nel 1917 formalmente come esercito del Regno di Polonia, per un totale di circa 9\u00a0000 uomini. Ben presto uomini e ufficiali provenienti dai vari fronti si unirono all'esercito: in giugno la Divisione polacca del generale Lucjan \u017beligowski, partendo da Odessa sul Mar Nero, raggiunse Leopoli dopo una marcia di tre mesi attraverso i Balcani; un distaccamento polacco da Murmansk, nel nord della Russia, raggiunse la Polonia alla fine del 1919 e i 10\u00a0000 sopravvissuti della Divisione siberiana del colonnello Kazimierz Rumsza, provenienti da Vladivostok, raggiunsero il porto di Danzica nel luglio del 1920.\nLa coscrizione obbligatoria, introdotta nel marzo 1919, moltiplic\u00f2 in breve gli uomini disponibili: includendo volontari e coscritti, l'esercito raggiunse una forza di 740\u00a0000 uomini nella primavera del 1920, organizzati in ventuno divisioni di fanteria e sette brigate di cavalleria. In generale la leadership delle forze armate era debole e non godeva di molta fiducia, fatta eccezione per pochi uomini come Pi\u0142sudski, Haller e il capo dello stato maggiore, generale Tadeusz Rozwadowski.\nLa sfida maggiore che dovette affrontare Pi\u0142sudski nella creazione dell'esercito polacco fu riuscire ad amalgamare, equipaggiare e addestrare a combattere insieme uomini provenienti da ogni parte d'Europa, che parlavano lingue diverse e avevano ricevuto un addestramento diverso a seconda dell'esercito in cui avevano combattuto. Sotto il comando polacco era anche l'Esercito del popolo russo, una formazione composta da controrivoluzionari russi organizzata da Boris Savinkov, ex viceministro della guerra nel Governo Provvisorio Russo (nato in seguito all'abdicazione dello Zar nel 1917) e capo del Comitato politico russo antibolscevico a Varsavia.\nL'equipaggiamento prevedeva almeno quattro differenti tipi di fucile: il Lebel francese, il Mannlicher austro-ungarico, il Berdan russo o il Mauser tedesco, ognuno con un differente munizionamento, mentre per l'artiglieria il cannone da 75 mm francese era l'equipaggiamento standard bench\u00e9 vi fosse una carenza di munizioni. L'addestramento era molto carente: solo alcune unit\u00e0 d'\u00e9lite erano in grado di ingaggiare battaglia, mentre la maggior parte delle formazioni erano in grado solo di eseguire compiti di base; nel tentativo di fornire una migliore coesione, la Francia invi\u00f2 una missione composta da quattrocento ufficiali per addestrare i quadri, ma il loro arrivo non fu uniformemente ben visto. L'esercito polacco utilizzava anche treni blindati, provvisti di cannoni di grosso calibro, che operavano come navi da battaglia terrestri e servivano anche a trasportare artiglieria pesante, cavalli e aeroplani. Vi era una piccola forza aerea nella quale militavano in gran numero veterani della prima guerra mondiale e volontari stranieri, in modo particolare statunitensi che avevano servito in Francia nella Squadriglia Lafayette. Fra gli aeroplani dell'eterogenea aviazione polacca vi erano venti caccia italiani Ansaldo A.1 \"Balilla\" che equipaggiarono la famosa squadriglia Ko\u015bciuszko a partire dal giugno 1920. La presenza di questa piccola ma ben addestrata forza aerea diede un decisivo vantaggio ai polacchi nella ricognizione e, in modo pi\u00f9 limitato, nel supporto alle truppe.\nL'Armata Rossa.\nL'Armata Rossa nacque il 18 gennaio 1918 sotto la direzione di Lev Trotsky: all'inizio Trotsky non aveva un'idea certa su come formare il nuovo esercito, le forze a disposizione erano composte da poche truppe lettoni dell'armata zarista a cui si aggiungevano uomini delle Guardie rosse e alcuni battaglioni dei marinai della base di Kronstadt; ben presto arrivarono volontari da ogni parte della Russia per completare i ranghi, e in aprile gi\u00e0 erano circa 100\u00a0000 gli uomini a disposizione, che crebbero ulteriormente dopo la decisione di Trockij di istituire la leva obbligatoria. Poich\u00e9 la maggior parte degli uomini non aveva alcun addestramento militare, si ricorse agli ex ufficiali dell'armata imperiale zarista emanando, il 29 luglio 1918, l'ordine n. 228 che comandava la generale mobilitazione degli ex ufficiali zaristi; stessa procedura fu usata per reclutare i sottufficiali e il personale amministrativo. Nell'agosto del 1920, 48\u00a0000 ufficiali, 214\u00a0000 sottufficiali e 10\u00a0000 unit\u00e0 di personale amministrativo, provenienti dall'armata zarista, erano in servizio nell'Armata Rossa.\nPer essere sicuro della fedelt\u00e0 degli ex ufficiali zaristi, Trotsky istitu\u00ec un sistema centrale di controllo composto da commissari politici che operavano al loro fianco, in una gerarchia parallela che duplicava la catena di comando. Per reclutare e istruire gli ufficiali fu istituito un corso nel febbraio 1918, ma comunque, fino alla guerra sovietico-polacca, il miglior addestramento per gli uomini dell'Armata Rossa fu l'esperienza fatta nella guerra civile: la guerra diede l'opportunit\u00e0 a molti giovani ufficiali di provare il loro talento e la loro genuina fede nella rivoluzione, e fra questi si distinsero Tucha\u010devskij e Egorov, che comandarono i fronti durante la guerra sovietico-polacca, e \u010cujkov e \u017dukov, futuri marescialli durante la seconda guerra mondiale.\nInoltre, la guerra civile fu per l'Armata Rossa una scuola di combattimento che alter\u00f2 la percezione tradizionale sulla relazione esistente fra spazio e disposizione delle forze: la guerra fu caratterizzata dal movimento, enfatizzando l'importanza delle linee di comunicazione e del comando centralizzato. Grazie alla sua mobilit\u00e0, la cavalleria riguadagn\u00f2 la propria posizione di arma decisiva, in contrasto con ci\u00f2 che era avvenuto nella prima guerra mondiale. La natura fluida della guerra aument\u00f2 l'importanza dell'avere a disposizione una riserva principale per bloccare le penetrazioni avversarie e contrattaccare, e inoltre port\u00f2 alla formazione di un efficace stato maggiore, capace di pensare concettualmente su grande scala in modo da saper pianificare le operazioni e controllare e posizionare le forze entro un teatro d'operazioni geograficamente molto ampio.\nAl contrario dell'esercito polacco, l'Armata Rossa aveva una singola arma di base: il fucile Mosin-Nagant, del quale vi era una grande disponibilit\u00e0, sia come armi che come munizioni lasciate dall'armata zarista, e due fabbriche che ancora lo avevano in produzione; sebbene poco preciso sulla lunga distanza, si trattava comunque di un'arma robusta e affidabile. Dal 1920, comunque, la rapida espansione dell'Armata Rossa aveva reso insufficiente la produzione di armi e munizioni per poter equipaggiare l'intera forza armata ma, con la progressiva sconfitta delle armate bianche, erano state catturate grandi quantit\u00e0 di armamenti di produzione francese e britannica. Nelle operazioni mobili che caratterizzarono la guerra civile, due armi giocarono un ruolo fondamentale: la variante russa della mitragliatrice Maxim, prodotta come PM M1910, un'arma robusta e pressoch\u00e9 indistruttibile che poteva sparare per lunghi periodi senza necessit\u00e0 di manutenzione, e la Tachanka, un carro a molle trainato da cavalli e armato con una mitragliatrice, in grado di offrire una combinazione di mobilit\u00e0 e volume di fuoco molto importante durante gli attacchi e le ritirate.\nA differenza dell'esercito polacco, l'Armata Rossa non aveva una propria componente aerea significativa, limitandosi perlopi\u00f9 ad operazioni di osservazione per l'artiglieria per mezzo di palloni frenati che si dimostrarono facili bersagli sia per il fuoco da terra che per gli aerei polacchi anche perch\u00e9, non avendo mai dovuto confrontarsi con un'aviazione avversaria, i sovietici non avevano sviluppato un'effettiva artiglieria antiaerea.\nAll'inizio della guerra sovietico-polacca, l'Armata Rossa si era evoluta in una forza da combattimento credibile: l'armata, nata dalla rivoluzione, aveva una propria dottrina e una propria tattica sull'impiego delle forze, una sufficiente esperienza di combattimento e una base industriale in via di sviluppo a proprio supporto.\nSvolgimento del conflitto.\nL'invasione polacca.\nPreannunciata da alcuni scontri di frontiera all'inizio del 1919 (battaglia di Bereza Kartuska - febbraio 1919), anche se una frontiera certa non esisteva, la guerra inizi\u00f2 con l'avanzata dell'esercito polacco verso Vilnius (occupata in aprile), da cui fu espulso il governo sovietico della RSS Lituano-Bielorussa, e verso Minsk (conquistata l'8 agosto), e precipit\u00f2 nella primavera successiva con il dilagare dell'esercito polacco, fiancheggiato dalle truppe ucraine dell'atamano Simon Petljura, in Ucraina e la conquista, l'8 maggio 1920, della citt\u00e0 di Kiev, che in tal modo cambiava padrone per la quindicesima volta in tre anni.\nL'Armata Rossa, gi\u00e0 impegnata su almeno quindici fronti contemporaneamente (le armate bianche di Judeni\u010d davanti Pietrogrado, di Kol\u010dak in Siberia e di Denikin sul Volga; le truppe britanniche ad Arcangelo, Murmansk e nel Caucaso; quelle francesi a Odessa; quelle statunitensi e giapponesi a Vladivostok), praticamente si ritir\u00f2 senza combattere.\nPoich\u00e9 nella primavera del 1919 c'erano solo pochi reparti dell'Armata Rossa disponibili sul fronte occidentale, la gran parte dell'esercito polacco venne dislocata lungo le zone di confine contese con la Galizia, la Cecoslovacchia e la Germania. Cos\u00ec, l'attacco polacco contro Lituania e Bielorussia, fu condotto inizialmente da una forza di soli 10\u00a0000 uomini, al comando del generale Stanis\u0142aw Szeptycki, organizzati in dodici squadroni di cavalleria, dodici battaglioni di fanteria e tre compagnie di artiglieria. Da parte sovietica, a presidiare quel settore, c'erano la Divisione occidentale a Lida (a sud-ovest di Vilnius) e la Divisione di Pskov a Vilnius. Pi\u0142sudski arriv\u00f2 al fronte il 15 aprile portando con s\u00e9 due divisioni di fanteria e una brigata di cavalleria in rinforzo. Facendo affidamento sulla sorpresa e grazie a una finta verso la citt\u00e0 di Lida, i polacchi distrassero una parte delle difese sovietiche da Vilnius, quindi, utilizzando la cavalleria, riuscirono a interdire le vie di comunicazione isolando le difese sovietiche sia a Lida sia a Vilnius e avanzando nel vuoto fra le linee che si era cos\u00ec creato. I polacchi riuscirono ad occupare Vilnius in soli tre giorni. Con l'arrivo in rinforzo dell'armata di Pozna\u0144 all'inizio di luglio, i polacchi iniziarono a manovrare per attaccare Minsk, verso cui aveva ripiegato la Divisione occidentale sovietica. La battaglia per la conquista della citt\u00e0 occup\u00f2 la prima settimana di agosto e, similmente a quanto fatto a Vilnius, i polacchi dapprima condussero incursioni con la cavalleria nelle retrovie sovietiche, tagliando le vie di comunicazioni in modo da isolare la citt\u00e0, e poi l'attaccarono direttamente. Con l'occupazione di Vilnius e Minsk, per la met\u00e0 di agosto 1919, i polacchi si erano assicurati il raggiungimento dei propri obiettivi strategici in Lituania e in Bielorussia.\nAlle prese con pressanti problemi militari (il 19 settembre l'armata controrivoluzionaria del generale Denikin aveva occupato Kiev) ed economici (il blocco economico imposto dall'Intesa che per circa un anno imped\u00ec alla Russia boscevica qualsiasi commercio con l'estero aggravando la situazione della popolazione, colpita dal tifo e da altre epidemie, per la carenza di cibo, vestiario e medicinali) che consigliavano di evitare una nuova guerra, per di pi\u00f9 contro un nemico esterno, il governo sovietico si mostr\u00f2 disposto a trovare un accordo con i polacchi anche a prezzo di generose concessioni territoriali. Tuttavia, per ogni evenienza, il comando militare inizi\u00f2 a preparare un piano di operazione da usare nel caso fosse scoppiata la guerra con la Polonia. Il 22 dicembre 1919 una nota con un'offerta di pace fu inviata dal Commissario per gli affari esteri Georgij \u010ci\u010derin al governo polacco ma non ricevette alcuna risposta. Il 28 gennaio 1920, una dichiarazione ufficiale venne inviata al governo polacco da Lenin, Trockij e \u010ci\u010derin in nome del Consiglio dei Commissari del popolo; nella dichiarazione si avvertiva il governo polacco sui pericoli insiti nella guerra con la Russia sovietica nella quale gli Alleati stavano trascinando la Polonia, si riaffermava \"incondizionatamente\" il riconoscimento dell'indipendenza e della sovranit\u00e0 della Repubblica di Polonia, si affermava che la Russia bolscevica non aveva intenzioni aggressive, che l'Armata Rossa non sarebbe avanzata oltre la linea di frontiera esistente e che il governo sovietico non aveva concluso accordi con la Germania o con qualsiasi altra nazione ostile alla Polonia. Come unico risultato, la dichiarazione ottenne il recepimento e una promessa di replica da parte del ministro degli esteri polacco Patek. Nuove offerte di pace sovietiche furono inviate il 2 febbraio e il 6 marzo senza risultato. Finalmente, il 27 marzo, Patek inform\u00f2 \u010ci\u010derin che la Polonia era pronta a iniziare negoziati di pace con la Russia bolscevica. \u010ci\u010derin propose come sedi negoziali Mosca, Varsavia oppure una localit\u00e0 neutrale in Estonia, ma Pi\u0142sudski, deciso a sfruttare la situazione di vantaggio anche a scopo propagandistico, pretese che le trattative avessero luogo nella piccola citt\u00e0 di Borisov, nel bel mezzo del fronte polacco, e rifiut\u00f2 la proposta sovietica di un armistizio per la durata dei negoziati concedendo solo una tregua di ventiquattro ore nel settore di Borisov: giusto il tempo e lo spazio per permettere il passaggio della delegazione sovietica attraverso le linee polacche. L'inflessibilit\u00e0 polacca insieme all'evidente richiamo alle condizioni umilianti in cui si era svolta la pace di Brest-Litovsk, convinse Lenin e Trotsky dell'insincerit\u00e0 della proposta polacca. Secondo il conte Aleksander Skrzy\u0144ski, successivamente ministro degli esteri e primo ministro polacco: \u00abLe proposte di pace [sovietiche] non vennero prese in seria considerazione\u2026 Dato per\u00f2 che una politica parlamentare e democratica non consentiva di lasciarle senza una risposta, la questione del luogo ove i negoziati avrebbero potuto esser tenuti venne prospettata in modo cos\u00ec offensivo, che tutto si arrest\u00f2 a quel punto.\u00bb\nNella primavera del 1920 le sorti della guerra civile in Russia stavano decisamente volgendo a favore dei bolscevichi, Pi\u0142sudski decise che fosse il momento di agire per sferrare un colpo decisivo all'Armata Rossa prima che potesse riorganizzarsi e trasferire forze in massa sul fronte occidentale. Pi\u0142sudski poteva disporre di circa 120\u00a0000 uomini: la 1\u00aa, la 4\u00aa e la 7\u00aa armata vennero lasciate a presidiare il fronte in Bielorussia, mentre le forze mobilitate per l'invasione dell'Ucraina erano state concentrate in quattro raggruppamenti: a nord la 4\u00aa divisione di fanteria era in contatto con la 4\u00aa armata in Polesia; al centro, supportate da una divisione di cavalleria e da tre plotoni di autoblindo, erano schierate la 3\u00aa armata a Novograd e la 2\u00aa armata a \u0160epetivka, insieme alle forze ucraine di Petljura; infine a sud la 6\u00aa armata era posizionata sul Dnestr. A fronteggiare i polacchi vi erano la 12\u00aa armata a Kiev e la 14\u00aa armata sul Dnestr, entrambe sottorganico e surclassate numericamente dai polacchi (secondo fonti sovietiche, a polacchi, le due armate sovietiche potevano contrapporre solo uomini; in particolare la 14\u00aa armata non raggiungeva la consistenza di una divisione.), a ci\u00f2 si aggiunsero l'ammutinamento di due brigate galiziane, una delle quali pass\u00f2 interamente dalla parte dei polacchi, e le incursioni delle bande di Machno nelle retrovie sovietiche che causarono il massacro di diversi reparti, la distruzione di ponti e riserve di rifornimenti nonch\u00e9 l'interruzione del sistema di trasporti e comunicazioni. Pi\u0142sudski lanci\u00f2 l'offensiva contro Kiev il 25 aprile incontrando una debole resistenza da parte delle truppe sovietiche: la 14\u00aa armata si ritir\u00f2 dopo aver messo in atto una serie di azioni di retroguardia per tentare di rallentare l'avanzata polacca e il 6 maggio la 12\u00aa armata lasci\u00f2 Kiev che venne occupata dai polacchi due giorni dopo. I polacchi dopo aver occupato Kiev e una piccola striscia sulla riva sinistra del Dnepr, si volsero immediatamente su posizioni difensive.\nTatticamente l'operazione fu un successo per i polacchi, ma strategicamente fu un fallimento: supponendo erroneamente che il grosso dell'Armata Rossa fosse a sud, Pi\u0142sudski aveva concentrato le sue forze contro l'Ucraina nella speranza di infliggere al nemico un colpo mortale, ma le poche forze sovietiche nell'area riuscirono a sfuggire all'annientamento e Pi\u0142sudski ottenne solo di estendere il fronte e disperdere le sue forze. Inoltre l'alleanza con Petljura si rivel\u00f2 controproducente in quanto ormai il leader nazionalista ucraino non era pi\u00f9 in grado di attrarre un vasto seguito. Pi\u0142sudski sperava anche che l'arrivo delle truppe polacche avrebbe indotto la popolazione ucraina a sollevarsi contro i bolscevichi, ma non vi fu alcuna sollevazione: se i sovietici avevano il sostegno di almeno una parte della popolazione, viceversa i polacchi non suscitavano alcun entusiasmo.\nLa controffensiva dell'Armata Rossa.\nL'occupazione polacca dell'Ucraina e la perdita di Kiev provoc\u00f2 inizialmente costernazione e smarrimento fra i dirigenti sovietici, essendo giunta del tutto inaspettata, ma ben presto volse la situazione in loro favore: la Polonia aveva occupato un territorio incontestabilmente russo e sulla scena internazionale ora rivestiva chiaramente il ruolo dell'aggressore giustificando cos\u00ec una drastica risposta militare. Inoltre l'attacco polacco suscit\u00f2 la solidariet\u00e0 delle classi lavoratrici europee e provoc\u00f2 un'ondata di passione patriottica in Russia che la necessit\u00e0 del momento spinse i leader bolscevichi a sfruttare ripiegando su una nuova versione del patriottismo russo che faceva appello sia ai valori rivoluzionari della lotta di classe e dell'internazionalismo sovietico sia a quelli tradizionali della difesa della madrepatria: il 29 aprile 1920, il Comitato Centrale del Partito Comunista lanci\u00f2 un appello, non solo ai lavoratori sovietici, ma a tutti i \"cittadini d'onore\" di Russia per non permettere \"alle baionette dei magnati polacchi di determinare il destino della Grande nazione russa\", mentre il KP(b)U (Partito Comunista Bolscevico Ucraino) denunciava il pericolo che l'invasione polacca minacciasse l'esistenza di una madrepatria ucraina. L'appello al patriottismo si rivel\u00f2 molto pi\u00f9 produttivo in termini di morale e mobilitazione della popolazione che non la propaganda basata sulla lotta di classe, ma alien\u00f2 alla causa bolscevica il sostegno di parte dei lavoratori polacchi, anche se vi fu sempre attenzione nella propaganda sovietica a non cadere nello sciovinismo e a fare una netta distinzione riguardo ai polacchi fra proprietari terrieri e capitalisti da una parte e operai e contadini dall'altra.\nL'attacco polacco in Ucraina alter\u00f2 significativamente la situazione militare ed il piano d'operazione inizialmente preparato dal comando sovietico dovette essere modificato. Il Comandante supremo dell'esercito, generale Sergei Kamenev, riorganizz\u00f2 le forze sovietiche a occidente su due fronti: il fronte occidentale (a nord) e il fronte sud-occidentale (a sud). Il nuovo piano prevedeva due azioni: l'attacco principale doveva essere portato dal fronte occidentale in Bielorussia; al fronte sud-occidentale era assegnato un attacco di supporto assecondando la direzione generale dell'offensiva, da Rivne a Brest-Litovsk; i due fronti dovevano cooperare il pi\u00f9 strettamente possibile e sebbene al fronte sud-occidentale fosse stato assegnato un ruolo sussidiario, la sua azione era ritenuta di particolare importanza, per questo gli venne assegnata come rinforzo una delle forze di maggior impatto offensivo a disposizione dell'Armata Rossa: la Prima armata di cavalleria del generale Sem\u00ebn Bud\u00ebnnyj. Il 29 aprile 1920, l'allora appena ventisettenne generale Michail Tucha\u010devskij fu posto al comando del fronte occidentale e delle sue quattro armate (15\u00aa, 3\u00aa, 16\u00aa e 4\u00aa armata). Il fronte sud-occidentale, con la 12\u00aa e la 14\u00aa armata di fanteria e la Prima armata di cavalleria, fu posto invece sotto il comando del generale Aleksandr Egorov. I due fronti sovietici potevano contare su circa 160\u00a0000 uomini.\nIl generale Tucha\u010devskij lasci\u00f2 il Caucaso e arriv\u00f2 al suo nuovo quartier generale di Smolensk, al confine con la Bielorussia, il 7 maggio, trovando una situazione piuttosto critica: le unit\u00e0 sovietiche erano solo in parte organizzate e, anche se nominalmente superiori in numero ai polacchi, solo una delle quattro armate era in grado di combattere; in pi\u00f9 vi era il rischio che i polacchi dirottassero in Bielorussia una parte delle divisioni che avevano occupato Kiev. Per avere una propria forza di cavalleria, Tucha\u010devskij assembl\u00f2 due divisioni di cavalleria e una brigata di fanteria creando cos\u00ec il III Corpo di cavalleria (Kavkor), affidato al comando del generale Gaja Gaj.\nL'offensiva sovietica era stata fissata per il 15 maggio e, secondo i piani dell'alto comando, prevedeva un attacco principale che doveva essere condotto dalla 16\u00aa armata in direzione di Igume-Minsk, mentre alla 15\u00aa armata, operante pi\u00f9 a nord, era affidato un ruolo di supporto. Questo piano venne modificato da Tucha\u010devskij quando si rese conto dell'impossibilit\u00e0 di portarlo a termine, sia per le precarie condizioni delle unit\u00e0 ai suoi ordini che per l'inadeguatezza del sistema di approvvigionamento che rendevano non perseguibile un'offensiva continuata in profondit\u00e0. Tucha\u010devskij disponeva di una forza totale di circa uomini e, dopo una rapida preparazione, lanci\u00f2 un primo attacco con la 15\u00aa armata, la sola gi\u00e0 in grado di affrontare la battaglia, impadronendosi del nodo ferroviario di Molochevski. L'azione precedette di poco un analogo attacco polacco, diretto contro \u017dlobin e Mogil\u0451v, che se avesse avuto successo avrebbe interrotto le comunicazioni ferroviarie fra le forze sovietiche schierate a nord e a sud e disturbato non poco i preparativi sovietici. Questa azione segn\u00f2 l'inizio della prima delle due offensive del fronte occidentale.\nLa prima offensiva (battaglia della Beresina) fu lanciata il 15 maggio: un attacco diversivo venne portato contro l'ala destra dello schieramento polacco, mentre la 15\u00aa armata, attraversata la Dvina, portava l'attacco principale verso nord-ovest, contro l'ala sinistra polacca, riuscendo a sfondare le linee nemiche, per poi ripiegare verso sud-ovest tentando di ricacciare i polacchi verso le paludi del Pryp\"jat'; tre giorni dopo all'offensiva si un\u00ec la 16\u00aa armata che, oltrepassata la Beresina, occup\u00f2 Borisov. Ad opporsi alle forze sovietiche c'erano la 1\u00aa, la 4\u00aa e la 7\u00aa armata polacche sotto gli ordini del generale Stanis\u0142aw Szeptycki, con la 4\u00aa armata schierata lungo la Beresina e la 7\u00aa mantenuta come riserva strategica. L'offensiva colse di sorpresa i polacchi: per due settimane le truppe sovietiche avanzarono ricacciando all'indietro quelle polacche; all'inizio di giugno, con una serie di contrattacchi dopo oltre cento chilometri di ritirata ininterrotta, l'esercito polacco riusc\u00ec a contenere l'offensiva sovietica lungo una linea di difesa che correva dalle foreste intorno alla citt\u00e0 di Kazjany (\"\u041a\u0430\u0437\u044f\u043d\u044b\"), a nord, al lago di Pelic, a sud. \nA questo punto, avendo temporaneamente allontanato la minaccia di un'offensiva polacca in Bielorussia e non essendo in grado di sfruttare appieno il successo raggiunto, Tucha\u010devskij prefer\u00ec fermarsi per riprendere la riorganizzazione delle sue forze e l'8 giugno ordin\u00f2 alle proprie truppe di ritirarsi sulle rive occidentali dei fiumi Avuta (\"\u0410\u0432\u0443\u0442\u0430\") e Beresina; tanto pi\u00f9 che lo sfondamento della Prima armata di cavalleria a sud aveva dirottato l'attenzione polacca sul fronte meridionale.\nLa controffensiva sovietica a sud.\nL'offensiva del fronte sud-occidentale per la riconquista dell'Ucraina inizi\u00f2 il 26 maggio.\nLe direttive inviate da Kamenev a Egorov prevedevano che la 12\u00aa e la 14\u00aa armata attaccassero le posizioni polacche, rispettivamente, a nord e a sud di Kiev; mentre alla Prima armata di cavalleria era assegnato il compito di condurre l'attacco frontale. Il collegamento col fronte occidentale di Tucha\u010devskij era assicurato dal Gruppo Mozyr, la cui scarsa consistenza, che ammontava a meno di due divisioni, era in parte compensata dal fatto di essere schierato a presidiare un tratto del fronte (che sconfinava nelle paludi del Pryp\"jat') caratterizzato da un terreno che rendeva difficile i movimenti delle truppe. All'epoca dell'invasione polacca, la Prima armata di cavalleria del generale Bud\u00ebnnyj, la famosa Konarmiia, disponeva di circa uomini e si trovava nel Caucaso settentrionale (nel Kuban'), dove aveva combattuto contro l'esercito del generale Denikin. Partita dalla citt\u00e0 di Majkop, si riorganizz\u00f2 nella citt\u00e0 di Uman', in Ucraina a sud-est di Kiev, che raggiunse dopo una marcia di trasferimento di 1\u00a0200 chilometri, quasi tutti coperti cavalcando in trenta giorni e al prezzo di cinquanta cavalli azzoppati o morti al giorno.\nIl 31 maggio inizi\u00f2 l'attacco del fronte sud-occidentale. Alla mobilit\u00e0 e alla forza dirompente della Prima armata di cavalleria era affidato il compito di sfondare le linee della 3\u00aa armata polacca, a sud di Kiev, avanzando verso nord-ovest in modo da tagliarne le vie di comunicazione, mentre la 12\u00aa armata, attraversato il Dnepr a nord di Kiev, doveva procedere verso sud-ovest in modo da completare l'accerchiamento. La 14\u00aa armata avrebbe coperto il fianco sinistro della Prima armata contro la 6\u00aa armata polacca e, alla sua destra, il Gruppo Fastov, forte di due divisioni di fanteria, era posizionato per un attacco parallelo in direzione dell'incrocio ferroviario di Fastiv, circa 40\u00a0km a sud-ovest di Kiev.\nInizialmente, gli sforzi fatti per rompere le linee polacche utilizzando l'assalto in massa della cavalleria, una tattica che aveva frequentemente avuto successo contro le armate bianche, non diede i risultati sperati contro le ben trincerate e relativamente disciplinate forze polacche. Egorov allora cambi\u00f2 tattica: l'attacco della Konarmiia fu sostenuto da quello della fanteria e condotto sfruttando la superiorit\u00e0 dell'artiglieria sovietica; la Konarmiia stessa fu scaglionata su pi\u00f9 linee d'attacco (la prima linea era composta dalla 4\u00aa divisione, la seconda dalla 14\u00aa e dalla 11\u00aa divisione e la terza dalla 6\u00aa divisione). L'assalto generale fu lanciato all'alba del 5 giugno e quattro giorni dopo le fanterie sovietiche riuscirono a sfondare le linee polacche occupando Fastiv e aprendo un varco nello schieramento avversario attraverso il quale si rivers\u00f2 rapidamente la cavalleria. La Konarmiia, avanzando rapidamente lungo la ferrovia ad ovest di Fastiv, port\u00f2 la breccia nel fronte polacco ad un'ampiezza di 40\u00a0km. L'intento di Egorov era quello di tagliare rapidamente la linea della ritirata ai polacchi, ma la Konarmiia, che avrebbe dovuto chiudere la tenaglia intorno alla 3\u00aa armata polacca convergendo verso nord sulla ferrovia Kiev-Korosten', per difetto di comunicazione e confusione negli ordini, avanz\u00f2 invece in direzione di \u017dytomyr, contro le posizioni della 2\u00aa armata polacca. La Konarmiia era la sola unit\u00e0 a disposizione di Egorov in grado di compiere rapide manovre; la fanteria sovietica, invece, fatic\u00f2 a tenere il passo della propria cavalleria e delle truppe polacche in ritirata. La mancanza di forze di riserva mobili fece fallire il tentativo di Egorov di accerchiare e distruggere i polacchi, che poterono cos\u00ec ritirarsi in relativo ordine lungo la ferrovia per Korosten' preservando forze che, per quanto provate, altrimenti sarebbero state distrutte. Il 13 giugno l'Armata Rossa entr\u00f2 a Kiev, abbandonata dai polacchi in ritirata.\nDopo dieci giorni di attacchi, il fronte sud-occidentale era riuscito a spezzare le linee polacche dando inizio a un'avanzata che prosegu\u00ec ininterrotta per dieci settimane, costringendo i polacchi a ritirarsi precipitosamente verso il Bug alla velocit\u00e0 media di dieci km al giorno. Il successo dell'avanzata fu determinato in gran parte dall'abilit\u00e0 della Konarmiia di trovare continuamente punti deboli nello schieramento polacco, penetrando rapidamente attraverso di essi nelle retrovie, o di aggirare i polacchi sui fianchi nel terreno aperto della pianura ucraina, mentre tutti i contrattacchi polacchi vennero facilmente respinti. Durante l'avanzata la Prima armata di cavalleria fu divisa in due gruppi: Bud\u00ebnnyj, con la 6\u00aa e la 11\u00aa divisione, si diresse verso \u017dytomyr, il Commissario politico dell'armata, Kliment Voro\u0161ilov, con la 4\u00aa e 14\u00aa divisione marci\u00f2 in direzione di Korosten'.\nCaddero, l'una dopo l'altra, Korosten', Berdy\u010div, \u017dytomyr e Rivne, sede del comando del maresciallo Pi\u0142sudski. Entro la fine di giugno gran parte dell'Ucraina era stata liberata e per il 10 luglio i polacchi si erano ritirati sulla linea che tenevano nell'agosto 1919. Tuttavia, le tre armate di Egorov si erano di molto allontanate l'una dall'altra nella vastit\u00e0 della pianura ucraina, perdendo coesione: la 12\u00aa armata e la Konarmiia, dopo aver oltrepassato il fiume Zbru\u010d, stavano muovendo verso nord-ovest, ma la 12\u00aa armata, avvicinandosi alle posizioni del fronte occidentale, si era impantanata nel terreno paludoso che divideva i due fronti; mentre, la minaccia al fianco meridionale del fronte sud-occidentale rappresentata dalle truppe rumene che avevano occupato la Bessarabia, costrinse Egorov a mantenere pi\u00f9 a sud la 14\u00aa armata.\nLa controffensiva sovietica a nord.\nIl 4 luglio Tucha\u010devskij, dopo un'estesa preparazione materiale e ideologica delle truppe, diede l'avvio alla seconda grande controffensiva del fronte occidentale: all'alba, dopo una pesante preparazione di artiglieria, lanci\u00f2 all'attacco le sue quattro armate contro la 1\u00aa e la 4\u00aa armata polacca lungo l'asse della ferrovia Smolensk-Brest-Litovsk. Al tramonto i polacchi si erano dovuti ritirare per 25\u00a0km subendo pesanti perdite sotto la continua minaccia di essere aggirati e accerchiati dalla cavalleria sovietica. Pi\u0142sudski scrisse che l'avanzata dell'Armata Rossa dava \u00abl'impressione di qualcosa di inarrestabile, una grande e mostruosa nube che nessun ostacolo pu\u00f2 fermare... gli uomini tremavano e il cuore dei soldati cominciava a cedere\u00bb. Il 7 luglio i polacchi incominciarono a ritirarsi sull'intero fronte. Per il 10 luglio, i sovietici avevano raggiunto le frontiere precedenti l'invasione polacca e iniziarono a lanciare continui attacchi con il III Corpo di cavalleria per aggirare lo schieramento polacco e tentare di distruggere le linee di comunicazione avversarie, ma, come gi\u00e0 accaduto a Egorov sul fronte meridionale, la mancanza di forze di riserva dotate di sufficiente mobilit\u00e0 per penetrare in profondit\u00e0 lo schieramento nemico non permise a Tucha\u010devskij di sfruttare in pieno il successo di queste operazioni, mentre i polacchi riuscirono a conservare compatto il nucleo della propria forza anche se avevano dovuto ritirarsi rinunciando a posizioni strategiche.\nL'11 luglio l'Armata Rossa entr\u00f2 a Minsk e il 14 luglio oltrepass\u00f2 Vilnius: fra il 4 e il 20 luglio l'esercito polacco fu costretto ad arretrare di oltre 300\u00a0km. Alla fine di luglio, l'Armata Rossa prese Hrodna dopo un'accanita battaglia, ma di nuovo Tucha\u010devskij non riusc\u00ec ad accerchiare e distruggere le forze polacche che invece sfuggirono all'accerchiamento ritirandosi oltre la linea dei fiumi Bug e Narew. Il 1\u00ba agosto l'Armata Rossa era a Brest-Litovsk e il 12 agosto il III Corpo di cavalleria raggiunse la riva orientale della Vistola a soli 50\u00a0km da Varsavia.\nParve in quel momento che i bolscevichi russi fossero sul punto di seguire l'esempio dei giacobini francesi, affidando ai loro eserciti il compito di diffondere la rivoluzione in Europa. Durante la precipitosa ritirata le truppe polacche si abbandonarono a ogni genere di violenza contro le popolazioni delle regioni attraversate, compresa l'organizzazione di \"pogrom\", e nuove brutalit\u00e0 si ebbero al passaggio delle truppe bolsceviche.\nLa Polonia, che vedeva messa in forse la sua stessa sopravvivenza come nazione indipendente, chiese aiuti militari ed economici a Francia e Regno Unito, che tuttavia tardarono ad arrivare perch\u00e9 la Germania aveva proclamato la propria neutralit\u00e0 e aveva rifiutato il permesso di transito ai rifornimenti provenienti dalla Francia; i ferrovieri cecoslovacchi ispezionavano tutti i treni diretti in Polonia e non lasciavano passare quelli che trasportavano armi; i portuali britannici minacciavano lo sciopero se costretti a caricare le navi con le armi destinate ai polacchi, cos\u00ec come quelli tedeschi del porto di Danzica se costretti a scaricarle. Cionondimeno alcuni rifornimenti poterono giungere in Polonia attraverso il porto peschereccio di Gdynia, nel corridoio polacco, mentre il carico delle navi francesi che sostavano al largo di Danzica fu trasferito, con l'impiego di truppe britanniche, su barconi e trasportato lungo la Vistola fino a Dirschau (\"Tczew\" in polacco), da dove fu caricato su treni merci per Varsavia. In tal modo, il ministro della guerra Kazimierz Sosnkowski riusc\u00ec a rifornire, entro il 1\u00ba luglio, l'esercito polacco con 73 nuove batterie d'artiglieria, 200 cannoni da campagna, 1\u00a0000 mitragliatrici e 20\u00a0000 cavalli; inoltre furono arruolati 100\u00a0000 nuovi volontari. La distruzione sistematica delle ferrovie, operata dai polacchi, costrinse l'Armata Rossa a trasportare i rifornimenti su carri o automezzi, e quella delle linee telegrafiche ad affidarsi ai portaordini a cavallo per mantenere le comunicazioni fra i reparti e i comandi.\nA questo punto, con la Polonia seriamente in pericolo e la possibilit\u00e0 che i bolscevichi riuscissero a collegarsi direttamente con i movimenti operai comunisti tedeschi portando la rivoluzione nell'Europa centrale, il governo del Regno Unito, per mezzo del proprio ministero degli esteri George Nahaniel Curzon, l'11 luglio invi\u00f2 via radio al governo bolscevico una nota invitandolo a cessare le ostilit\u00e0 contro la Polonia, a riconoscere il confine fra Polonia e Russia sovietica costituito dalla linea di demarcazione fissata dal Supremo Consiglio Alleato l'8 dicembre del 1919 (la cosiddetta \"Linea Curzon\" che passava per Suwa\u0142ki, Hrodna, Brest-Litovsk e poi per il medio corso del fiume Bug fino a Sokal' e che era gi\u00e0 stata rifiutata da Pi\u0142sudski in dicembre) e a inviare immediatamente a Londra una delegazione per partecipare a una conferenza di pace. I sovietici rifiutarono argomentando nella risposta ufficiale, data da \u010ci\u010derin il 18 luglio, che non vedevano alcun motivo per cui i negoziati avrebbero dovuto svolgersi sotto la supervisione anglo-francese, n\u00e9 perch\u00e9 avrebbero dovuto estendersi anche agli stati baltici - con i quali al tempo erano in corso colloqui bilaterali che avevano gi\u00e0 portato alla stipula di accordi di pace con l'Estonia (2 febbraio 1920) e con la Lituania (12 luglio 1920) - n\u00e9 era accettabile la condizione di un armistizio con il generale \"bianco\" Vrangel' (alle cui truppe doveva essere garantita la possibilit\u00e0 di restare in Crimea per tutta la durata dei negoziati), che avrebbero trattato direttamente con i polacchi, quando questi sarebbero stati disposti a un negoziato ufficiale diretto, lamentandosi del tardivo intervento della diplomazia britannica e di come l'anno precedente i polacchi avessero rifiutato offerte di pace ben pi\u00f9 generose di quelle prospettate dal piano britannico.\nIl piano del generale Kamenev, approvato dal Politburo del Comitato centrale il 28 aprile, prevedeva che il fronte sud-occidentale, una volta liberata l'Ucraina, avanzasse in direzione di Brest-Litovsk e, raggiunto il confine occidentale delle paludi del Pryp\"jat' e preso contatto con la 16\u00aa armata a nord, passasse poi sotto il controllo del fronte occidentale per l'avanzata finale verso Lublino e Varsavia. Tuttavia, poich\u00e9 la linea di demarcazione della frontiera, che nella versione del dicembre 1919 era applicata solo al territorio formalmente russo, nella nota inviata da George Curzon era stata estesa verso sud attraverso la Galizia dove passava a soli 80\u00a0km a est di Leopoli, Lenin decise di spingere pi\u00f9 a fondo l'offensiva del fronte sud-occidentale in direzione della Galizia dando ordine a Egorov e Stalin (nominato Commissario politico del fronte sud-occidentale) di trasferire la forza principale della Prima armata di cavalleria, allora diretta verso nord-ovest, in direzione di Dubno e della ferrovia Rivne-Leopoli per sostenere un'avanzata della 14\u00aa armata verso Leopoli.\nSospinti dagli Alleati i polacchi, infine, accettarono di trattare direttamente con i sovietici. I colloqui avrebbero dovuto svolgersi a Minsk a partire dal 10 agosto. I sovietici erano disposti a trattare sulla base della Linea Curzon A, che portava entro i confini della Russia sovietica la citt\u00e0 di Leopoli (in sostanza l'unica zona a maggioranza polacca del territorio conteso) e i campi petroliferi della Podolia, sebbene con correzioni territoriali a favore della Polonia nelle zone di Bia\u0142ystok e Che\u0142m; l'esercito polacco doveva essere ridotto a una consistenza di uomini, le armi in soprannumero dovevano essere cedute all'Armata Rossa, l'industria bellica smantellata e i polacchi dovevano garantire il diritto di libero transito per le merci e i passeggeri provenienti dalla Russia lungo la ferrovia Volkovysk-Grajewo. Ma nel documento preliminare con le condizioni sovietiche trasmesso al primo ministro britannico Lloyd George, il generale Kamenev aveva omesso due ulteriori richieste: una zona di disarmo, che avrebbe dovuto essere sorvegliata da una \"milizia operaia\" di uomini, e un risarcimento per le famiglie delle vittime di guerra polacche attraverso la concessione di terre libere. Queste due ultime richieste, pi\u00f9 che termini di pace sembravano costituire propaganda rivoluzionaria ed era ovvio che sarebbero state inaccettabili per qualsiasi governo \"borghese\" polacco, ma i sovietici, sull'onda dell'entusiasmo delle vittorie militari, in quel momento non volevano la pace pi\u00f9 di quanto la volessero i polacchi in marzo. Lloyd George invit\u00f2 i polacchi ad accettare le proposte sovietiche, ma il negoziato non ebbe mai luogo sia perch\u00e9 i polacchi disertarono i colloqui sia per l'evolversi della situazione militare.\nLa battaglia di Varsavia.\nPreparativi sovietici.\nAlla fine di luglio i sovietici sembravano vicini alla vittoria. Una parte dei dirigenti sovietici nutriva un forte ottimismo e si credeva possibile organizzare una nuova Polonia sovietica; dopo Varsavia l'obiettivo sarebbe stato il ricongiungimento con i rivoluzionari tedeschi e Lenin si spinse a ipotizzare un'\"Unione bolscevica\" comprendente anche la Polonia, la Germania e l'Ungheria: il leader sovietico aveva fiducia in un'insurrezione generale del proletariato europeo. Nell'estate del 1920 a Pietrogrado si svolse il II Congresso dell'Internazionale comunista in un'atmosfera di grande euforia: i lavori si aprirono il 19 luglio, si parl\u00f2 di \"rivoluzione socialista europea\" e su una grande carta geografica i delegati potevano osservare l'avanzata dell'Armata Rossa verso occidente.\nUn \"Polrevkom\" (Comitato rivoluzionario provvisorio polacco), formato da bolscevichi di origine polacca, venne creato a Smolensk il 24 luglio, e poi spostato successivamente a Minsk, Vilnius e, finalmente, a Bia\u0142ystok il 30 luglio: si sperava che esso avrebbe potuto formare il primo nucleo di un futuro governo sovietico polacco; il primo atto del \"Polrevkom\" fu un manifesto in cui si proclamava la nazionalizzazione delle fabbriche, delle foreste e della terra, ma si dichiaravano inviolabili le propriet\u00e0 contadine. Tuttavia l'ottimismo di Lenin non era unanimemente condiviso all'interno del Politburo del Comitato centrale: Trockij e Stalin dubitavano della possibilit\u00e0 d'innescare una rivoluzione fra le masse popolari polacche e ritenevano pi\u00f9 probabile un movimento nazionalista polacco sostenuto anche dalle masse operaie; inoltre Trockij vedeva con preoccupazione l'avanzata verso Varsavia, ritenendo che l'estendersi delle operazioni militari avrebbe imposto un insostenibile sforzo alle risorse e alle capacit\u00e0 economiche della Russia. Alla fine, per\u00f2, prevalse la strategia di Lenin e il Politburo vot\u00f2 a favore dell'offensiva su Varsavia.\nAi primi di agosto, dal suo quartier generale di Minsk, a 500\u00a0km da Varsavia, il generale Tucha\u010devskij incominci\u00f2 a formulare i piani per l'assalto alla capitale polacca. Le forze a sua disposizione, come comandante del fronte occidentale, consistevano in quattro armate (la 3\u00aa, la 4\u00aa, la 15\u00aa e la 16\u00aa), ognuna composta da quattro divisioni di fanteria, il III corpo di cavalleria (due divisioni) del generale Gaja Gaj, e il Gruppo Mozyr del generale Tichon Chvesin (circa 8\u00a0000 uomini fra cavalleggeri e fanti, equivalente quindi a due divisioni, a cui era affidato il non facile compito di coprire il fianco sinistro del fronte mantenendo il contatto con il fronte sud-occidentale). In totale Tucha\u010devskij poteva disporre di una forza di circa 104\u00a0900 uomini.. Errori nei rapporti delle pattuglie di ricognizione, che non riuscirono a determinare la posizione effettiva delle difese polacche (oltre al molto tempo impiegato dai rapporti stessi per raggiungere Minsk a causa della distruzione delle linee telegrafiche), e nella ricognizione aerea, ostacolata dal cielo nuvoloso, portarono Tucha\u010devskij a convincersi che il grosso delle difese polacche fosse posizionato davanti a Varsavia (le unit\u00e0 polacche riuscirono a celare i loro movimenti, lungo i 300\u00a0km di fronte, grazie alla fitta nebbia e agli spostamenti effettuati in piccoli gruppi).\nIl piano di Tucha\u010devskij era di attaccare e distruggere le forze polacche schierate a nord per poi aggirare lo schieramento polacco sul fianco sinistro. Secondo il piano di battaglia formulato l'8 agosto, i compiti assegnati alle unit\u00e0 erano i seguenti:\nL'attacco generale era fissato per il 14 agosto. Il maggior difetto di questo piano era di non prevedere forze di riserva; in effetti il generale Kamenev, preoccupato dalla posizione del fianco meridionale dello schieramento di Tucha\u010devskij, aveva gi\u00e0 stabilito di unificare, sotto il comando del fronte occidentale, tutte le forze del fronte occidentale e di quello sud-occidentale, facendo convergere le unit\u00e0 di quest'ultimo verso Lublino per poter sferrare l'attacco contro Varsavia con tutte le truppe disponibili. La decisione, che era stata approvata il 2 agosto dal Politburo del Comitato centrale su iniziativa di Lenin e resa esecutiva il 5 agosto, venne per\u00f2 sabotata dal comandante del fronte sud-occidentale, Egorov, e dal Consiglio rivoluzionario militare presieduto da Stalin, che sostanzialmente rifiutarono di mettersi agli ordini di Tucha\u010devskij. Facendo ricorso al proprio prestigio e alla propria autorit\u00e0, Tucha\u010devskij riusc\u00ec a ottenere dal Comando supremo lo spostamento della 12\u00aa armata e della Prima armata di cavalleria dal fronte sud-occidentale lungo la direttrice di Vladimir-Volynskij; questa volta fu il comando della Prima armata di cavalleria (Bud\u00ebnnyj e Voro\u0161ilov) a fare resistenza e a ignorare le disposizioni superiori. La mancata unificazione dei due fronti, dovuta al comportamento di Egorov, Stalin, Bud\u00ebnnyj e Voro\u0161ilov, lasci\u00f2 Tucha\u010devskij senza una riserva e con il fianco sinistro esposto a un eventuale contrattacco polacco.\nPreparativi polacchi.\nCon il progredire dell'avanzata di Tucha\u010devskij, il governo polacco incominci\u00f2 a traballare e, ancor prima di cominciare, l'attacco della Prima armata di cavalleria port\u00f2 la paura nell'alto comando militare polacco: in una conferenza nel palazzo del Belweder, la residenza ufficiale del maresciallo Pi\u0142sudski, il capo di stato maggiore dell'esercito, generale Szeptycki, afferm\u00f2 che la guerra era ormai perduta e che era necessario raggiungere la pace a qualsiasi costo. Quando poi l'Armata Rossa giunse alle porte di Varsavia, la paura si tramut\u00f2 in panico e la situazione politica polacca si deterior\u00f2 rapidamente: il governo conservatore di Leopold Skulski si dimise all'inizio di giugno e, mentre il potere di Pi\u0142sudski perdeva consenso, cresceva quello del suo principale oppositore Roman Dmowski; dopo quindici giorni di trattative fu istituito un governo con a capo Wladis\u0142aw Grabski, che si dimise il 24 luglio per essere sostituito da Wincenty Witos a capo di un governo di coalizione nazionale. La speranza di Lenin era che i lavoratori polacchi considerassero l'esercito sovietico come il loro liberatore dal giogo capitalistico e quindi lo accogliessero insorgendo contro lo stato borghese, ma come l'Armata Rossa si avvicin\u00f2 a Varsavia, minacciando la sopravvivenza della Polonia indipendente, il tradizionale spirito patriottico polacco si risvegli\u00f2. Gli operai polacchi risultarono assai pi\u00f9 sensibili al richiamo del sentimento nazionale che a quello della solidariet\u00e0 di classe, e il nazionalismo, unito alla tradizionale ostilit\u00e0 nei confronti della Russia, fu decisivo nello spingere i lavoratori polacchi a difendere la loro patria dal rischio di una dominazione straniera.\nLa propaganda di guerra polacca fece ampio uso di temi e motivi antisemiti. Numerosi volantini e cartoline postali raffigurarono gli ufficiali sovietici con le fattezze fisiche che la propaganda antisemita attribuiva agli ebrei. Anche la Chiesa cattolica polacca si alline\u00f2 su queste posizioni: i vescovi polacchi lanciarono al resto del mondo cattolico un appello in cui il conflitto era interpretato in chiave escatologica e antisemita:\nDopo le dure sconfitte subite dall'esercito polacco in giugno e luglio, Pi\u0142sudski cap\u00ec che occorreva cambiare strategia. Durante l'offensiva dell'Armata Rossa, l'esercito polacco aveva utilizzato la tattica della difesa in linea, alla quale era stato addestrato dai consulenti militari francesi, ma che aveva disperso le unit\u00e0 polacche lungo un fronte che si estendeva per 1\u00a0500\u00a0km; questa tattica risult\u00f2 inefficace contro un nemico che era solito portare successivi attacchi in punti diversi dello schieramento avversario per poi irrompere attraverso le brecce cos\u00ec create seminando il panico nelle retrovie. Pi\u0142sudski decise di adottare una strategia, che egli stesso defin\u00ec in francese come \"la strat\u00e9gie de plein air\" (\"la strategia dello spazio aperto\"), basata sulla mobilit\u00e0 e sulla velocit\u00e0, allo scopo di attaccare i punti deboli del nemico con forze costantemente in movimento.\nLa situazione per i polacchi era difficile: a nord le armate di Tucha\u010devskij erano ammassate intorno a Varsavia; a sud le armate di Egorov e la cavalleria di Bud\u00ebnnyj stringevano verso Leopoli. Tuttavia Pi\u0142sudski aveva un vantaggio: l'Armata Rossa si era molto allontanata dalle sue basi e conseguentemente le sue linee di rifornimento si erano allungate; la distruzione delle linee ferroviarie costringeva i sovietici a dipendere dai trasporti su strada che avvenivano in condizioni molto difficili. I due fronti sovietici, quello occidentale di Tucha\u010devskij e quello sud-occidentale di Egorov, erano collegati da uno schieramento molto debole incentrato su Lublino A poco erano valse le pressanti richieste di Tucha\u010devskij al comandante supremo Kamenev affinch\u00e9 spostasse verso nord le truppe operanti a sud per compattare lo schieramento: occorse pi\u00f9 di una settimana affinch\u00e9 Kamenev, dopo molteplici discussioni con Tucha\u010devskij, Egorov, Bud\u00ebnnyj e Stalin (che secondo Trotsky \u00abVoleva, a qualunque costo, entrare a Leopoli nello stesso momento in cui Smilga [Commissario politico del fronte occidentale] e Tucha\u010devskij entravano a Varsavia. La gente ha di queste ambizioni!\u00bb ), si decidesse a ordinare in modo deciso a Egorov, il 13 agosto, di far convergere la Konarmiia e la 12\u00aa armata verso nord: troppo in ritardo perch\u00e9 potessero arrivare in tempo.\nInoltre, l'alto comando sovietico fu distratto dallo sviluppo della guerra civile sul fronte meridionale: infatti, approfittando della guerra sovietico-polacca, le forze bianche di Vrangel' avevano attaccato in Crimea avanzando rapidamente verso nord. Per la fine di giugno Vrangel' si era impadronito della Tauride settentrionale distruggendo la 13\u00aa armata sovietica inviata da Egorov a contrastarne l'avanzata. Questa improvvisa minaccia interna alla sopravvivenza stessa della Russia sovietica fece passare in secondo piano l'obiettivo di portare la rivoluzione nel centro dell'Europa, e quindi la stessa battaglia per la conquista di Varsavia, dirottando risorse e truppe verso il Don proprio nel momento cruciale della battaglia, e Stalin, che era stato incaricato di sovrintendere alla formazione di un fronte meridionale per contrastare Vrangel', sfrutt\u00f2 una certa ambiguit\u00e0 e confusione negli ordini, dovuta anche all'inadeguatezza del sistema di comunicazione radio, come espediente per mantenere sotto il suo controllo la Prima armata di cavalleria e la 12\u00aa armata in attesa del loro trasferimento a sud.\nIl piano di Pi\u0142sudski era basato sulla possibilit\u00e0 di riuscire a contenere l'assalto delle armate sovietiche, mentre un rapido contrattacco portato da sud-ovest verso nord-est, sul fianco sinistro dello schieramento sovietico proprio nell'ampio spazio vuoto esistente fra i due fronti sovietici (presidiato solo dal Gruppo Mozyr), avrebbe potuto penetrare in profondit\u00e0 nelle retrovie nemiche.\nPer molto tempo si \u00e8 creduto che Pi\u0142sudski non fosse a conoscenza della disposizione e delle intenzioni dell'Armata Rossa, ma documenti trovati nel 2004 negli archivi della Polizia militare polacca sembrerebbero provare il contrario: le comunicazioni radio cifrate dell'Armata Rossa erano state decrittate dai polacchi e ci\u00f2 potrebbe aver avuto un ruolo fondamentale nella vittoria polacca. Questi archivi erano stati sequestrati dei tedeschi nel 1939, erano passati ai sovietici nel 1944 ed erano ritornati alla Polonia a met\u00e0 degli anni cinquanta.\nIl famoso \"ordine n. 8385/III\" fu emanato dal Comando supremo polacco il 6 agosto. L'esercito polacco fu riorganizzato su tre fronti: il fronte nord, al comando del generale J\u00f3zef Haller, con la 1\u00aa, la 2\u00aa e la 5\u00aa armata; il fronte sud, al comando del generale Wac\u0142aw Iwaszkiewicz, con la 6\u00aa armata e, al centro, lo stesso Pi\u0142sudski con la 3\u00aa e la 4\u00aa armata. In totale circa 117\u00a0400 uomini.\nAl fronte nord, che era schierato a difesa di un settore dove la mobilit\u00e0 delle forze era ridotta dalla natura del terreno e che doveva fronteggiare l'attacco dell'Armata Rossa con l'unico compito di mantenere le posizioni, furono assegnate la maggior parte delle riserve. Il fronte sud ebbe risorse simili e il compito di impedire ogni possibilit\u00e0 di comunicazione fra i due fronti sovietici. Alle armate schierate al centro fu data la priorit\u00e0 per la disponibilit\u00e0 delle truppe e il supporto logistico, cos\u00ec come ogni mezzo disponibile per aumentarne la mobilit\u00e0 e quindi la forza d'urto.\nIn pratica l'ordine prevedeva di:\nLa paternit\u00e0 di questo famoso \"ordine\" \u00e8 stata oggetto di grande dibattito fra gli storici. Infatti, secondo taluni non sarebbe opera di Pi\u0142sudski ma del generale francese Maxime Weygand che, a capo di una missione militare francese, giunse in Polonia alla fine di luglio per prendere il comando dell'esercito polacco, dato che le potenze dell'Intesa poco si fidavano della capacit\u00e0 dei generali polacchi di riuscire ad arrestare l'avanzata dell'Armata Rossa.\nFra il 6 e il 13 agosto l'esercito polacco si prepar\u00f2 alla battaglia: le truppe, gi\u00e0 stremate dalla lunga ritirata, dovettero essere riposizionate lungo il fronte arrivando a percorrere anche 300\u00a0km sotto la costante pressione dell'Armata Rossa.\nLa battaglia.\nIl 13 agosto Tucha\u010devskij lanci\u00f2 l'Armata Rossa all'attacco: la 16\u00aa armata avanz\u00f2 verso Varsavia da sud, mentre la 3\u00aa, la 4\u00aa e la 15\u00aa armata attaccarono da nord le posizioni tenute dalla 5\u00aa armata polacca. Durante le settimane precedenti le difese intorno alla citt\u00e0 erano state rinforzate con l'artiglieria e diverse cinture difensive e poterono quindi facilmente resistere all'attacco iniziale, ma fra il 14 e il 15 agosto l'Armata Rossa intensific\u00f2 l'attacco avvicinandosi fino a 25\u00a0km da Varsavia e mentre la 5\u00aa armata polacca, con una serie di contrattacchi, cercava di mantenere disperatamente le posizioni mettendo in campo tutte le proprie riserve sotto il rischio costante di essere aggirata e accerchiata, la 1\u00aa armata polacca riusc\u00ec a respingere l'assalto sovietico portando un contrattacco con l'appoggio di quarantasette carri armati. Il successo risollev\u00f2 il morale dei polacchi.\nAlle 04.00 del mattino del 16 agosto, Pi\u0142sudski ordin\u00f2 la mossa decisiva: la 3\u00aa e la 4\u00aa armata polacca si lanciarono all'attacco verso nord-est puntando contro il Gruppo Mozyr e penetrando in profondit\u00e0 nel debole fianco sinistro dello schieramento avversario, anche se a rischio di essere a loro volta accerchiate; ma la mossa colse di sorpresa l'Armata Rossa e le truppe polacche penetrarono nelle retrovie sovietiche quasi senza opposizione. Con la distruzione del Gruppo Mozyr e la fuga dei suoi resti l'intero fianco sinistro del fronte sovietico collass\u00f2: la 16\u00aa armata, attaccata sul fianco e alle spalle incominci\u00f2 a ripiegare nel disordine pi\u00f9 totale; rimasta a sua volta scoperta sul fianco sinistro, la 3\u00aa armata sovietica organizz\u00f2 rapidamente una nuova linea di difesa per parare la minaccia, ma, con il conseguente assottigliarsi dello schieramento, i polacchi riuscirono ad inserire un cuneo fra la 4\u00aa e la 15\u00aa armata separandole. Attraverso la breccia irruppe la cavalleria polacca che, penetrata nelle retrovie della 4\u00aa armata sovietica, occup\u00f2 il quartier generale dell'armata e cattur\u00f2 l'unico apparecchio radio a disposizione del comando dell'armata e di quello del III Corpo di cavalleria, per cui, le due unit\u00e0, perso ogni contatto con il quartier generale, non furono pi\u00f9 in grado di adeguarsi alla mutata situazione e si dispersero verso la frontiera tedesca per evitare la cattura. Lo stato pietoso delle vie di comunicazione imped\u00ec a Tucha\u010devskij l'invio di rinforzi, mentre Bud\u00ebnnyj solo il 20 agosto si decise a lasciare la via di Leopoli e a dirigersi a nord verso Lublino: comunque troppo tardi per poter intervenire.\nIl 18 agosto Tucha\u010devskij fu costretto a ordinare la ritirata generale; ritirata che si trasform\u00f2 ben presto in rotta: inseguita dalle truppe polacche, in una situazione di generale confusione, con alcuni reparti che fuggivano o si sbandavano, mentre altri continuavano coraggiosamente a combattere, l'Armata Rossa fu costretta a ritirarsi di 500\u00a0km oltre il Bug. Le perdite subite dall'Armata Rossa furono enormi: i polacchi catturarono fra i 50\u00a0000 e i 66\u00a0000 prigionieri e ingenti quantit\u00e0 di armi, cavalli e veicoli; i morti furono circa 5\u00a0000 e i feriti 10\u00a0000. Circa 20\u00a0000 soldati appartenenti alla 4\u00aa armata, intrappolati a nord fra la Polonia e la Prussia orientale, sconfinarono in territorio tedesco, dove furono internati; stessa sorte tocc\u00f2 agli uomini del III Corpo di cavalleria, nonostante il generale Gaja Gaj combattesse con tenacia ed abilit\u00e0 al fine di scongiurare la sconfitta e la resa. In un modo o nell'altro il fronte occidentale aveva perso circa 100\u00a0000 uomini, anche se molti di essi erano rappresentati da sbandati o personale ausiliario impiegato nelle retrovie. Le perdite polacche furono all'incirca di 40\u00a0000 uomini, di cui 5\u00a0000 morti, 22\u00a0000 feriti e il resto dispersi.\nDelle 21 divisioni inizialmente a sua disposizione, solo sette erano ancora in grado di combattere quando Tucha\u010devskij si ritir\u00f2 oltre il Niemen. Con il rinforzo di alcune unit\u00e0 i sovietici ricostituirono la 4\u00aa armata e, in settembre, Tucha\u010devskij stabil\u00ec una linea di difesa che correva dalla frontiera con la Lituania alla Polesia e faceva centro su Hrodna in Bielorussia. Ma nella battaglia del fiume Niemen, combattuta fra il 15 e il 25 settembre, i polacchi aggirarono il fianco destro dell'Armata Rossa entrando in territorio lituano e costrinsero i sovietici a ritirarsi dopo alcuni giorni di intensi combattimenti. La ritirata fu arrestata temporaneamente su una nuova linea di difesa stabilita in corrispondenza delle trincee russo-tedesche della prima guerra mondiale, per\u00f2 il 2 ottobre i polacchi sfondarono le difese sovietiche al primo assalto e la ritirata si trasform\u00f2 in rotta: la ricostituita 4\u00aa armata si disintegr\u00f2 (due divisioni di fanteria di dettero alla fuga, una terza si arrese e una divisione di cavalleria si un\u00ec ai polacchi); la 3\u00aa armata fu circondata e cess\u00f2 di esistere come entit\u00e0 organizzata; la 15\u00aa e la 16\u00aa armata sopravvissero alla ritirata.\nA sud, le forze del fronte sud-occidentale sovietico che avanzavano verso Leopoli furono rallentate dall'accanita resistenza polacca. Fra il 30 agosto e il 2 settembre, la Prima armata di cavalleria che stava tentando di correre in aiuto delle truppe sovietiche a nord, dopo essere stata separata dalla 12\u00aa armata che avrebbe dovuto coprire il suo fianco destro, fu accerchiata dalla 3\u00aa armata polacca. Il 31 agosto la Konarmiia si scontr\u00f2 con la cavalleria polacca nella battaglia di Komar\u00f3w (nei pressi di Zamo\u015b\u0107) nel pi\u00f9 grande scontro tra truppe montate mai combattuto dal 1813: nella battaglia si scontrarono due brigate di cavalleria polacche contro unit\u00e0 dell'11\u00aa e della 6\u00aa divisione della Konarmiia; la vittoria arrise ai polacchi ma entrambe le parti soffrirono molte perdite. La Konarmiia, a dispetto delle perdite e del logoramento causato dagli attacchi aerei e dall'incessante bombardamento delle artiglierie polacche, riusc\u00ec a rompere l'accerchiamento ricongiungendosi con la 12\u00aa armata e ritirandosi verso est. La 14\u00aa armata sovietica fu respinta dalla 6\u00aa armata polacca e dalle forze ucraine di Petljura che, il 18 settembre, presero il controllo della riva sinistra del fiume Zbru\u010d per poi muovere ad est verso il Dnestr. Il 15 ottobre i polacchi presero Minsk e avanzarono fino a 150 chilometri da Kiev, ma tre giorni dopo entrava in vigore l'armistizio, questa volta accettato da Pi\u0142sudski che, nonostante i successi, non si faceva illusioni sulla possibilit\u00e0 di riprendere Kiev.\nTrattati di pace e conseguenze.\nDopo la battaglia del fiume Niemen, Lenin avanz\u00f2 proposte di pace alla Polonia; il 26 settembre i polacchi accettarono la richiesta di Lenin e il 18 ottobre fu firmato l'armistizio. Dopo una serie di altri scontri minori fra i due eserciti, si arriv\u00f2 infine alla firma di un trattato di pace, noto come \"Pace di Riga\", che fu steso nel marzo del 1921 e firmato il 20 ottobre dello stesso anno. Le truppe di Petljura, schierate sulla riva sinistra del Zbru\u010d, vennero attaccate dall'Armata Rossa il 21 novembre 1921 e ricacciate nel territorio controllato dai polacchi dove vennero internate.\nSul piano politico e territoriale la guerra si concluse con una soluzione di compromesso. Da una parte la Polonia dovette abbandonare l'idea di poter restaurare le passate glorie della Confederazione polacco-lituana del XVIII secolo ma, dopo lo spavento dell'Armata Rossa alle porte di Varsavia, riusc\u00ec a conservare la propria indipendenza e a veder in parte riconosciute le proprie aspirazioni territoriali annettendo parte della Lituania, della Bielorussia e dell'Ucraina. Sull'altro fronte, anche se aveva dovuto cedere vasti territori a ovest e rinunciare al sogno, caro a Lenin, di potersi collegare direttamente con i movimenti operai europei, la Russia sovietica conservava la maggior parte dell'Ucraina e parte della Bielorussia, imponeva uno stop all'unico stato confinante che avrebbe potuto seriamente minacciarla, ma, soprattutto, nonostante gli attacchi interni ed esterni, faceva vivere la rivoluzione: di l\u00ec a poco, in novembre, la sconfitta definitiva delle armate bianche del generale Vrangel' in Crimea avrebbe posto fine alla guerra civile in Russia.\nLa lezione del conflitto.\nL'esperienza della guerra sovietico-polacca ebbe una fondamentale importanza nello sviluppo della dottrine militare sovietica. L'analisi della battaglia di Varsavia rivel\u00f2 che l'offensiva sovietica era stata condotta con riserve inadeguate, supporto logistico carente e inefficace controllo delle operazioni. I teorici militari sovietici \u2014 Tucha\u010devskij, Svechin, Triandafillov e Frunze \u2014 arrivarono alla conclusione che la complessit\u00e0 della guerra moderna aveva sostanzialmente cambiato il modo in cui la guerra stessa poteva essere condotta e che, fra tattica e strategia, era necessario un livello operativo intermedio. Nel suo libro \"La campagna della Vistola\", Tucha\u010devskij scrisse: \u00ab... l'impossibilit\u00e0, data dall'ampiezza dei fronti odierni, di annichilire un esercito nemico con un unico attacco, rende necessario usare una serie di operazioni graduali... [le quali], collegate da un perseguimento continuo del fine, possono soppiantare la battaglia di annientamento, la migliore forma di scontro negli eserciti del passato\u00bb. Venne quindi introdotto nella dottrina militare sovietica un livello operativo intermedio, denominato \"operazionale\", definito da Svechin come \u00ab... una serie di operazioni divise nel tempo da pause pi\u00f9 o meno lunghe, comprendenti differenti settori del teatro di guerra e differenziate nettamente come conseguenza di differenti fini intermedi\u00bb.\nI progressi dell'industria meccanica fra gli anni venti e trenta portarono allo sviluppo di forze mobili corazzate o meccanizzate (cos\u00ec come dell'aviazione tattica), come il mezzo pi\u00f9 efficace per condurre la guerra di manovra in aderenza alla nuova dottrina militare. Inoltre, un esame delle procedure logistiche e amministrative dell'Armata Rossa rivel\u00f2 che non vi era stata una scarsit\u00e0 di vettovaglie per supportare l'avanzata verso Varsavia: le reti logistiche dell'Armata Rossa erano state semplicemente inabili nel rifornire l'esercito. La campagna rivel\u00f2 l'importanza del trasporto ferroviario del vettovagliamento e dei rinforzi: la dipendenza dai carri ippotrainati e dai veicoli a motore, in mancanza di una rete stradale adeguata, si era rivelata letale. La battaglia di Varsavia mise anche in luce l'importanza della relazione fra spazio e tempo nel comando e nel controllo delle unit\u00e0 in una guerra manovrata condotta su un fronte molto ampio: siccome Tucha\u010devskij rest\u00f2 a Minsk, a 500\u00a0km dalla battaglia, occorsero da diciotto a ventiquattro ore affinch\u00e9 le informazioni raggiungessero il suo quartier generale, e altrettante perch\u00e9, in risposta, i suoi ordini raggiungessero i vari comandi operativi; gli fu perci\u00f2 impossibile dirigere le sue forze in relazione allo svilupparsi della battaglia; Lo stesso accadde per Egorov e Stalin, che stabilirono il loro quartier generale a Char'kov, a oltre 800\u00a0km dalle forze impegnate contro Leopoli.\nAll'infuori di qualche attenzione da parte di teorici militari tedeschi, la guerra sovietico-polacca venne sostanzialmente ignorata dalle potenze occidentali, le cui dottrine militari restarono ancorate al concetto di \"guerra di posizione\" della prima guerra mondiale.\nParadossalmente, chi trasse meno profitto dall'esperienza della guerra fu proprio la Polonia. Gli eventi della guerra avrebbero dovuto consigliare ai dirigenti polacchi di avere una visione pi\u00f9 modesta del ruolo che la rinata Polonia poteva avere nella nuova Europa. Infatti, la Polonia aveva vinto, ma la controffensiva sovietica era stata fermata quando ormai l'Armata Rossa era gi\u00e0 nel cuore dell'Europa e la cavalleria sovietica alla frontiera della Prussia orientale. Inoltre, il proditorio attacco polacco aveva fatto s\u00ec che i sospetti che gi\u00e0 la Russia imperiale nutriva nei confronti della Polonia fossero ereditati anche dalla nuova Russia sovietica. Ma la lezione che i governanti polacchi scelsero di trarre dalla guerra fu diversa: la Polonia aveva sconfitto l'Armata Rossa e la cavalleria polacca aveva battuto quella sovietica. Dalla folgorante vittoria conseguita discese un grande compiacimento e una sopravvalutazione della propria forza, nell'opinione pubblica ma soprattutto nella casta dei militari che andarono al potere dopo il colpo di Stato di Pi\u0142sudski del 1926. Dopo la morte di Pi\u0142sudski nel 1935, succedendogli alla guida della Polonia, i militari polacchi si illusero di potersi mantenere in equilibrio fra le due potenze confinanti in rapida ascesa (Germania e URSS) e, quando la minaccia nazista divenne sempre pi\u00f9 evidente, rifiutarono recisamente ogni possibilit\u00e0 di accordo politico-militare con l'Unione Sovietica, allorch\u00e9, fra il 1934 e il 1939, Stalin cerc\u00f2 invano di stabilire un'alleanza con le democrazie europee in funzione anti-nazista."}
{"id": "257008", "revid": "105911", "url": "https://it.wikipedia.org/wiki?curid=257008", "title": "Jango Fett", "text": "Jango Fett \u00e8 un personaggio dell'universo fantascientifico di \"Guerre stellari\", apparso per la prima volta come l'antagonista secondario del film del 2002 della trilogia prequel \"\" interpretato dall'attore Temuera Morrison e doppiato in italiano da Roberto Pedicini.\n\u00c8 il padre di Boba Fett, il cacciatore di taglie antagonista di Ian Solo apparso nella trilogia originale. Considerato il miglior cacciatore di taglie della galassia, durante gli ultimi anni della Repubblica \u00e8 stato scelto dal misterioso Darth Tyranus al fine di servire come modello genetico per la creazione di un esercito di cloni della Repubblica Galattica. Jango \u00e8 anche il \"padre\" del clone Boba Fett, che cercher\u00e0 di vendicarlo dopo averne assistito alla morte per mano del Jedi Mace Windu.\nApparizioni.\nFilm.\n\"L'attacco dei cloni\".\nIl personaggio compare per la prima volta nel film \"\". Darth Tyranus offr\u00ec a Jango una gran somma di denaro per un incarico insolito: avrebbe dovuto rendersi disponibile agli scienziati del pianeta Kamino affinch\u00e9 realizzassero una armata di suoi cloni, futuri soldati della Repubblica. Jango accett\u00f2, a condizione di poter ricevere uno di essi su cui non fossero stati applicati i processi di crescita rapida e di alterazione della personalit\u00e0, cosicche Jango avrebbe potuto crescerlo come un figlio e tramandargli gli insegnamenti che aveva ricevuto. La richiesta venne esaudita e chiam\u00f2 il clone Boba Fett.\nJango non si ritir\u00f2 dal lavoro di cacciatore di taglie ma cominci\u00f2 ad accettare meno ingaggi e mentre cresceva Boba su Kamino, curava i programmi di addestramento per le truppe le cui armature, inoltre, furono basate sulla sua.\nQualche tempo dopo ricevette l'incarico di assassinare la senatrice Padm\u00e9 Amidala e a tal proposito invi\u00f2 la collega Zam Wesell. Dal momento che quest'ultima aveva fallito la missione, dovette ucciderla perch\u00e9 non lasciasse trapelare informazioni importanti ai Jedi che l'avevano catturata : Obi-Wan Kenobi e Anakin Skywalker. Tuttavia il primo conserv\u00f2 il dardo lanciato da Jango e risal\u00ec al pianeta Kamino dove scopr\u00ec l'esistenza del segreto esercito di cloni, ignoto persino al concilio dei cavalieri Jedi. In un secondo momento pote' conoscere il modello originale, Jango appunto, il quale con molta disinvoltura afferm\u00f2 di essere stato ingaggiato da un certo Tyranus di cui Obi-Wan non conosceva la vera identit\u00e0: il conte Dooku, ex-Maestro Jedi e leader dei Separatisti. Rifiutando la richiesta di presentarsi presso il concilio Jedi per essere sottoposto a interrogatorio, Jango ingaggi\u00f2 uno scontro a fuoco in cui per poco il Jedi non perse la vita. Fuggendo a bordo della sua nave \"Slave I\", il cacciatore di taglie, provato dalla lotta, non si accorse del localizzatore agganciato allo scafo dall'avversario e quindi fu seguito sul pianeta Geonosis. Qui Obi Wan fu catturato e condannato a morte insieme ad Anakin Skywalker e Padm\u00e9 Amidala, anch'essi tenuti prigionieri.\nL'esecuzione fu interrotta dall'arrivo dell'Ordine Jedi guidato dal Maestro Mace Windu che dovette fare fronte alle armate di droidi dei separatisti. Durante la battaglia Jango difese Dooku, uccidendo il Maestro Jedi Coleman Trebor e successivamente scese nell'arena per affrontare Windu ma l'intervento di un Reek gli guast\u00f2 i razzi propulsori e il lanciafiamme con cui era riuscito a tenere a bada l'avversario. Rimase con solo le sue pistole laser Westar-34, i cui colpi furono deviati facilmente dal Jedi che lo disarm\u00f2 e lo decapit\u00f2 con la spada laser.\nPoco dopo l'armata dei suoi stessi cloni, guidata da Yoda, arriv\u00f2 a salvare i Jedi che lo avevano ucciso. Pi\u00f9 tardi Boba recuper\u00f2 il suo casco tra i resti nell'arena e giur\u00f2 vendetta contro i Jedi.\nTelevisione.\n\"The Clone Wars\".\nNella serie ' il personaggio non compare ma viene citato pi\u00f9 volte. Viene menzionato per la prima volta nell'episodio '. Appare in ologramma nell'episodio \"\", della .\nNel corso della serie, si viene a sapere che Jango non godeva di una buona reputazione sul pianeta Mandalore, tanto da venir definito dal primo ministro dello stesso pianeta, Almec, un volgare cacciatore di taglie, chiedendosi anche come avesse fatto ad ottenere un'armatura Mandaloriana.\n\"Star Wars Legends\".\nGiovent\u00f9 durante la Prima Guerra Civile Mandaloriana.\nJango nacque sul pianeta di Concord Dawn nel 66 BBY e rimase orfano quando la sua famiglia fu massacrata da una fazione Mandaloriana chiamata Ronda della Morte. Jango era un ragazzo quando inizi\u00f2 la guerra tra i veri Mandaloriani, guidati da Jaster Mereel, e la Ronda della Morte, guidata da Thor Vizsla. Jango fu adottato dal capo Jaster Mereel dopo che Jango aveva aiutato i veri Mandaloriani a fuggire dalla fattoria della sua famiglia, dopo che la \"Ronda della Morte\" aveva dato fuoco ai campi. Jaster addestr\u00f2 Jango per diventare un guerriero, prima di essere ucciso da Vizsla. Jango divenne il nuovo \"Mandalore\" e vendic\u00f2 la morte del suo maestro. Qualche tempo dopo, mentre combattevano per reprimere una rivolta nel sistema Galidraan (42 BBY), i Mandaloriani si imbatterono nei Cavalieri Jedi guidati dal Maestro Dooku che ne uccisero la maggior parte e consegnarono i sopravvissuti al governatore di Galidraan. Jango divenne uno schiavo ma us\u00f2 i due anni in prigione per riguadagnare le forze e pianificare una fuga. Fuggito si vendic\u00f2 di coloro che lo avevano imprigionato, riprese possesso della sua armatura Mandaloriana, distrusse la Ronda della Morte e si scontr\u00f2 a duello con Vizsla che fin\u00ec mangiato vivo da alcuni animali. Poi Jango part\u00ec per intraprendere una carriera di cacciatore di taglie.\nGli anni da cacciatore di taglie.\nJango divenne presto famoso in tutta la galassia per i suoi successi, specialmente per i Jedi che uccise durante l'ultima guerra Mandaloriana. Nonostante ci\u00f2 si considerava un uomo semplice che cercava di guadagnarsi da vivere. Negli anni intorno alla Battaglia di Naboo (32 BBY) fu contattato da un uomo chiamato Darth Tyranus che gli chiese di uccidere la sua ex-Padawan, Komari Vosa, leader del bando gora, un gruppo di creature velenosissime che controllava alcuni pianeti sull'Orlo Esterno. Jango dovette scontrarsi con Montross, un traditore Mandaloriano che uccise Rozatta, la compagna Toydariana di Jango e, di fatto, sua assistente. Fett tuttavia ebbe la meglio sul rivale e complet\u00f2 il suo incarico, anche grazie all'aiuto di un nuovo alleato, una giovane cacciatrice di taglie chiamata Zam Wesell.\nL'alleanza con Darth Tyranus.\nJango fu sorpreso quando vide Darth Tyranus arrivare sulla luna di Bogden, il pianeta dove aveva tra mille difficolt\u00e0 rintracciato e ucciso Komari Vosa, perch\u00e9 dimostrava che Tyranus sapeva gi\u00e0 dove si trovasse la sua ex-Padawan e infatti Jango scopr\u00ec che la missione di assassinio era stata in realt\u00e0 solo un test per stabilire se fosse effettivamente il miglior cacciatore di taglie della galassia.\nPoco prima dell'inizio delle guerre dei cloni Jango accett\u00f2 l'incarico di entrare in possesso di una statuetta per un cliente sconosciuto. Poco dopo aver completato il lavoro Jango scopr\u00ec che la statuetta poteva causare una reazione a catena nella Forza e che sarebbe stata usata dal suo cliente per distruggere Coruscant. Jango lasci\u00f2 Kamino e su Coruscant lavor\u00f2 insieme a Zam Wesell, ormai suo partner lavorativo, e Yarael Poof, membro del Consiglio Jedi, per fermare il suo cliente che si rivel\u00f2 essere Ashaar Khorda, un ex generale. Poof rimase ucciso ma il piano di Khorda fu fermato. Ironicamente al funerale di Poof Mace Windu afferm\u00f2 che l'alleato misterioso di Poof, chiunque lui o lei fosse, era un eroe.\nQuando Boba Fett torn\u00f2 a bordo dello \"Slave I\", ritrov\u00f2 una registrazione olografica di Jango che, prevedendo la sua fine, gli aveva preparato una nuova tuta da battaglia dal colore verde.\nVideogiochi.\n\"Star Wars Bounty Hunter\".\nIl personaggio Jango Fett (sempre interpretato dall'attore Temuera Morrison) appare come protagonista giocabile anche nel videogioco in cui il videogioco descrive il protagonista come un cacciatore di taglie.\nCreazione.\nInizialmente, Jango doveva essere chiamato \"J'mee\". Il suo nome \u00e8 un riferimento al film di Sergio Corbucci del 1966 \"Django\", che presentava un vagabondo iper-violento interpretato da Franco Nero.\nJango \u00e8 coperto da un elegante abito corazzato tipico della cultura mandaloriana, basato sull'iconico abito di Boba Fett della trilogia originale, progettato da Joe Johnston. Tuttavia, gli abiti si distinguono per le differenze di colore (per quanto riguarda Jango, principalmente argento, blu e nero), e per una relativa mancanza di accessori.\nNella cultura di massa.\nIl sito \"IGN\" ha inserito il personaggio al 30\u00ba posto nella Top 100 dei migliori personaggi di \"Guerre stellari\", elogiando la sua calma, il comportamento e abilit\u00e0 efficaci in combattimento, pur non essendo in connessione con la Forza."}
{"id": "257014", "revid": "155634", "url": "https://it.wikipedia.org/wiki?curid=257014", "title": "Arco degli Argentari", "text": "L'Arco degli Argentari \u00e8 un antico monumento di Roma, accanto al portico della chiesa di San Giorgio in Velabro. Il nome \u00e8 moderno: difatti ha la forma di porta architravata, e non la struttura di arco trionfale romano.\nStoria.\nIl monumento fu eretto nel 204 nel punto in cui l'antica strada urbana del \"vicus Iugarius\" si immetteva nella piazza del Foro Boario, nella zona dell'attuale piazza della Bocca della Verit\u00e0. Come attesta l'epigrafe posta sull'arco, esso era una dedica privata degli \"argentarii et negotiantes boari huius loci\" (\"i banchieri e i commercianti boari di questo luogo\") agli augusti Settimio Severo e Caracalla, al cesare Geta, a Giulia Domna, moglie di Settimio Severo, e a Fulvia Plautilla, moglie di Caracalla. Dalle iscrizioni furono in seguito abrasi i nomi di Plautilla (esiliata nel 205 e uccisa nel 211) e di Geta (ucciso nel 212), dei quali era stata decretata la \"damnatio memoriae\". In un primo momento la dedica riguard\u00f2 forse anche il prefetto del pretorio Gaio Fulvio Plauziano, padre di Plautilla anch'egli caduto nel 205.\nSecondo recenti ricostruzioni, in cima all'arco erano poste cinque statue: al centro quella di Settimio Severo, ai lati i figli Geta (sulla sinistra) e Caracalla (sulla destra); tra i due figli erano poste quelle di Giulia Domna (sulla sinistra, tra Severo e Geta) e di Fulvia Plautilla (sulla destra, tra Severo e Caracalla).\nStruttura.\nIl monumento \u00e8 alto complessivamente 6,15 m e il passaggio ha una larghezza di 3,30 m. La porta \u00e8 costituita da un architrave sostenuto da due spessi pilastri, con lesene decorate agli angoli, di cui quello orientale venne per met\u00e0 inglobato nel VII secolo nella vicina chiesa di San Giorgio in Velabro. La struttura \u00e8 rivestita di lastre di marmo bianco, tranne il basamento in travertino.\nDecorazione.\nLa decorazione \u00e8 ricchissima e riempie tutta la superficie disponibile: sulla fronte meridionale l'iscrizione dedicatoria, che si sovrappone al fregio e all'architrave della trabeazione, \u00e8 inquadrata da due bassorilievi raffiguranti Ercole e un genio. I pannelli all'interno del passaggio presentano rilievi con scene di sacrificio, con le figure simmetricamente contrapposte: sul lato destro (pilastro orientale) sono raffigurati Settimio Severo e Giulia Domna, mentre una figura abrasa doveva rappresentare Geta, e sul lato opposto Caracalla, che in origine aveva accanto Plautilla e Plauziano, anch'essi abrasi in seguito alla \"damnatio memoriae\". Sul lato esterno del pilastro occidentale, il pannello raffigura soldati e prigionieri barbari, mentre sul lato frontale, tra le due lesene angolari del pilone, decorate da stendardi militari, si conserva una figura in tunica corta, piuttosto rovinata. Completano l'insieme, sopra i rilievi maggiori, pannelli pi\u00f9 piccoli con Vittorie o aquile sorreggenti ghirlande, e al di sotto, scene dell'immolazione delle vittime sacrificali.\nInteressante notare la disposizione frontale delle figure imperiali che anticipano un modo che sar\u00e0 tipico per Costantino."}
{"id": "257017", "revid": "1005847", "url": "https://it.wikipedia.org/wiki?curid=257017", "title": "Governatori dell'Africa Orientale Italiana", "text": ""}
{"id": "257019", "revid": "14002", "url": "https://it.wikipedia.org/wiki?curid=257019", "title": "Giacomo d'Alfeo", "text": ""}
{"id": "257021", "revid": "4711", "url": "https://it.wikipedia.org/wiki?curid=257021", "title": "Governatori di Addis Abeba", "text": ""}
{"id": "257022", "revid": "1522738", "url": "https://it.wikipedia.org/wiki?curid=257022", "title": "Happy Tree Friends", "text": "Happy Tree Friends \u00e8 una serie a cartoni animati creata da Aubrey Ankrum, Rhode Montijo, Kenn Navarro e Warren Graff utilizzando Adobe Flash. La serie animata rappresenta come personaggi dell'opera degli animaletti colorati di peluche. In ogni puntata tutti o quasi tutti i personaggi apparsi in questa serie animata finiscono per morire nel modo pi\u00f9 strano e cruento possibile.\nDescrizione.\nOgni episodio inizia con i titoli iniziali con una grafica assimilabile ad un libro per bambini, che raffigura il logo del cartone, il nome dell'episodio ed i personaggi presenti: alla fine dei titoli di coda, segue un messaggio moralistico, come \"Lavati dietro le orecchie!\" o \"Non mordere pi\u00f9 di quanto puoi masticare!\". Pur essendo coerente questo con un libro per bambini, la morale contrasta largamente con la violenza raffigurata nell'episodio. A partire dall'episodio \"Happy Trails Part 2\", la morale \u00e8 un riferimento ironico a ci\u00f2 che \u00e8 accaduto ai personaggi nell'episodio appena terminato. In alcuni episodi vengono citati celebri film horror, come: \"Zombi\", \"La casa\", \"L'Armata delle Tenebre\" e \"L'esorcista\". Gli episodi in genere durano tre minuti e vedono la presenza di un numero ridotto di personaggi, ma esistono anche puntate pi\u00f9 lunghe in cui compare la quasi totalit\u00e0 del cast.\nUna lista delle puntate pu\u00f2 essere consultata nel sito ufficiale, che contiene una selezione di vecchi episodi visibili gratuitamente per un tempo limitato.\nI dialoghi nel cartone sono assenti, e questo ha permesso una rapida diffusione senza aspettare un eventuale doppiaggio.\nIn Italia questi personaggi sono diventati popolari grazie alla programmazione serale e notturna di MTV che inseriva un episodio fra un programma e l'altro.\n, alcuni di questi episodi sono distribuiti gratuitamente attraverso un podcast di iTunes e su Joost.\nControversie.\nCi sono stati casi in cui dei genitori si sono preoccupati per la violenza contenuta in Happy Tree Friends. Nonostante l'avvertimento \"Cartoon Violence: Not for Small Children or Big Babies\", un genitore indignato ha scritto al riguardo una lettera al Washington Post, dopo aver scoperto il figlio di 6 anni mentre guardava lo show.\nAltri media.\nHappy Tree Friends False Alarm.\n\u00c8 un videogioco, ispirato alla serie, uscito il 25 giugno 2008 per console Xbox 360 e scaricabile per PC."}
{"id": "257028", "revid": "4711", "url": "https://it.wikipedia.org/wiki?curid=257028", "title": "Governatori di Galla-Sidama", "text": ""}
{"id": "257030", "revid": "1123126", "url": "https://it.wikipedia.org/wiki?curid=257030", "title": "Abba (disambigua)", "text": ""}
{"id": "257031", "revid": "4711", "url": "https://it.wikipedia.org/wiki?curid=257031", "title": "Governatori di Harar", "text": ""}
{"id": "257032", "revid": "339392", "url": "https://it.wikipedia.org/wiki?curid=257032", "title": "Integrated Development Environment", "text": ""}
{"id": "257033", "revid": "1251388", "url": "https://it.wikipedia.org/wiki?curid=257033", "title": "Museo nazionale di storia naturale di Francia", "text": "Il Mus\u00e9um national d'histoire naturelle (detto anche semplicemente Le Mus\u00e9um o, in sigla, MNHN) \u00e8 il museo nazionale di storia naturale francese, con sede a Parigi, posto sotto la tutela congiunta dei ministeri dell'Educazione nazionale, della Ricerca e dell'Ambiente.\nStoria.\nIl museo fu formalmente costituito il 10 giugno 1793, durante la Rivoluzione francese, ma le sue origini, in realt\u00e0, risalgono al \"Jardin royal des plantes m\u00e9dicinales\" (Giardino reale delle piante medicinali), uno dei pi\u00f9 antichi istituti scientifici di Francia, che fu fondato dall'editto reale del 1635 durante il regno di Luigi XIII. Visto lo scopo inizialmente previsto per l'istituzione, l'intendente e i titolari delle cariche pi\u00f9 importanti erano tutti dottori in medicina.\nDurante il XVIII secolo, per\u00f2, l'attivit\u00e0 del Giardino cambi\u00f2, passando dall'arte di guarire con le piante allo studio della storia naturale, e con la dichiarazione reale del 31 marzo 1718 si separ\u00f2 la carica di primo medico del re da quella di intendente del Giardino.\nNel 1739, Georges-Louis Leclerc, conte di Buffon (1707 - 1788) fu nominato intendente di quello che in quel tempo veniva chiamato \"Jardin du roi\"; ricopr\u00ec tale carica per 50 anni. La notoriet\u00e0 internazionale e il suo lavoro accanito resero il luogo uno dei fari scientifici del XVIII secolo.\nDopo la sua morte, nel 1788, il re nomin\u00f2 a capo del Giardino un militare, Charles-Fran\u00e7ois de Flahaut, conte de La Billarderie. Il personale del Giardino, condotto da Louis Jean-Marie Daubenton, fece conoscere il suo malcontento presso il re, ma senza successo.\nLa Rivoluzione cambi\u00f2 profondamente il funzionamento del Giardino. Il 20 agosto 1790, un decreto dell'\"Assembl\u00e9e nationale\" chiese agli insegnanti di redigere un progetto per la sua riorganizzazione. La prima assemblea vot\u00f2 la rimozione dall'incarico del conte de La Billarderie ed elesse all'unanimit\u00e0 Daubenton come presidente. Questi form\u00f2 una commissione (comprendente Antoine-Fran\u00e7ois, conte di Fourcroy, Bernard de Lac\u00e9p\u00e8de e Antoine Portal), incaricata di redigere il regolamento della nuova istituzione e di fissarne il funzionamento. La commissione determin\u00f2 inoltre quelle che sarebbero state le missioni del museo: insegnare al pubblico ma anche costituire delle collezioni e partecipare attivamente alla ricerca scientifica. Il corpo docenti e il loro direttore, eletto e rinnovato ogni anno, sarebbero dovuti essere i garanti dell'indipendenza della ricerca.\nMa il progetto non decoll\u00f2, in quanto l'\"Assembl\u00e9e nationale\" non prosegu\u00ec l'iter legislativo. Nel 1791, La Billarderie si dimise e fu sostituito da Jacques-Henri Bernardin de Saint-Pierre. Fu solamente nel 1793 che Joseph Lakanal (1762 - 1845), portando al museo le collezioni del principe di Cond\u00e9, incontr\u00f2 Daubenton e scopr\u00ec il progetto del 1790. Lakanal lo port\u00f2 all'\"Assembl\u00e9e nationale\" e, il 10 giugno 1793, ottenne il voto del decreto che costitu\u00ec il \"Mus\u00e9um national d'histoire naturelle\", dandogli inoltre una propria esistenza giuridica. La carica di intendente venne allora sostituita dalla funzione del direttore; la vecchia gerarchia, costituita da dimostratori e sotto-dimostratori, fu abolita. Dodici posti di professore assicurarono, in maniera uguale e collegiale, l'amministrazione del museo. Gli insegnamenti furono divisi in 12 cattedre professorali.\nDurante la prima met\u00e0 del XIX secolo, il \"Mus\u00e9um\" conobbe un periodo di grande prosperit\u00e0. Con la nomina a direttore, nel 1836, del chimico Michel Eug\u00e8ne Chevreul (1786 - 1889), il campo d'interesse si spost\u00f2 verso le scienze sperimentali, come avvenuto anche per l'Universit\u00e0, sua rivale. Questo periodo termin\u00f2 con l'arrivo di Alphonse Milne-Edwards, nel 1890, e con la promulgazione del decreto del 12 dicembre 1891 che sanc\u00ec il ritorno in forza della storia naturale (questa politica rester\u00e0 in vigore fino alla vigilia della Seconda guerra mondiale).\nLa legge delle finanze del 31 dicembre 1907 accord\u00f2 al \"Mus\u00e9um\" un'autonomia finanziaria dotandolo di un proprio budget da amministrare.\nParallelamente ai nuovi campi d'attivit\u00e0 aperti dal colonialismo, il \"Mus\u00e9um\" inizi\u00f2 un movimento d'espansione fuori dalla capitale francese. Per favorire le attivit\u00e0 di ricerca e studio del mare, nel 1928 install\u00f2 il suo laboratorio marittimo a Saint-Servan, e poi a Dinard. Non essendo venuta meno la sua attivit\u00e0 botanica, nel 1934 divenne proprietario per lascito della tenuta di Ch\u00e8vreloup. Inoltre eredit\u00f2 la propriet\u00e0 dell'entomologo Jean Henri Fabre a S\u00e9rignan-du-Comtat, vicino ad Orange, nel 1822.\nIn seguito alla decolonizzazione, il \"Mus\u00e9um\" concentr\u00f2 i suoi sforzi sulla presa di coscienza degli squilibri causati alla natura dall'espansione umana. Nel 1948, partecip\u00f2 alla creazione dell'Unione internazionale per la conservazione della natura (UICN). Pi\u00f9 tardi, install\u00f2 all'interno dei suoi edifici un servizio di conservazione della natura (1962), il segretariato della fauna e della flora (1979) e una delegazione permanente al ministero dell'Ambiente (1992).\nAltre acquisizioni vennero fatte in provincia: il riparo Pataud in Dordogna (1957), il parco zoologico della Haute-Touche nel dipartimento dell'Indre (1958), il giardino botanico di Val Rameh a Mentone (1966), la stazione di biologia vegetale di Cherr\u00e9 nel dipartimento della Sarthe e la stazione di biologia marina di Concarneau (1996).\nNel 1975, un piano di ristrutturazione dei locali e di raggruppamento dei laboratori permise delle spettacolari realizzazioni, come la zooteca sotterranea (1986) e la trasformazione della vecchia galleria di zoologia in \"Grande Galleria dell'Evoluzione\" (1994). Lo statuto del 1985 ha messo fine al ruolo di amministratori dei professori, ed ha creato tre consigli che si occupano della gestione del \"Mus\u00e9um\" in sostituzione dell'assemblea dei professori, che esisteva dal 1793. Pi\u00f9 recentemente, il decreto del 2001 ha creato dei livelli gerarchici intermedi tra la direzione e la ricerca, oltre che delle strutture trasversali per rinforzare la coordinazione delle azioni collegate alle grandi missioni.\nPresieduto oggi da Bernard Chevassus-au-Louis, il \"Mus\u00e9um\" continua a mantenere una grandissima importanza a livello nazionale e internazionale nello sviluppo della storia naturale.\nGli istituti del \"Mus\u00e9um\".\nAttualmente il \"Mus\u00e9um\" possiede:\nDirezione.\nDirettori eletti per un anno:\nDirettori eletti per due anni:\nDirettori nominati per cinque anni:\nPresidenti nominati per 5 anni:\nLe cattedre.\nLa trasformazione del \"Jardin du roi\" in museo nazionale ha determinato la creazione di dodici cattedre. Nel tempo, il loro numero e il loro soggetto di interesse sono cambiati; alcune cattedre sono state suddivise, altre soppresse."}
{"id": "257034", "revid": "2730", "url": "https://it.wikipedia.org/wiki?curid=257034", "title": "Governo Moro II", "text": "Il Governo Moro II \u00e8 stato il ventesimo esecutivo della Repubblica Italiana, il terzo della IV legislatura.\n\u00c8 rimasto in carica dal 23 luglio 1964 al 24 febbraio 1966 per un totale di 581 giorni, ovvero 1 anno, 7 mesi e 1 giorno.\nRassegn\u00f2 le dimissioni in seguito al voto negativo alla Camera sul disegno di legge sull'istituzione di scuole materne statali.\nCronologia.\nSalvo diversa indicazione le notizie sono tratte dal sito dellarepubblica.it, richiamato in bibliografia"}
{"id": "257036", "revid": "2730", "url": "https://it.wikipedia.org/wiki?curid=257036", "title": "Governo Moro I", "text": "Il Governo Moro I \u00e8 stato il diciannovesimo esecutivo della Repubblica Italiana, il secondo della IV legislatura.\n\u00c8 rimasto in carica dal 5 dicembre 1963 al 23 luglio 1964 per un totale di 231 giorni, ovvero 7 mesi e 18 giorni.\nIl governo era presieduto da Aldo Moro e formato da esponenti della Democrazia Cristiana, del \nPartito Socialista Italiano, del Partito Socialista Democratico Italiano e del Partito Repubblicano Italiano.\nRassegn\u00f2 le dimissioni in seguito allo strappo fra la DC e i partiti laici della maggioranza riguardo alle sovvenzioni in favore della scuola media privata.\nStoria.\nLa \"pausa\" del governo presieduto da Giovanni Leone serve principalmente al partito socialista, che si avvicina al congresso di Napoli profondamente lacerato. La minoranza dei carristi \u00e8 infatti solo uno dei problemi della direzione. La maggioranza autonomista di Pietro Nenni deve infatti confrontarsi con le riserve di Riccardo Lombardi, consapevole che l'operazione gode dell'appoggio di poteri forti come il governo americano e il Vaticano in funzione anticomunista. Nella DC la maggioranza dorotea deve a sua volta fare i conti col dissenso di Fanfani, messo da parte dopo il forte calo elettorale del 1963 ad onta dei risultati raggiunti dal primo governo italiano di centro-sinistra. In entrambi i partiti corrono voci di scissione ma le pressioni delle gerarchie ecclesiastiche su Mario Scelba e Oscar Luigi Scalfaro scongiura tale eventualit\u00e0 per la DC.\nLa grande attesa \u00e8 per il congresso del PSI convocato a Roma per il 25-29 ottobre, dove le due anime citate si confrontano col terzo incomodo di una mozione unitaria presentata da Sandro Pertini. La minoranza che fa capo a Tullio Vecchietti, Lelio Basso e Vittorio Foa non \u00e8 pregiudizialmente ostile all'alleanza di centro-sinistra ma ritiene che questo nuovo corso sia stato lento e subordinato agli interessi elettorali della DC; dopo che quest'ultima ha visto trasmigrare una buona fetta del suo elettorato moderato al partito liberale, sostengono, l'azione del governo dovr\u00e0 mirare anche al suo recupero, costringendo i socialisti a tradire la causa dei lavoratori. La maggioranza di Pietro Nenni, per contro, sostiene che il centro-sinistra rappresenta un'occasione di progresso, un corso riformistico di grande portata come la nazionalizzazione dell'industria elettrica gi\u00e0 attuata e la riforma urbanistica da mettere a punto. Alla prova del voto, con 5.428 astensioni, la mozione di Nenni ottiene 278.324 voti, quella dei carristi 190.492, l'appello unitario di Perini si ferma a 10.568. Forte del mandato ricevuto dal congresso Nenni si siede al tavolo delle trattative con DC, PSDI e PRI con un nuovo obiettivo. Il PSI mette da parte l'astensione, concordata all'indomani delle elezioni, per entrare nel nuovo esecutivo con propri rappresentanti, ma l'accordo definitivo richiede oltre un mese di colloqui. Moro e Nenni devono infatti fare i conti con le minoranze interne. Se Moro pu\u00f2 permettersi di escludere la destra DC non altrettanto pu\u00f2 fare Nenni, che deve comprendere nella lista dei ministri anche esponenti lombardiani.\nL'accordo \u00e8 annunciato il 26 novembre, nello stesso giorno in cui viene ratificato dal comitato centrale socialdemocratico e dal direttivo dei parlamentari democristiani. Rimangono fuori la destra democristiana (Scelba, Scalfaro, Restivo) e la sinistra socialista. Aldo Moro, superate tutte le ultime difficolt\u00e0 incontrate nella scelta dei ministri, alle 18, 30 si reca dal capo dello Stato per sciogliere la riserva. Nenni (PSI) vicepresidente, Saragat (PSDI) agli Esteri, Reale (PRI) alla Giustizia. Per i dicasteri finanziari accolta la richiesta socialista: Giolitti (PSU) al bilancio, Colombo (DC) al Tesoro, Tremelloni (PSDI) alle Finanze. \nIl 5 dicembre il nuovo Governo, primo centro sinistra organico (DC-PSI-PSDI-PRI) presta il giuramento nelle mani del capo dello Stato, tra il 12 e il 17 dicembre ottiene la fiducia delle camere, ma l'azione di governo \u00e8 minata dalla necessit\u00e0 di varare numerosi provvedimenti anti-congiunturali che dovrebbero frenare le prime avvisaglie del processo inflazionistico. Mentre si cerca di portare in aula almeno le nuove leggi per le regioni e la riforma urbanistica il consiglio dei ministri \u00e8 costretto a varare numerosi provvedimenti mirati a frenare i consumi (aumento delle imposte sulle auto e sui fabbricati di lusso, aumento del prezzo della benzina e limitazioni alle vendite rateali), visti da destra come demagogici e costosi, da sinistra come un sostegno agli immobilizzi speculativi della grande impresa.\nCronologia.\nSalvo diversa indicazione le notizie sono tratte dal sito dellarepubblica.it, richiamato in bibliografia"}
{"id": "257041", "revid": "2730", "url": "https://it.wikipedia.org/wiki?curid=257041", "title": "Governo Leone I", "text": "Il Governo Leone I \u00e8 stato il diciottesimo esecutivo della Repubblica Italiana, il primo della IV legislatura.\nIl governo rimase in carica dal 22 giugno al 5 dicembre 1963, per un totale di 166 giorni, ovvero 5 mesi e 13 giorni.\nIl 5 novembre 1963 il governo si dimise.\nStoria.\nA seguito delle consultazioni del Presidente della Repubblica Segni, tenute dal 23 al 28 maggio, viene affidato ad Aldo Moro, segretario della DC, partito di maggioranza relativa in parlamento, l'incarico di formare un nuovo governo. Questi cerca di trovare un accordo con PSDI, PRI e PSI per ottenere la maggioranza necessaria a sostenere il suo governo. Viene raggiunta un'intesa di massima prima con PSDI e PRI e poi col PSI, ma il 18 giugno, durante il comitato centrale, il PSI respinge la proposta di Nenni di appoggiare il governo di Aldo Moro e questo porta Moro a rinunciare all'incarico.\nIl nuovo incarico viene allora conferito il 19 giugno a Giovanni Leone, allora Presidente della Camera, al fine di trovare una soluzione transitoria in attesa che nel PSI maturino le condizioni per una partecipazione organica ad un governo di centrosinistra. Ricevuto l\u2019incarico, il giorno dopo \u00e8 pronto un governo monocolore DC che, grazie, all'astensione del PSDI, PRI e del PSI, pu\u00f2 giurare il 22 giugno davanti al capo dello Stato. Il primo luglio Leone presenta il governo alle Camere, riuscendo a ottenere la fiducia sia al Senato, il 5 luglio con 133 voti a favore della sola DC, e 110 contrari - PCI, PLI e MSI - mentre non partecipano al voto 76 senatori appartenenti al gruppo misto, al gruppo socialista e al gruppo socialdemocratico, che alla Camera l'11 luglio con 255 voti a favore della sola DC, 225 contrari del PCI, PLI e MSI e 119 astensioni provenienti da PSI, PSDI, PRI, monarchici, il deputato valdostano e gli altoatesini.\nPochi mesi dopo, a seguito delle risultanze del congresso del PSI di fine ottobre che autorizza il gruppo dirigente ad avviare le trattative per la formazione di un governo con DC, PSDI e PRI, il 5 novembre 1963 si dimette il governo anche in seguito alla riunione del consiglio della DC che delibera la nuova linea di governo allargata a sinistra raggiungendo un accordo con i socialisti del PSI, ma anche con PSDI e PRI. Il nuovo incarico viene affidato ad Aldo Moro.\nComposizione del parlamento.\nCamera dei Deputati\nSenato della Repubblica\nCronologia.\nSalvo diversa indicazione le notizie sono tratte dal sito dellarepubblica.it, richiamato in bibliografia"}
{"id": "257053", "revid": "767487", "url": "https://it.wikipedia.org/wiki?curid=257053", "title": "Mestre Suassuna", "text": "Biografia.\nMestre Suassuna (Reynaldo Ramos Suassuna) cominci\u00f2 a praticare Capoeira negli anni '50 contro la sua volont\u00e0, costretto dal suo medico per problemi alle gambe a praticare uno sport che non fosse il calcio. \u00c8 uno dei primi maestri (Mestres) a divulgare l'arte della capoeira nello Stato di S\u00e3o Paulo, ed \u00e8 il creatore di un tocco di berimbau e particolare forma di allenamento denominata \"Miudinho\", peculiare del gruppo Cord\u00e3o de Ouro (il gruppo che lui ha fondato).\nApprese la Capoeira a Bahia da vari maestri quali Mestre Sururu', Mestre Maneca Brand\u00e3o e successivamente con Mestre Bimba, Mestre Waldemar, Mestre Cai\u00e7ara e Mestre Canjiquinha. Fu cos\u00ec che Mestre Suassuna cominci\u00f2 ad apprezzare la Capoeira in tutte le sue forme (ideologia alla base dei suoi insegnamenti tutt'oggi).\nNel 1965 lasci\u00f2 Bahia per andare a San Paolo per aprire una sua Academia di Capoeira.\nAll'inizio fu un periodo economicamente molto difficile fino a quando nel 1967 conobbe Mestre Brasilia con il quale apr\u00ec la scuola \"Associa\u00e7\u00e3o de Capoeira Cord\u00e3o de Ouro\", ancora oggi molto apprezzata a livello internazionale."}
{"id": "257054", "revid": "15756", "url": "https://it.wikipedia.org/wiki?curid=257054", "title": "Governo Fanfani IV", "text": "Il Governo Fanfani IV \u00e8 stato il diciassettesimo esecutivo della Repubblica Italiana, il quinto e ultimo della III legislatura. \n\u00c8 rimasto in carica dal 22 febbraio 1962 al 22 giugno 1963, per un totale di 485 giorni, ovvero 1 anno e 4 mesi.\nOttenne la fiducia alla Camera dei deputati il 10 marzo 1962 con 295 voti favorevoli, 195 contrari e 83 astenuti. Ottenne la fiducia al Senato della Repubblica il 15 marzo 1962 con 122 voti favorevoli e 68 contrari.\nStoria.\nA seguito delle dimissioni del terzo governo Fanfani, formalizzate il 2 febbraio 1962, il 10 febbraio il Presidente della Repubblica Gronchi confer\u00ec nuovamente a Fanfani l'incarico di formare un nuovo governo. Il 21 febbraio Fanfani forma il suo quarto governo formato da esponenti di DC, PRI e PSDI e con l'appoggio esterno del PSI. Il governo viene presentato alle camere il due marzo. La fiducia viene votata alla Camera il 10 marzo che viene approvata con 295 voti a favore, 195 contrari e l'astensione del PSI mentre al Senato la votazione avviene il 15 marzo che viene approvata con 122 voti a favore e 68 contrari.\nIl 18 giugno il Consiglio dei ministri approva la legge per la nazionalizzazione dell\u2019energia elettrica, fra i punti principali del programma del PSI e che sar\u00e0 approvata dal parlamento a novembre e viene istituito l\u2019Ente per l\u2019energia elettrica con conseguente trasferimento a esso delle industrie elettriche. A fine novembre si procede a un rimpasto con la sostituzione di alcuni ministri e alcuni sottosegretari e le modifiche vengono approvate dalla Camera il 5 dicembre e il 6 dicembre dal Senato.\nAl fine di cercare un compromesso fra i vari partiti che sostengono il governo per definire come concludere la legislatura, dal 4 all'8 gennaio si svolgono riunioni e incontri dei segretari dei rispettivi partiti. In particolare ci sono contrasti fra DC e PSI sulla legge per l\u2019attuazione dell\u2019ordinamento regionale che la DC vorrebbe condizionare alla rottura del PSI con il PCI negli enti locali. Tuttavia, dato la ormai vicina conclusione della legislatura, il PSI esclude la crisi di governo.\nIl Presidente del Consiglio si reca, dal 16 al 18 gennaio, in visita ufficiale negli Stati Uniti dove incontra John F. Kennedy.\nIl parlamento viene sciolto il 18 febbraio e il presidente della Repubblica Antonio Segni indice elezioni anticipate.\nCronologia.\nSalvo diversa indicazione le notizie sono tratte dal sito dellarepubblica.it, richiamato in bibliografia"}
{"id": "257059", "revid": "6066", "url": "https://it.wikipedia.org/wiki?curid=257059", "title": "Blaue Reiter", "text": ""}
{"id": "257062", "revid": "400694", "url": "https://it.wikipedia.org/wiki?curid=257062", "title": "SPA", "text": ""}
{"id": "257067", "revid": "125814002", "url": "https://it.wikipedia.org/wiki?curid=257067", "title": "Governo Fanfani III", "text": "Il Governo Fanfani III \u00e8 stato il sedicesimo esecutivo della Repubblica Italiana, il quarto della III legislatura. Venne presieduto dal deputato Amintore Fanfani e rimase in carica dal 27 luglio 1960 al 22 febbraio 1962, per un totale di 575 giorni, ovvero 1 anno, 6 mesi e 26 giorni. Divenne noto come \"il governo delle convergenze parallele\".\nStoria.\nA seguito delle dimissioni del Governo Tambroni formalizzate il 19 luglio 1960, il presidente della Repubblica Giovanni Gronchi avvia le consultazioni che si concludono il 21 luglio quando assegna l\u2019incarico a Fanfani che il 26 luglio forma il suo terzo governo formato esclusivamente da esponenti del proprio partito, la DC, con l\u2019appoggio esterno del PSDI, PLI, PRI e con l\u2019astensione del PSI e dei monarchici.\nFanfani presenta al Parlamento il 2 agosto il governo e il suo programma; la fiducia viene accordata dal Senato il 3 agosto, subito dopo la discussione, con 126 voti favorevoli provenienti da DC, PSDI, PRI, PLI, due indipendenti e il valdostano Chabod e 58 contrari provenienti da PCI e MSI; si astengono invece il PSI, i monarchici e il rappresentante altoatesino (36). Alla Camera la fiducia viene approvata il 5 agosto dopo due giorni di discussioni con 310 favorevoli, 156 contrari e 96 astenuti.\nDurante il congresso del PSI a marzo 1961 Pietro Nenni ripropone la possibilit\u00e0 dell\u2019appoggio del partito a un nuovo governo di centro sinistra guidato dalla DC ottenendo l'approvazione della sua proposta. L'anno successivo, durante il congresso della DC di gennaio, Aldo Moro ipotizza un governo di centro-sinistra con i socialisti che ottiene l'approvazione del partito. Pochi giorni dopo, il 2 febbraio il governo Fanfani si dimette e il 10 febbraio gli viene conferito un nuovo incarico.\nComposizione del parlamento.\nCamera dei Deputati\nSenato della Repubblica\nCronologia.\nSalvo diversa indicazione le notizie sono tratte dal sito dellarepubblica.it, richiamato in bibliografia"}
{"id": "257072", "revid": "1652635", "url": "https://it.wikipedia.org/wiki?curid=257072", "title": "Belinda", "text": ""}
{"id": "257076", "revid": "1566286", "url": "https://it.wikipedia.org/wiki?curid=257076", "title": "Dirk Bogarde", "text": "Biografia.\nIl padre, di origine fiamminga, era grafico del \"Times\", la madre, Margaret Niven, una raffinata attrice. Prest\u00f2 servizio militare in guerra sia sul fronte europeo sia sul Pacifico raggiungendo il grado di capitano con incarichi di intelligence. Fu con i primi reparti alleati che entrarono nel Lager di Bergen Belsen scoprendone gli orrori. Di questa esperienza Bogarde serber\u00e0 un ricordo indelebile e molti anni dopo avr\u00e0 a dire che piuttosto che trovarsi in ascensore con un tedesco, preferiva fare le scale a piedi. Paradossalmente, alcuni dei suoi ruoli pi\u00f9 significativi sono proprio di personaggi tedeschi.\nTornato in patria, a 26 anni, fu la madre a introdurlo nel mondo dello spettacolo. Grazie al suo aspetto fisico venne ingaggiato dalla Rank Organisation, maggior industria cinematografica britannica. Il suo primo ruolo da protagonista fu quello del giovane criminale Riley in \"I giovani uccidono\" (1950) di Basil Dearden; i ruoli successivi rischiarono di ingabbiarlo nella figura del criminale disadattato e dal cuore d'oro, ma il ruolo che gli diede la definitiva popolarit\u00e0 fu quello del giovane medico nella commedia \"Quattro in medicina\" (1954), di cui verranno girati ben sei \"sequel\".\nUomo molto dolce ed elegante, pur essendogli state attribuite molte relazioni con donne (celebre la sua storia sentimentale con l'attrice francese Capucine), rimase sempre celibe, e la lunga convivenza con il suo manager Anthony (Tony) Forwood ha spesso fatto s\u00ec che circolassero voci sulla sua omosessualit\u00e0. Queste voci sono sempre state smentite dall'attore, che ha parlato del suo convivente sempre come un buon amico, con cui ha condiviso due residenze (prima in Inghilterra, poi in Francia) e che ha assistito fino alla morte, sopravvenuta nel 1987 per complicanze legate alla malattia di Parkinson. Nel 2004 il fratello di Bogarde in una intervista ha infine rivelato che tra i due c'era molto pi\u00f9 di un'amicizia platonica e che Dirk era gay.\nCon il film \"Simba\" (1955), si parl\u00f2 di un suo grande amore con l'attrice Nora Ricci, mentre con il film \"Un dottore in altomare\" (1955) la stampa mont\u00f2 un suo flirt con una giovanissima Brigitte Bardot, in uno dei suoi primi ruoli. Ci\u00f2 contribu\u00ec a fare di Bogarde lo scapolo d'oro inglese degli anni cinquanta, ma il ruolo cominci\u00f2 a stargli stretto e l'attore cerc\u00f2 ruoli pi\u00f9 complessi, per mettere alla prova le proprie capacit\u00e0 drammatiche.\nNel 1961 fece scalpore il suo ruolo di tormentato avvocato omosessuale in \"Victim\" di Basil Dearden, primo film britannico che affront\u00f2 in modo serio il tema dell'omosessualit\u00e0; un simile ruolo avrebbe bloccato all'epoca la carriera di chiunque, ma Bogarde lo affront\u00f2 con coraggio dimostrando le sue doti d'attore. La sua convincente interpretazione porter\u00e0 anche a un mutamento del costume, poich\u00e9 il Parlamento del Regno Unito sar\u00e0 costretto, dal movimento d'opinione creatosi dopo il film, a cancellare alcuni reati legati all'omosessualit\u00e0. \nNegli anni successivi, pi\u00f9 volte Bogarde imperson\u00f2 personaggi ambigui e controversi per grandi registi: in \"Ombre sul palcoscenico\" (1963) recit\u00f2 accanto a Judy Garland in uno dei suoi ultimi ruoli cinematografici. Segu\u00ec l'interpretazione forse pi\u00f9 difficile di tutta la sua carriera ne \"Il servo\" (1963), firmato da Joseph Losey, e successivamente \"Per il re e per la patria\" (1964) dello stesso regista. Nello stesso anno apparve poi nel film d'avventura \"Il sole scotta a Cipro\" (1964).\nPer John Schlesinger interpret\u00f2 \"Darling\" (1965), dopodich\u00e9 torn\u00f2 a essere diretto dal fedele Losey con \"Modesty Blaise, la bellissima che uccide\" (1966) con Terence Stamp e Monica Vitti, e \"L'incidente\" (1967), con Jacqueline Sassard. Recit\u00f2 anche per Richard Attenborough, interpretando \"Oh, che bella guerra!\" (1969) con Vanessa Redgrave, e \"Quell'ultimo ponte\" (1977).\nDa ricordare inoltre la sua proficua collaborazione con il cinema italiano: Luchino Visconti non ebbe dubbi nell'assegnargli le parti dello spietato capitalista Frederick Bruckmann ne \"La caduta degli dei\" (1969) e dell'attempato e infelice professore Gustav von Aschenbach nel capolavoro \"Morte a Venezia\" (1971), mentre Liliana Cavani gli affid\u00f2 l'interpretazione del perverso Max, l'ex militare nazista de \"Il portiere di notte\" (1973).\nAltri suoi ruoli di rilievo furono quello del borioso avvocato Claude in \"Providence\" (1977) di Alain Resnais, e quello del pericoloso dissociato in \"Despair\" (1978) di Rainer Werner Fassbinder. Dopo il film \"Daddy Nostalgie\" (1990) di Bertrand Tavernier, si ritir\u00f2 dal cinema. Scrisse sette romanzi e una monumentale autobiografia. Mor\u00ec per attacco cardiaco all'et\u00e0 di 78 anni. Era il prozio della cantautrice britannica Birdy."}
{"id": "257084", "revid": "2149510", "url": "https://it.wikipedia.org/wiki?curid=257084", "title": "Governo Tambroni", "text": "Il Governo Tambroni \u00e8 stato il quindicesimo esecutivo della Repubblica Italiana, il terzo della III legislatura, e l\u2019unico sostenuto da una maggioranza di centro-destra durante tutta la cosiddetta \"Prima Repubblica\".\nIl governo rimase in carica dal 26 marzo al 27 luglio 1960, per un totale di 123 giorni, ovvero 4 mesi e 1 giorno.\nStoria.\nDopo l'infruttuoso tentativo di Antonio Segni, Amintore Fanfani e Giovanni Leone di formare un nuovo governo, il presidente della Repubblica il 21 marzo incarica Fernando Tambroni il quale, senza nuove consultazioni e trattative con i partiti, propone un monocolore DC, suscitando polemiche all'interno del suo partito ma ottenendo l'appoggio del MSI e la contrariet\u00e0 di tutti i principali partiti, PCI, PSI, PSDI, PLI e PRI.\nIl 4 aprile 1960 Tambroni presenta il suo governo al parlamento ottenendo la fiducia alla Camera l'8 aprile con 300 voti favorevoli (DC e MSI) e 293 contrari risultando, per l\u2019unico caso nella storia repubblicana, determinanti i voti del MSI per raggiungere la maggioranza. Il giorno dopo, contrariati dall'appoggio del MSI al governo, si dimettono tre ministri appartenenti alla sinistra democristiana: Sullo, Bo e Pastore, nonch\u00e9 i sottosegretari Biaggi, Pecoraro, Spallino, mentre annunciano la volont\u00e0 di dimettersi i ministri Zaccagnini, Colombo, Rumor, Martinelli, Gonella, Angelini e Segni; inoltre il direttivo dei deputati del partito chiede le dimissioni del governo e, l'11 aprile, dopo una riunione della direzione della DC, Tambroni si dimette.\nIl presidente Gronchi allora riapre le consultazioni e conferisce l'incarico a Fanfani che lavora all'ipotesi di un governo sostenuto da DC, PSDI e PRI con l'astensione del PSI, ottenendo il sostegno del segretario del partito Aldo Moro e dello stesso Gronchi. Pietro Nenni, segretario del PSI, risulta possibilista all'ipotesi che il suo partito si astenga durante il voto di fiducia ponendo alcune condizioni. L'ipotesi di un governo con la partecipazione dei socialisti \u00e8 fortemente osteggiata dalle correnti di destra e dei dorotei della DC. Nonostante la direzione del partito avesse autorizzato Fanfani a proseguire nelle trattative col PSI, le forti divisioni interne portano alla rinuncia di Fanfani il 22 aprile. Allora Gronchi decide di respingere le dimissioni di Tambroni il quale, avendo gi\u00e0 ottenuto la fiducia della Camera, viene invitato dal presidente a presentarsi al Senato per concludere l\u2019iter parlamentare sulla fiducia la quale, il 29 aprile, viene concessa con 128 voti favorevoli e 110 contrari, voti del PCI, PSI, PSDI, PLI e PRI.\nL'obiettivo politico era quello di superare l'emergenza, attraverso un \"governo provvisorio\", in grado di consentire lo svolgimento della XVII Olimpiade a Roma e di approvare il bilancio dello Stato entro il termine previsto dalla legislazione dell'epoca, ossia il 15 ottobre.\nNumerose le manifestazioni in tutta Italia contro l'apertura della DC all'appoggio del MSI al governo. Un congresso del MSI previsto a Genova \u00e8 causa di uno sciopero il 30 giugno che porta a scontri con la polizia e vari disordini. Seguono altre manifestazioni antifasciste in tutto il paese. Dopo i disordini di Genova, la questura tenta di calmare le acque proponendo al MSI di spostare il congresso a Nervi. Il ministro dell\u2019Interno Spataro risponde alla Camera e al Senato alle interrogazioni parlamentari sui fatti di Genova nelle quali sia Saragat che Nenni propendono per l\u2019apertura della crisi. Durante la votazione del 5 luglio al Senato, il MSI vota contro all'approvazione del bilancio del ministero dell\u2019Interno. A Roma vengono vietate manifestazioni e comizi e in Sicilia, durante una manifestazione la polizia uccide un giovane. Si continua a manifestare in vari parti d'Italia anche contro l'intervento dei carabinieri che a Roma, con una carica a cavallo, hanno sciolto una manifestazione. Altre manifestazioni con feriti e a Reggio Emilia, durante una manifestazione, vengono uccisi alcuni manifestanti dalla polizia. Il 7 luglio vengono presentate altre interpellanze al governo sui disordini dei giorni precedenti ma continuano le manifestazioni con altri morti e feriti. A seguito delle interpellanze sui fatti accaduti a Roma e Reggio Emilia viene convocata per il giorno dopo, il 13 luglio, la Direzione della DC per sollecitare un nuovo governo d'emergenza con l'appoggio del PSI. Tambroni replica alle interpellanze il 14 luglio dichiarando che il governo si dimetter\u00e0 quando i partiti avranno trovato l\u2019accordo per una nuova maggioranza che viene raggiunto il 16 luglio quando viene annunciato la proposta di un governo monocolore DC presieduto da Fanfani e sostenuto con l\u2019appoggio esterno del PSDI, PLI e PRI. Il tutto mentre in Italia continuano le manifestazioni contro l'appoggio del MSI al governo Tambroni, che si dimette il 19 luglio.\nComposizione del parlamento.\nCamera dei Deputati\nSenato della Repubblica"}
{"id": "257089", "revid": "2149510", "url": "https://it.wikipedia.org/wiki?curid=257089", "title": "Governo Segni II", "text": "Il Governo Segni II \u00e8 stato il quattordicesimo esecutivo della Repubblica Italiana, il secondo della III legislatura.\n\u00c8 rimasto in carica dal 16 febbraio 1959 al 26 marzo 1960 per un totale di 404 giorni, ovvero 1 anno, 1 mese e 10 giorni.\nComposizione del parlamento.\nCamera dei Deputati\nSenato della Repubblica"}
{"id": "257092", "revid": "2149510", "url": "https://it.wikipedia.org/wiki?curid=257092", "title": "Governo Fanfani II", "text": "Il Governo Fanfani II \u00e8 stato il tredicesimo esecutivo della Repubblica Italiana, il primo della III legislatura.\n\u00c8 rimasto in carica dal 2 luglio 1958 al 16 febbraio 1959 per un totale di 229 giorni, ovvero 7 mesi e 14 giorni.\nComposizione del parlamento.\nCamera dei Deputati\nSenato della Repubblica"}
{"id": "257094", "revid": "2149510", "url": "https://it.wikipedia.org/wiki?curid=257094", "title": "Governo Zoli", "text": "Il Governo Zoli \u00e8 stato il dodicesimo esecutivo della Repubblica Italiana, il sesto e ultimo della II legislatura. \u00c8 rimasto in carica dal 20 maggio 1957 al 2 luglio 1958, per un totale di 408 giorni, ovvero 1 anno, 1 mese e 12 giorni.\nStoria.\nLa caduta del primo governo di Antonio Segni coincide con l'inizio della crisi del centrismo degasperiano. La grave crisi che il PCI ha attraversato con il rapporto Kruscev e la Rivolta d'Ungheria ha dato a Pietro Nenni l'occasione di mettere la parola fine al patto d'azione coi comunisti e a guardare al PSDI per una riunificazione dei due partiti. Il possibile ruolo di governo cui i socialisti ambiscono modifica i rapporti tra PSDI e PRI, da una parte, e un PLI sempre pi\u00f9 a destra dopo la scissione dei radicali dall'altra. I partiti minori hanno consolidato col tempo una rendita di potere che consente di ricattare pi\u00f9 o meno apertamente una DC sempre pi\u00f9 frammentata al suo interno, che sa di dover modificare la strategia delle alleanze mantenendo una rigorosa impostazione anticomunista del governo. In questa situazione la formazione di un gabinetto dopo la caduta di Segni appare problematica.\nSvolte le necessarie consultazioni il capo dello Stato, Giovanni Gronchi, decide di affidare l'incarico al senatore Adone Zoli per un governo del presidente a maggioranza non precostituita, che consenta l'adempimento costituzionale dei bilanci e traghetti il parlamento alla naturale scadenza della legislatura (maggio 1958). Il risultato \u00e8 un monocolore democristiano che alla Camera, causa il voto contrario dei socialisti, finisce col reggersi col voto determinante del MSI. Dopo aver dichiarato che la fiducia ottenuta dalle Camere con i voti missini non \u00e8 rappresentativa della linea politica e programmatica della DC, Zoli rassegna le dimissioni.\nDopo aver conferito due mandati esplorativi al presidente del Senato Cesare Merzagora e al segretario della DC Amintore Fanfani, entrambi falliti, Gronchi decide di rifiutare le dimissioni e Zoli si adatta a guidare un esecutivo la cui durata \u00e8 gi\u00e0 stata fissata.\nComposizione del parlamento.\nCamera dei deputati\nSenato della Repubblica\nCronologia.\n\"Salvo diversa indicazione la cronologia \u00e8 attinta dal sito dellarepubblica.it, e precisamente dalla pagina indicata in bibliografia\""}
{"id": "257095", "revid": "767487", "url": "https://it.wikipedia.org/wiki?curid=257095", "title": "Fucking \u00c5m\u00e5l - Il coraggio di amare", "text": "Fucking \u00c5m\u00e5l - Il coraggio di amare (\"Fucking \u00c5m\u00e5l\") \u00e8 un film del 1998 diretto da Lukas Moodysson.\nIl film, a tematica omosessuale, fu scritto e diretto da Lukas Moodysson, al suo primo lungometraggio, e vede come interpreti principali e uniche attrici professioniste Alexandra Dahlstr\u00f6m e Rebecka Liljeberg. Il titolo si riferisce alla piccola citt\u00e0 di \u00c5m\u00e5l nell'ovest della Svezia.\nTrama.\nElin e Agnes sono due giovani compagne di scuola, nella provincialissima cittadina svedese di \u00c5m\u00e5l, al punto di valerle l'improperio di \"fucking\". Agnes \u00e8 solitaria, introversa ed \u00e8 innamorata di Elin, amore che pu\u00f2 dichiarare soltanto nelle sue poesie. Elin \u00e8 di indole inquieta e pur tenendo un tono della ragazza sicura di s\u00e9, teme una vita grama, seguendo il destino di sua madre, abbandonata dal marito e con due figlie a carico.\nIl giorno del suo compleanno, Agnes viene forzata dai genitori a distribuire inviti ad una festa in casa sua, certa che i suoi compagni diserteranno. Elin e sua sorella Jessica, le si presentano inaspettatamente, con lo scopo di tardare ad un altro party, dove ad attenderla c'\u00e8 il giovane Johan Hult, innamorato di lei.\nElin sospetta dell'omosessualit\u00e0 di Agnes cos\u00ec scommette con l'altra di riuscire a baciarla, per lasciarla quindi sola e triste, avendo realizzato dello scherzo. Elin comincia ad essere pervasa dai sensi di colpa, respinge il pretendente minacciandolo con uno spazzolone del water, e torna da Agnes per scusarsi. Le due passeggiano insieme di notte e si parlano, si confrontano e si pongono domande, rivelandosi le loro paure, finch\u00e9 ad un tratto si baciano appassionatamente promettendosi di telefonarsi il giorno dopo, promessa che Elin non mantiene.\nCol passare del tempo, Jessica si rende conto di un improvviso cambiamento nella sorella, la quale si nasconde fingendo un innamoramento con Johan, con il quale esce e fa l'amore per la prima volta, pur essendosi spacciata fino ad allora per ragazza vissuta. Elin per\u00f2 si accorge che Johan \u00e8 succube del suo amico Markus, e ripensa all'amore sincero di Agnes, rendendosi conto di non averla mai dimenticata davvero.\nElin a scuola convince Agnes riluttante, a scambiare due parole e finiscono per rimanere chiuse nei bagni. Nel frattempo un'amica-nemica di Elin diffonde la notizia che quest'ultima si sia nascosta con un ragazzo. L'intera scuola si accalca curiosa intimandole di uscire. Sar\u00e0 Agnes a dare il coraggio ad Elin di aprire la porta ed uscire a testa alta, mano nella mano.\nProduzione.\nRiprese.\nNonostante sia ambientato ad \u00c5m\u00e5l, il film \u00e8 stato interamente girato a Trollh\u00e4ttan, a pi\u00f9 di cento chilometri di distanza.\nRiconoscimenti.\nVinse quattro \"Guldbagge\" (\"Scarabeo d'oro\") nel 1999 ai Guldbagge Award svedesi. Ha anche vinto altri premi internazionali, fra i quali il Teddy Award nel 1999 al Festival di Berlino.\n\"Fucking \u00c5m\u00e5l\" \u00e8 stato distribuito da \"Sonet Film\" e la sua prima proiezione svedese \u00e8 del 23 ottobre 1998. Il film, costato circa 9.000.000 corone, \u00e8 stato un caso cinematografico in patria, arrivando a contendere a Titanic il primato degli incassi al botteghino. La pellicola fu esportata in varie nazioni dell'Europa soprattutto settentrionale soltanto alcuni mesi dopo per poi approdare in Nordamerica. In Italia \u00e8 stato distribuito nel febbraio del 2000."}
{"id": "257097", "revid": "110157", "url": "https://it.wikipedia.org/wiki?curid=257097", "title": "Yrouerre", "text": "Yrouerre \u00e8 un comune francese di 196 abitanti situato nel dipartimento della Yonne nella regione della Borgogna-Franca Contea.\nIl nome deriva dal latino \"iratorium\" (oratorio), si presume che il primo nucleo dell'abitato sorse attorno ad un luogo di culto, una cappella o una chiesa.\nAll'inizio del XVIII secolo il signore della regione, Henri Dio Palatin de Montpeyroux, decise di erigervi un castello; di tale costruzione oggi rimane l\"'orangerie\". "}
{"id": "257102", "revid": "2730", "url": "https://it.wikipedia.org/wiki?curid=257102", "title": "Governo Segni I", "text": "Il Governo Segni I \u00e8 stato l'undicesimo esecutivo della Repubblica Italiana, il quinto della II legislatura.\nIl governo rimase in carica dal 6 luglio 1955 al 20 maggio 1957, per un totale di 684 giorni, ovvero 1 anno, 10 mesi e 14 giorni.\nStoria.\nA seguito delle dimissioni del precedente governo, presieduto da Scelba e causate da contrasti interni alla DC e al rifiuto del PRI di tornare nel governo, il presidente della repubblica Gronchi, il 26 giugno 1955, incarica Antonio Segni di avviare le consultazioni con i partiti per sondare le possibilit\u00e0 della formazione di un nuovo governo e, ottenuto l'avallo di DC, PSDI e PLI e il sostegno esterno dal PRI, il 2 luglio, gli viene affidato l\u2019incarico di formare il nuovo governo. Il programma viene presentato prima alla Camera che, il 18 luglio, approvata la mozione di fiducia con 293 voti favorevoli e 265 contrari mentre, al Senato, venne approvata il 22 luglio con 121 voti a favore e 100 contrari.\nA seguito dell'uscita dei socialdemocratici dal governo, il 6 maggio Segni presenta le sue dimissioni a Gronchi.\nComposizione del parlamento.\nCamera dei Deputati\nSenato della Repubblica\nCronologia.\n\"Salvo diversa indicazione la cronologia \u00e8 prelevata dalla relativa pagina del sito dellarepubblica.it indicata nella bibliografia\""}
{"id": "257108", "revid": "2567", "url": "https://it.wikipedia.org/wiki?curid=257108", "title": "Relativismo culturale", "text": ""}
{"id": "257124", "revid": "2149510", "url": "https://it.wikipedia.org/wiki?curid=257124", "title": "Governo Scelba", "text": "Il Governo Scelba \u00e8 stato il decimo esecutivo della Repubblica Italiana, il quarto della II legislatura.\n\u00c8 rimasto in carica dal 10 febbraio 1954 al 6 luglio 1955 per un totale di 511 giorni, ovvero 1 anno, 4 mesi e 26 giorni.\nAppoggio parlamentare.\nCamera dei Deputati\nSenato della Repubblica\nCronologia.\n\"Salvo diversa indicazione la cronologia \u00e8 prelevata dalla relativa pagina del sito dellarepubblica.it indicata nella bibliografia\""}
{"id": "257128", "revid": "3732", "url": "https://it.wikipedia.org/wiki?curid=257128", "title": "Marecchia", "text": "Il Marecchia \u00e8 un fiume dell'Italia settentrionale lungo circa , che d\u00e0 anche il nome all'omonima valle.\nStoria.\nIl Marecchia \u00e8 l'antico \"Ariminus\" che diede il nome a Rimini. Ad oggi il suo breve tratto di pianura e la foce sono convenzionalmente utilizzati per delimitare la fine della pianura Padana e dell'intera Italia settentrionale.\nIl bacino idrografico del Marecchia.\nIl bacino idrografico del Marecchia viene individuato tramite la descrizione dei bacini ad esso limitrofi.\nTali bacini sono:\nIl bacino interessa i territori della Toscana (provincia di Arezzo), dell'Emilia-Romagna (provincia di Rimini), e parte della Repubblica di San Marino.\nPercorso.\nIl fiume nasce nel comune di Badia Tedalda in Toscana dall'Alpe della Luna (monte Zucca 1.263 m), nei pressi della localit\u00e0 Pratieghi sull'Appennino tosco-romagnolo.\nIl suo corso di 70\u00a0km si sviluppa in Toscana ed in Romagna lungo la Valmarecchia (che prende il nome dal fiume), ricevendo l'apporto di diversi affluenti tra i quali il torrente Presale, il torrente Senatello, il rio Mavone, il torrente Mazzocco, il rio San Marino e il torrente Ausa.\nCon letto ampio e ciottoloso il fiume giunge poi presso la citt\u00e0 di Rimini dove va a sfociare nel Mar Adriatico. In passato, il tratto finale (circa due chilometri) del suo corso transitava sotto al ponte di Tiberio per poi gettarsi in mare tramite il porto canale. Tra il 1924 e il 1930, tuttavia, fu costruito un alveo artificiale per evitare le esondazioni. A seguito di questa deviazione, la foce attuale \u00e8 situata nei pressi di San Giuliano Mare e Rivabella.\nCaratteri idrologici.\nPur con un modulo medio annuo presso la localit\u00e0 di Pietracuta abbastanza elevato (di circa 11\u00a0m\u00b3/s), il Marecchia rimane pi\u00f9 che altro un grosso torrente: le variazioni di portata infatti sono notevolissime a seconda della stagione con piene violente in autunno (anche di oltre 1.200\u00a0m\u00b3/s) e vere e proprie secche totali in estate. \nTuttavia, una caratteristica geologica del fiume Marecchia \u00e8 quella di avere una notevole portata d'acqua sotto il substrato del suo letto di scorrimento (si nota in particolare dalla forte differenza di portata tra la localit\u00e0 di \"Ponte Verucchio\" e la piccola diga a 500m dalla foce). Inoltre alcune piccole escono lontano dalla costa, dove si formano polle di acqua dolce. \nDi questa particolarit\u00e0 si avvale la citt\u00e0 di Rimini per i suoi approvvigionamenti idrici anche in estate quando il fiume \u00e8 secco."}
{"id": "257129", "revid": "6923", "url": "https://it.wikipedia.org/wiki?curid=257129", "title": "Psammetico II", "text": "Biografia.\nFiglio di Necho II dovrebbe aver regnato per soli sei anni, dal 595 a.C. al 589 a.C., come riportano Sesto Africano ed Erodoto e non diciassette come afferma Eusebio di Cesarea.\nL'attivit\u00e0 di questo sovrano si svolse principalmente nel confronto con la Nubia dove regnavano i discendenti dei sovrani della XXV dinastia.\nLa spedizione avvenne nel 592 a.C. e partendo da Elefantina raggiunse la terza cateratta sconfiggendo il re Anlamani, o il fratello Aspelta, suo successore.\nDopo la vittoria le truppe egizie, composte prevalentemente di mercenari libici, si ritirano nuovamente a nord della 1\u00aa cateratta.\nUna fonte, un papiro demotico, riporta di un viaggio di Neferibra in Palestina, motivato probabilmente dalla stipulazione di trattati commerciali e dal tentativo di recuperare, almeno in parte, l'influenza perduta dopo la sconfitta di Necho II per mano dei Babilonesi.\nNel 593 a.C. Neferibra fece adottare la figlia Ankhnesneferibra dalla Divina Sposa di Amon Nitokris I in qualit\u00e0 di sua erede nel titolo.\nCome gi\u00e0 per Psammetico I anche i questo caso la lettura del \"nomen\" \u00e8 controversa e potrebbe derivare da un errore di trascrizione di un nome non egizio.\nDue obelischi di granito furono eretti da Psammetico II ad Helipolis per il primo giubileo di regno, probabilmente celebrato in anticipo, visto il che regn\u00f2 solo 6 anni. I geroglifici celebravano il faraone, raffigurato in forma di sfinge, con i consueti titoli onorifici. Uno di questi obelischi fu portato a Roma da Ottaviano Augusto per celebrare la conquista dell'Egitto e per farne lo gnomone di un orologio solare in Campo Marzio. Nel 1700 l'obelisco, ritrovato semisepolto e in pezzi, fu restaurato con pezzi di granito rosso della colonna antonina e rialzato. Ora \u00e8 ora noto come obelisco di Montecitorio."}
{"id": "257130", "revid": "57342", "url": "https://it.wikipedia.org/wiki?curid=257130", "title": "Governo Fanfani I", "text": "Il Governo Fanfani I \u00e8 stato il nono esecutivo della Repubblica Italiana, il terzo della II legislatura.\nIl governo rimase in carica dal 19 gennaio al 10 febbraio 1954, per un totale di appena 22 giorni, essendosi visto rifiutare la fiducia dal parlamento. Si tratta del governo di minore durata della Repubblica Italiana e del secondo pi\u00f9 corto della storia d'Italia dopo il governo Tittoni.\nComposizione del parlamento.\nCamera dei Deputati\nSenato della Repubblica"}
{"id": "257131", "revid": "1684799", "url": "https://it.wikipedia.org/wiki?curid=257131", "title": "Canale (telecomunicazioni)", "text": "Un canale di telecomunicazione, nell'ambito delle telecomunicazioni, \u00e8 in generale una via di comunicazione o propagazione di un segnale, assumendo poi una variet\u00e0 di significati pi\u00f9 o meno specifici in base al contesto, comunque complementari tra loro. Si tratta di un elemento logico e fisico indispensabile all'interno di un sistema di telecomunicazioni cio\u00e8 nell'apparato deputato alla trasmissione a distanza dell'informazione tra utenti oppure all'interno di apparati elettronici dando vita ai cosiddetti bus di collegamento dati tra sottosistemi elettronici.\nDescrizione.\nIl significato pi\u00f9 generale, ha origine storica, e indica una porzione di banda dello spettro elettromagnetico su cui veicolare segnali elettromagnetici. Infatti la suddivisione dello spettro (radio e non) in porzioni \u00e8 stato il primo e in origine l'unico modo per veicolare e suddividere i segnali informativi (multiplazione a divisione di frequenza FDM). il concetto \u00e8 stato poi esteso facilmente anche alle comunicazioni elettriche cablate. Attualmente ci sono diversi modi di \"canalizzazione\", cio\u00e8 di separazione dei segnali.\nCanalizzazione.\nCome estensione di quanto detto nella definizione generale, il termine canale indica anche ciascuna via indipendente capace di trasportare un segnale ciascuno con le proprie caratteristiche. Ad esempio se un dato sistema separa le comunicazioni in frequenza (FDM) e nel tempo (TDM), ciascuna porzione di banda \"B\" e di tempo (\"slot\") sar\u00e0 un canale. Quando i canali sono ottenuti dalla suddivisione delle risorse fisiche, come nell'esempio appena citato, sono detti \"canali fisici\". Si chiamano invece \"canali logici\" quelli costituiti da flussi informativi indipendenti, ne sono un esempio quelli del GSM: BCCH, SCH, TCH, RACHMS, ecc.\nI canali fisici quindi sono da intendersi come i binari di trasporto, mentre i canali logici come una suddivisione delle potenzialit\u00e0 di trasmissione offerte dal canale fisico stesso. I canali logici finiscono poi mappati sui canali fisici con regole che dipendono dal particolare sistema di telecomunicazione implementato. L'esempio di canale fisico qui riportato, \u00e8 anche un esempio di multiplazione di un sistema; in effetti ricavare un canale fisico significa almeno decidere la multiplazione, ma in aggiunta un canale fisico si pu\u00f2 caratterizzare anche assegnando una specifica modulazione e/o codifica e/o struttura dati a quella particolare risorsa.\nPer capire la versatilit\u00e0 e la generalit\u00e0 del termine canali si pu\u00f2 fare un'analogia con i tubi. Ci sono tubi di plastica o di rame o di molti altri materiali. Ci sono tubi di varie sezioni. Ci sono tubi per vari scopi. Se prendo due tubi uguali e li unisco mediante apposita giunzione, il risultato \u00e8 sempre un tubo.\nStoricamente la prima forma di trasmissione di segnali \u00e8 stata quella analogica, esclusivamente a multiplazione di frequenza e con ben pochi altri parametri caratterizzanti, per cui ai primordi non vi era alcun tipo di ambiguit\u00e0: canale fisico, logico e canale in senso televisivo (o radiofonico) di fatto coincidevano.\nTrasmissione sul canale.\nIn generale un canale di trasmissione o comunicazione pu\u00f2 trasportare o veicolare qualsiasi tipo di segnali. Nelle telecomunicazioni in massima parte i segnali utilizzati sono segnali di tipo continui ed il modello di canale \u00e8 detto canale ad onde continue: cio\u00e8 \u00e8 valido sia per trasmissioni analogiche che digitali. In taluni casi \u00e8 possibile trasportare segnali digitali ovvero onde quadre, ma solo in canali cablati e con grande ampiezza di banda come la fibra ottica visto che tali segnali hanno un'occupazione spettrale molto elevata con una perdita di efficienza spettrale nella trasmissione. Nei collegamenti tra componenti elettronici hardware di un sistema di elaborazione ovvero nei bus di comunicazione il segnale trasportato \u00e8 invece tipo digitale (bit).\nIn generale il canale ha una sua risposta in frequenza cio\u00e8 dunque una banda propria di trasmissione in corrispondenza della quale esso trasmette in maniera pi\u00f9 o meno ottimale: la tecnica di trasmissione che consente di sfruttare la banda propria del canale \u00e8 nota come modulazione giacch\u00e9 essa opera una traslazione di banda da quella che \u00e8 comunemente chiamata \"banda base\" del segnale originario alla cosiddetta \"banda traslata\".\nTecniche di accesso multiplo/multiplazione sono invece comunemente utilizzate per ottenere una trasmissione che condivida o ripartisca le risorse di canale a pi\u00f9 flussi informativi eventualmente da o verso pi\u00f9 utenti.\nNelle trasmissioni digitali la codifica di sorgente, operando una compressione dell'informazione, consente invece l'uso di una banda in trasmissione minore ottimizzando cos\u00ec l'uso del canale, mentre la codifica di canale, introducendo ridondanza di bit, ha lo scopo di rilevare e recuperare gli errori introdotti dal rumore nel canale. Infine la codifica crittografica \u00e8 utilizzata per oscurare il contenuto in chiaro dell'informazione trasmessa sul canale che \u00e8 tipicamente condiviso tra pi\u00f9 utenti.\nIn generale dunque tutte le operazioni di elaborazione del segnale svolte nella catena trasmissiva servono per adattare il segnale stesso alla trasmissione sul canale in maniera ottimale ed efficiente dal punto di vista delle risorse, per prevenire o compensare gli effetti indesiderati non ideali introdotti e per supplire alle mancanze in termini di affidabilit\u00e0 ovvero integrit\u00e0 informativa (errore) e confidenzialit\u00e0 purch\u00e9 replicate in maniera duale, complementare o inversa in ricezione per il ripristino dell'informazione analogica originaria (fanno eccezione le operazioni di filtraggio, amplificazione ed equalizzazione).\nTipologie di trasmissione.\nIn una trasmissione possiamo individuare tre tipi di canale:\nIl significato delle tre tipologie di collegamento \u00e8 ben noto in tutto il settore dell'informazione; riferirsi, ad esempio, ad un \"canale broadcast\" significa riferirsi alle problematiche di trasmissione radio del collegamento broadcast.\nNell'ambito strettamente informatico una trasmissione dati su canale pu\u00f2 essere: \nCanale come sistema fisico.\nDal punto di vista sistemistico, ovvero logico-funzionale-comportamentale, della Teoria dei Sistemi il canale di comunicazione \u00e8 un sistema o scatola nera (Modello black box) che riceve in ingresso (\"input\") un segnale x(t) e produce come \"output\" in uscita un certo segnale y(t). Nel caso lineare, esso \u00e8 dunque caratterizzato da una Risposta impulsiva h(t), una funzione di trasferimento H(s) e una risposta in frequenza H(f). Nel caso di canale radio la funzione di trasferimento e la risposta in frequenza sono tipicamente tempo varianti in maniera aleatoria in virt\u00f9 della mutevolezza delle condizioni fisiche di radiopropagazione. L'estensione della banda di frequenze f della risposta in frequenza determina la banda passante B del canale, mentre la forma della risposta in frequenza caratterizza l'eventuale distorsione del segnale in ingresso x(t) in tale banda. A questi parametri si aggiungono infine l'attenuazione del canale e il ritardo di propagazione del segnale che determina lo sfasamento in ricezione del segnale portante, parametri compresi nella funzione di trasferimento.\nCanali ideali e canali reali.\nUn canale di trasmissione \"ideale\" dovrebbe possedere una banda sufficientemente larga ed uniforme, sia in ampiezza che in fase, per contenere lo spettro del segnale di informazione senza distorcerlo (trasmissione \"fedele\") e dovrebbe poterlo trasferire a qualsivoglia distanza senza introdurre degradamenti nella potenza elettrica di origine; nei canali \"reali\" tipicamente sono invece presenti fattori di degradazione quali appunto attenuazione, distorsione in banda e rumore. In particolare quando il canale introduce distorsione in banda si dice che \u00e8 dispersivo ovvero una o pi\u00f9 frequenze componenti del segnale trasmesso e in esso propagantesi subiscono effetti di attenuazione diversi (\"distorsione di ampiezza\") e/o sfasamenti diversi (\"distorsione di fase\" o allargamento spettrale).\nRumore nel canale.\nAl segnale \"x(t)\" trasmesso nel canale si associa quindi nei casi reali un rumore \"n(t)\" di tipo aleatorio che rende il comportamento del canale stesso di tipo aleatorio: il rumore spesso si somma in ampiezza al segnale utile. Un rumore sempre presente, sia nel canale che nei dispositivi di ricetrasmissione, \u00e8 il rumore termico dovuto all'agitazione termica molecolare dei costituenti fisici del canale. La presenza del rumore comporter\u00e0 l'introduzione di una distorsione sul segnale trasmesso che, assieme alla distorsione in banda propria del canale, pu\u00f2 portare all'alterazione della forma d'onda e quindi del segnale trasmesso con distorsione dell'informazione in esso contenuta sia in una trasmissione analogica che in una trasmissione digitale attraverso un errore di decodifica in ricezione a causa di interferenza intersimbolica. Il ricevitore a valle, a mezzo del decisore, dovr\u00e0 dunque risalire al segnale originario trasmesso stimando l'errore ed eliminandolo (FEC) oppure richiedere la ritrasmissione (ARQ).\nInterferenza.\nAltro tipo di disturbo sul canale che genera distorsione del segnale \u00e8 l'interferenza dovuta ad altri segnali informativi indesiderati nella banda del segnale utile.\nEffetti non lineari.\nA seconda del tipo di canale, possono poi prodursi in maniera variabile effetti non lineari in funzione della potenza del segnale trasmesso, che hanno come effetto pi\u00f9 tipico quello dell'intermodulazione, che \u00e8 a sua volta una forma di distorsione da non-linearit\u00e0 del segnale.\nModelli e tipi di canale.\nI canali dal punto di vista logico possono essere modellizzati attraverso vari tipi di modelli a seconda dello scenario ipotizzato, ma in generale in virt\u00f9 dell'aleatoriet\u00e0 del rumore anche il canale avr\u00e0 come risultante un modello aleatorio: esempi di canali in tal senso sono il canale AWGN, il canale LOS, il canale Rayleigh.\nNel caso di trasmissioni digitali, considerando il flusso di bit a monte e a valle del canale ad onde continue (cio\u00e8 il cosiddetto \"canale discreto\"), il rispettivo modello risultante di canale pu\u00f2 essere schematizzato come un gruppo di simboli in trasmissione (costellazione) e il medesimo gruppo di simboli in ricezione possono essere mappati l'uno con l'altro attraverso archi o collegamenti, caratterizzabili a loro volta attraverso una certa probabilit\u00e0 di trasmissione/ricezione (somma di probabilit\u00e0 uguale ad uno). Esempi in tal senso sono il canale binario, il canale Z ecc.\nDal punto di vista del trasporto dell'informazione un canale pu\u00f2 essere:\nI protocolli comunicano tra loro usando le discipline \"One Way\",\"Two Way Alternate\" o \"Two Way Simultaneous\".\nNelle trasmissioni digitali, se si considera il solo canale fisico tra il modulatore e il demodulatore, questo \u00e8 detto \"canale ad onde continue\" essendo l'informazione in input e in output di tipo analogica; se nel canale si considerano compresi anche modulatore e demodulatore, questo \u00e8 detto \"canale discreto\" essendo l'informazione in input e in output di tipo digitale.\nRisorse e prestazioni di un canale.\nLe risorse di un canale sono la banda passante, il tempo \"t\" di disponibilit\u00e0 al collegamento, la potenza massima trasmissibile senza produrre interferenza e/o danneggiamento fisico del mezzo trasmissivo. Queste risorse sono sempre limitate per cui \u00e8 necessario un loro uso parsimonioso e il pi\u00f9 possibile efficiente. Se il canale \u00e8 condiviso da pi\u00f9 utenti sono necessarie tecniche di accesso multiplo o multiplazione per sfruttare in maniera equa (\"fairness\") le risorse del canale tra pi\u00f9 utenti. Parametri di qualit\u00e0 del canale sono invece la velocit\u00e0 di trasmissione dell'informazione espressa in bit-rate, l'efficienza spettrale, la cifra di rumore, la probabilit\u00e0 di errore Pb introdotta dal canale o BER e l'eventuale crosstalk.\nMisura.\nTutti i parametri sopraelencati sono anche quei parametri di canale o trasmissione soggetti a misurazione per verificare o testare il canale stesso in base alle sue caratteristiche e prestazioni. Tipicamente si usano strumenti quali oscilloscopi, analizzatori di spettro, strumenti e tecniche per la misura di attenuazione, distorsione, banda passante, rumore, SNR, BER ecc.\nCanale come mezzo trasmissivo.\nDal punto di vista fisico, il termine canale \u00e8 utilizzato comunemente per indicare il tipo di mezzo cablato (linea di trasmissione, doppino, guida d'onda, fibra ottica) che collega il/i trasmettitore/i e il/i ricevitore/i per la trasmissione fisica a distanza dell'informazione affidata ai segnali, oppure, pi\u00f9 in generale, l'ambiente fisico (mezzo radio) in cui questi si propagano, come nel caso di una radiocomunicazione."}
{"id": "257134", "revid": "123801024", "url": "https://it.wikipedia.org/wiki?curid=257134", "title": "Atari Jaguar", "text": "L'Atari Jaguar \u00e8 una console per videogiochi da tavolo introdotta nel novembre 1993 dalla Atari.\nPresentata come una potente piattaforma di nuova generazione, \u00e8 stata spesso definita come \"Il primo sistema a 64 bit\"; il fatto che fosse effettivamente a 64 bit venne contestato dai media, ma dal punto di vista di alcuni sviluppatori esperti sarebbe corretto. La console si dimostr\u00f2 tuttavia un flop commerciale, decretando definitivamente il ritiro dal mercato delle console da parte di Atari.\nStoria.\nProgettazione.\nNel 1989 la Flare Technology, un'azienda creata da Martin Brennan e John Mathieson con i finanziamenti di Atari, afferm\u00f2 di poter costruire una console non solo superiore al PC Engine, ma anche economica. Impressionata dal lavoro fatto sulla Konix Multisystem, una console che stava sviluppando insieme al produttore di joystick Konix, Atari strinse subito un accordo con Flare per lavorare a una propria console.\nIl progetto per\u00f2 si sdoppi\u00f2: da una parte c'era chi voleva una console 16 bit, capace di elaborare il miglior 2D possibile, dall'altra invece c'era chi desiderava una macchina di 32 bit, con supporto al 3D. Atari decise di lavorare ad entrambe: \"Panther\", prevista per il 1990 e \"Jaguar\", da lanciare nel 1993. L'intenzione era quella di proporre un'ottima console a 16 bit e nel frattempo avvantaggiarsi sulla concorrenza, lavorando gi\u00e0 alla successiva generazione.\nLa situazione della compagnia in quel periodo per\u00f2 min\u00f2 i piani. Gli sforzi economici e commerciali atti a fronteggiare Nintendo non davano frutti. La strategia di proporre tre macchine per coprire ogni fascia di mercato (7800, XEGS e 2600 Jr.) si rivelava giorno dopo giorno un insuccesso costante. Il NES controllava da solo l'80% del mercato, mentre Atari (sommando i dati di vendita dei tre sistemi) raggiungeva in quel tempo solo il 12%.\nI lavori su Panther e Jaguar subirono cos\u00ec bruschi rallentamenti in favore invece di maggiori fondi ed attenzioni ad un altro progetto su cui Atari scommetteva molto: il Lynx. Se infatti il mercato casalingo pareva inesorabilmente dominato dalla casa giapponese, la societ\u00e0 di Tramiel puntava ad aprire quasi da sola un nuovo mercato: quello delle console portatili. Cos\u00ec facendo si arriv\u00f2 al 1990, anno fissato come finestra di lancio del Panther, con un progetto ancora molto immaturo. \nIntanto Atari si rese conto che il treno delle console di quarta generazione era gi\u00e0 partito. Sega, con il Mega Drive, aveva aggredito il mercato in modo efficace ed intelligente. Inoltre NEC e Hudson Soft risultavano temibili concorrenti grazie al loro TurboGrafx-16. Dal canto suo Nintendo aveva lanciato il Super Famicom in Giappone, annunciando un imminente sbarco americano. La societ\u00e0 si trovava dunque con una macchina ancora da perfezionare e non ancora sul mercato ma con gi\u00e0 molte temibili concorrenti contro cui competere sarebbe stato quasi impossibile. \nSi decise allora alla fine del 1990 di abbandonare il progetto e riavviare invece gli studi e i lavori per una macchina a 32 bit: il progetto Jaguar. Questo progetto, a differenza del Panther che era stato solo rallentato, era stato completamente bloccato ed interrotto pochi mesi dopo la sua partenza. Ripartiti gli sforzi sul Jaguar, Atari dovette per\u00f2 affrontare nuovi rallentamenti dovuti per lo pi\u00f9 alla crisi economica legata al calo delle vendite degli home computer XE (messi poi fuori produzione nel 1992) ed ST (dismessi nel 1993) oltre che alle inaspettate difficolt\u00e0 riscontrate dal Lynx ad imporsi a causa del prezzo, dell'autonomia e dei suoi concorrenti Game Boy e Game Gear. \nI lavori procedettero perci\u00f2 a singhiozzo negli anni successivi a causa delle finanze sempre pi\u00f9 risicate della compagnia e ad iniziative commerciali come il Lynx II. Alla fine del 1992 la console era ancora molto acerba ma Atari, spaventata dall'idea che il progetto 3DO di Trip Hawkins potesse uscire prima del Jaguar (privando Atari del vantaggio temporale rispetto alla concorrenza), acceler\u00f2 lo sviluppo del sistema che per\u00f2 in quello stato risultava pi\u00f9 un ibrido tra 16 e 32 bit piuttosto che un vero e proprio 32 bit. Riutilizzando dunque alcuni schemi del defunto Panther, si procedette alla diffusione dei kit di sviluppo alle varie software house.\nParadossalmente, un errore piuttosto importante non venne mai risolto: la console necessitava di una cartuccia gi\u00e0 inserita per l'accensione, altrimenti essa non avrebbe mai funzionato.\nLancio sul mercato e insuccesso.\nLa macchina fu cos\u00ec messa in commercio nel novembre 1993 ad un prezzo di vendita di $249,99, sotto un accordo di produzione da 500 milioni di dollari con IBM. Il sistema fu inizialmente venduto solo a New York City e nella Baia di San Francisco. Il lancio nazionale statunitense segu\u00ec nei primi mesi del 1994.\nI problemi arrivarono sin da subito. Il 3DO di Trip Hawkins aveva gi\u00e0 fatto il suo debutto durante l'estate 1993 e ci\u00f2 cre\u00f2 non pochi problemi. Anch'esso a 32 bit, era per\u00f2 in grado di renderizzare molti pi\u00f9 poligoni rispetto al Jaguar, che in compenso aveva una velocit\u00e0 di calcolo superiore. Per enfatizzare ci\u00f2, il Jaguar fu pubblicizzato come hardware a 64 bit, dal valore d'ampiezza del suo bus dati.\nIl sistema fu venduto con lo slogan \"Do the Math\", cio\u00e8 \"Fate i conti\" (vale a dire: i giochi di una console a 64 bit sono 4 volte migliori rispetto a quelli di una console a 16 bit), ostentando superiorit\u00e0 nei confronti dei sistemi rivali a 16 bit. Inizialmente le vendite furono soddisfacenti, superando considerevolmente il 3DO Interactive Multiplayer. \nTuttavia la console si rivel\u00f2 un fallimento, a causa del fatto che il Jaguar non era semplice da programmare e disponeva di una libreria di giochi composta complessivamente di soli 82 titoli. Il sistema era, inoltre, afflitto da un certo numero di bug dell'hardware, incluso uno nel controllore della memoria, che fermava alcuni dei processori del sistema mentre eseguivano il codice dalla RAM. Era presente inoltre un bug sull'UART. Ma il vero macigno rimaneva la softeca, molte erano infatti le conversioni da console 16 bit e PC, e praticamente solo Atari stessa s'impegn\u00f2 nel proporre videogiochi tridimensionali e sviluppati ad-hoc per il Jaguar. Gli altri produttori preferirono infatti destinare le loro attenzioni a macchine pi\u00f9 potenti e competitive. \nL'ultimo grande impedimento alla diffusione di questa console, fu l'uscita del Sega Saturn, ma soprattutto della PlayStation. In un'intervista, Sam Tramiel, amministratore delegato di Atari, disse che il Jaguar era molto pi\u00f9 potente del Saturn e appena pi\u00f9 debole della PlayStation. Afferm\u00f2 che, se la Sony avesse tentato di vendere la Playstation a 250 o 300 dollari, lui l'avrebbe denunciata per concorrenza sleale. Interrogato su ci\u00f2 che considerava un \"prezzo equo\" per la Playstation, rispose \"500 dollari\". Queste dichiarazioni si sono piazzate al terzo posto tra \"I 25 eventi pi\u00f9 stupidi nella storia dei videogiochi\", classifica redatta dal noto portale GameSpy, poich\u00e9 alla luce dei fatti Sony piazz\u00f2 sul mercato la PlayStation proprio a 300$, ma nessuna critica o denuncia fu fatta da Tramiel.\nIn seguito, Atari tent\u00f2 di screditare queste due console, sostenendo che il Jaguar fosse la sola console a 64 bit, mentre i detrattori del Jaguar sostenevano che questo non era un vero sistema a 64 bit ma solo una coppia di processori a 32 bit che lavoravano in parallelo.\nDismissione.\nNel 1995, alcune indiscrezioni divulgarono che Atari avrebbe sviluppato il \"Jaguar II\", notizia mai ufficializzata.\nNel 1996 la produzione del Jaguar fu interrotta dopo che l'Atari si fuse con la JT Storage, dunque sfortunatamente l'ultimo tentativo di Atari di ritagliarsi uno spazio nel mercato delle console fall\u00ec. Pochi giochi vennero ufficialmente sviluppati per il Jaguar, ma la console rimase in commercio fino al 1996.\nDiffusione del codice.\nDopo che l'Atari fu acquistata dalla Hasbro Interactive nei tardi anni novanta, la Hasbro rese disponibile nel 1999 il codice di criptatura del Jaguar, aprendo finalmente le porte agli appassionati e ai programmatori amatoriali, permettendo loro di realizzare i propri giochi, programmi e nuovo hardware per Jaguar. Molte software house di videogiochi, tra cui Telegames e Songbird Productions, hanno reso disponibile materiale non ultimato, e altri vari titoli inediti, allo scopo di soddisfare gli appassionati.\nPeriferiche.\nFurono annunciate svariate periferiche tra cui un Voice Modem, e un casco VR, ma le uniche periferiche messe in commercio furono l'Atari Jaguar CD ed il JagLink, quest'ultimo un semplice dispositivo di networking tra console. Prototipi funzionanti delle apparecchiature annunciate esistono (come ad esempio il Jaguar Voice Modem, in una quantit\u00e0 relativamente larga), incluso una versione totalmente funzionante del casco VR, con rilevazione del movimento della testa ad infrarossi, e un adattatore stereo per connettere il Jaguar all'impianto Hi-Fi.\nDibattito sulle reali capacit\u00e0.\nPer competere con le console a 16 bit di SEGA e Nintendo, il Jaguar venne lanciato come 64 bit per una scelta di \"marketing\". In passato infatti il numero di bit di una console avevano la stessa importanza pubblicitaria che ha oggi il numero di poligoni renderizzati. In realt\u00e0 il Jaguar non aveva al suo interno un'unica CPU a 64 bit, utilizzava invece un insieme di processori con un bus di ampiezza variabile da 16 a 64 bit e un motore grafico a 32 bit.\nIl numero di bit del Jaguar \u00e8 ancora al giorno d'oggi fonte di dibattito. Esistono 2 principali teorie tra coloro che hanno familiarit\u00e0 con l'hardware della macchina. Siccome il bus dati principale del Jaguar e alcune CPU sono a 64 bit, alcuni affermano che l'intero sistema \u00e8 considerabile come a 64 bit. D'altro canto altri affermano che pu\u00f2 essere considerato come un ibrido tra un 32 ed un 64 bit.\nVideogiochi.\nI giochi pubblicati ufficialmente per Jaguar furono meno di un centinaio, contando anche quelli per Atari Jaguar CD; probabilmente 50 cartucce e 13 CD. Grazie anche all'apertura del sistema c'\u00e8 per\u00f2 una significativa produzione homebrew.\nSecondo una selezione fatta dalla rivista \"Retro Gamer\", i dieci pi\u00f9 grandi giochi per Jaguar sono \"Battlesphere\", \"Protector\", \"Tempest 2000\", \"Gorf Classic\" (homebrew), \"Iron Soldier\"/\"Iron Soldier 2\", \"Alien vs Predator\", \"\", \"Rayman\", \"Black Ice/White Noise\" (prototipo), \"Missile Command 3D\". Tra le migliori conversioni da altri sistemi, \"Doom\", \"Raiden\", \"International Sensible Soccer\", \"Worms\"."}
{"id": "257136", "revid": "287204", "url": "https://it.wikipedia.org/wiki?curid=257136", "title": "La Celle-sur-Loire", "text": "La Celle-sur-Loire \u00e8 un comune francese di 857 abitanti situato nel dipartimento della Ni\u00e8vre nella regione della Borgogna-Franca Contea."}
{"id": "257137", "revid": "287204", "url": "https://it.wikipedia.org/wiki?curid=257137", "title": "La Celle-sur-Ni\u00e8vre", "text": "La Celle-sur-Ni\u00e8vre \u00e8 un comune francese di 174 abitanti situato nel dipartimento della Ni\u00e8vre nella regione della Borgogna-Franca Contea."}
{"id": "257138", "revid": "287204", "url": "https://it.wikipedia.org/wiki?curid=257138", "title": "La Chapelle-Saint-Andr\u00e9", "text": "La Chapelle-Saint-Andr\u00e9 \u00e8 un comune francese di 345 abitanti situato nel dipartimento della Ni\u00e8vre nella regione della Borgogna-Franca Contea."}
{"id": "257140", "revid": "767487", "url": "https://it.wikipedia.org/wiki?curid=257140", "title": "La Charit\u00e9-sur-Loire", "text": "La Charit\u00e9-sur-Loire \u00e8 un comune francese di 5.292 abitanti situato nel dipartimento della Ni\u00e8vre nella regione della Borgogna-Franca Contea."}
{"id": "257141", "revid": "767487", "url": "https://it.wikipedia.org/wiki?curid=257141", "title": "La Collancelle", "text": "La Collancelle \u00e8 un comune francese di 176 abitanti situato nel dipartimento della Ni\u00e8vre nella regione della Borgogna-Franca Contea."}
{"id": "257143", "revid": "287204", "url": "https://it.wikipedia.org/wiki?curid=257143", "title": "La Fermet\u00e9", "text": "La Fermet\u00e9 \u00e8 un comune francese di 680 abitanti situato nel dipartimento della Ni\u00e8vre nella regione della Borgogna-Franca Contea."}
{"id": "257144", "revid": "2730", "url": "https://it.wikipedia.org/wiki?curid=257144", "title": "Governo Pella", "text": "Il Governo Pella \u00e8 stato l'ottavo esecutivo della Repubblica Italiana, il secondo della II legislatura.\n\u00c8 stato in carica dal 17 agosto 1953 al 19 gennaio 1954 per un totale di 155 giorni, ovvero 5 mesi e 2 giorni. Fu il primo governo in cui il candidato accett\u00f2 l'incarico senza riserva e venne definito \"governo amministrativo\".\nStoria.\nIl presidente della Repubblica confer\u00ec l'incarico di formare il nuovo governo a Giuseppe Pella definito informalmente \"di transizione\" per approvare le leggi di bilancio. Il 19 agosto Pella illustra il programma di governo alla Camera abbinandolo alla legge di bilancio. PCI e PSI motivano il voto contrario tramite Togliatti e Nenni mentre il PSDI si astiene. Il voto favorevole arriva invece dai monarchici. La mozione di fiducia venne approvata con 315 voti a favore, 215 contrari e 44 astensioni. Dal 19 al 22 agosto la discussione passa al Senato che il 22 stesso d\u00e0 parere favorevole alla fiducia con 140 voti a favore, 86 contrari mentre si astengono PSDI e MSI. A fine anno si annuncia un rimpasto ma l\u2019elenco dei nomi proposti da Pella non ottiene l'approvazione del partito; anche Repubblicani, Socialdemocratici e liberali sono contrari e il 5 gennaio, a seguito del voto negativo espresso dai gruppi parlamentari della DC, Pella si dimette. Il 12 gennaio Einaudi incarica Amintore Fanfani che il 18 gennaio forma un governo monocolore DC senza maggioranza precostituita.\nSostegno parlamentare.\nCamera dei Deputati\nSenato della Repubblica"}
{"id": "257145", "revid": "287204", "url": "https://it.wikipedia.org/wiki?curid=257145", "title": "La Machine", "text": "La Machine \u00e8 un comune francese di 3.601 abitanti situato nel dipartimento della Ni\u00e8vre nella regione della Borgogna-Franca Contea."}
{"id": "257147", "revid": "200568", "url": "https://it.wikipedia.org/wiki?curid=257147", "title": "La Maison-Dieu", "text": "La Maison-Dieu \u00e8 un comune francese di 143 abitanti situato nel dipartimento della Ni\u00e8vre nella regione della Borgogna-Franca Contea."}
{"id": "257148", "revid": "740722", "url": "https://it.wikipedia.org/wiki?curid=257148", "title": "La Marche", "text": "La Marche \u00e8 un comune francese di 603 abitanti situato nel dipartimento della Ni\u00e8vre nella regione della Borgogna-Franca Contea."}
{"id": "257149", "revid": "287204", "url": "https://it.wikipedia.org/wiki?curid=257149", "title": "Marigny-l'\u00c9glise", "text": "Marigny-l'\u00c9glise \u00e8 un comune francese di 336 abitanti situato nel dipartimento della Ni\u00e8vre nella regione della Borgogna-Franca Contea."}
{"id": "257150", "revid": "767487", "url": "https://it.wikipedia.org/wiki?curid=257150", "title": "La Nocle-Maulaix", "text": "La Nocle-Maulaix \u00e8 un comune francese di 296 abitanti situato nel dipartimento della Ni\u00e8vre nella regione della Borgogna-Franca Contea."}
{"id": "257151", "revid": "287204", "url": "https://it.wikipedia.org/wiki?curid=257151", "title": "Saint-\u00c9loi (Ni\u00e8vre)", "text": "Saint-\u00c9loi \u00e8 un comune francese di 2.120 abitanti situato nel dipartimento della Ni\u00e8vre nella regione della Borgogna-Franca Contea."}
{"id": "257152", "revid": "767487", "url": "https://it.wikipedia.org/wiki?curid=257152", "title": "Saint-Laurent-l'Abbaye", "text": "Saint-Laurent-l'Abbaye \u00e8 un comune francese di 242 abitanti situato nel dipartimento della Ni\u00e8vre nella regione della Borgogna-Franca Contea."}
{"id": "257153", "revid": "287204", "url": "https://it.wikipedia.org/wiki?curid=257153", "title": "Sardy-l\u00e8s-\u00c9piry", "text": "Sardy-l\u00e8s-\u00c9piry \u00e8 un comune francese di 149 abitanti situato nel dipartimento della Ni\u00e8vre nella regione della Borgogna-Franca Contea."}
{"id": "257154", "revid": "1982", "url": "https://it.wikipedia.org/wiki?curid=257154", "title": "Yvoire", "text": "Yvoire \u00e8 un comune francese di 845 abitanti situato nell'Arrondissement di Thonon-les-Bains, nel dipartimento dell'Alta Savoia della regione del Alvernia-Rodano-Alpi. La pittoresca cittadina medievale si affaccia sulle sponde del Lago di Ginevra, nella regione storica del Chiablese.\nIl paese \u00e8 classificato tra \"Les Plus Beaux Villages de France\" e membro dell'associazione, premiato ogni anno dal 1959 nell'ambito del Concorso nazionale delle Citt\u00e0 e dei Paesi fioriti, classificato al Gran Premio nazionale del fiorire dal 1995, medaglia d'argento 2002 al \"concorso europeo del fiorire\".\nPatrimonio.\nYvoire, paese medievale fortificato, si trova sulle rive del lago Lemano ed \u00e8 classificato tra i pi\u00f9 bei paesi di Francia. \u00c8 una delle destinazioni turistiche pi\u00f9 apprezzate del Chiablese francese.\nLe costruzioni pi\u00f9 antiche risalgono al XII secolo (creazione della signoria d'Yvoire), ma Yvoire era gi\u00e0 un borgo prima. Le fortificazioni, datate del XIV secolo, furono erette su ordine di Amedeo V il grande, conte di Savoia. Il paese ha festeggiato ufficialmente i suoi 700 anni nel 2006.\nIl Castello d'Yvoire, costruito anch'esso nel XIV secolo, fu rapidamente distrutto dai Bernesi durante uno dei numerosi conflitti che li opposero ai conti di Savoia. Sar\u00e0 rialzato nel corso del XVI secolo, il mastio aspetter\u00e0 l'inizio del XX secolo per ritrovare il tetto attualmente conosciuto.\nLa chiesa \u00e8 ricoperta da un notevole campanile a cupola."}
{"id": "257155", "revid": "2149510", "url": "https://it.wikipedia.org/wiki?curid=257155", "title": "Governo De Gasperi VIII", "text": "Il Governo De Gasperi VIII \u00e8 stato il settimo esecutivo della Repubblica Italiana, il primo della II legislatura.\nIl 16 luglio De Gasperi forma il suo ottavo governo interamente formato da esponenti della DC e il 21 luglio lo presenta ai due rami del parlamento che per\u00f2 gli nega la fiducia il 28 luglio respingendo l\u2019ordine del giorno Moro sulla fiducia con 282 voti contro, 263 a favore, 37 astensioni; al Senato, sulla base del voto negativo della Camera, la discussione non avr\u00e0 luogo. Nella seduta del 28 luglio prevista per l\u2019inizio del dibattito, Piccioni, esponente della DC, si limiter\u00e0 ad annunciare le dimissioni di De Gasperi.\n\u00c8 rimasto in carica dal 16 luglio al 17 agosto 1953 per un totale di appena 32 giorni, ovvero 1 mese e 1 giorno.\nFu il primo governo repubblicano a vedersi respinta la fiducia dal parlamento, vanificando l'incarico conferito dal presidente Luigi Einaudi. Votarono contro: comunisti, socialisti, monarchici, missini; si astennero: liberali, socialdemocratici, repubblicani; votarono a favore i democristiani.\nSostegno parlamentare.\nCamera dei deputati\nSenato della Repubblica"}
{"id": "257157", "revid": "287204", "url": "https://it.wikipedia.org/wiki?curid=257157", "title": "Bona (Francia)", "text": "Bona \u00e8 un comune francese di 322 abitanti situato nel dipartimento della Ni\u00e8vre nella regione della Borgogna-Franca Contea."}
{"id": "257163", "revid": "287204", "url": "https://it.wikipedia.org/wiki?curid=257163", "title": "Vitry-Lach\u00e9", "text": "Vitry-Lach\u00e9 \u00e8 un comune francese di 121 abitanti situato nel dipartimento della Ni\u00e8vre nella regione della Borgogna-Franca Contea."}
{"id": "257176", "revid": "53508", "url": "https://it.wikipedia.org/wiki?curid=257176", "title": "Glossario politico e sociale", "text": "Questo glossario raccoglie i termini pi\u00f9 usati nel gergo politico e in quello sociologico. "}
{"id": "257177", "revid": "767487", "url": "https://it.wikipedia.org/wiki?curid=257177", "title": "Bard-l\u00e8s-\u00c9poisses", "text": "Bard-l\u00e8s-\u00c9poisses \u00e8 un comune francese di 66 abitanti situato nel dipartimento della C\u00f4te-d'Or nella regione della Borgogna-Franca Contea."}
{"id": "257178", "revid": "110157", "url": "https://it.wikipedia.org/wiki?curid=257178", "title": "La Bussi\u00e8re-sur-Ouche", "text": "La Bussi\u00e8re-sur-Ouche \u00e8 un comune francese di 155 abitanti situato nel dipartimento della C\u00f4te-d'Or nella regione della Borgogna-Franca Contea."}
{"id": "257180", "revid": "287204", "url": "https://it.wikipedia.org/wiki?curid=257180", "title": "La Chaume", "text": "La Chaume \u00e8 un comune francese di 120 abitanti situato nel dipartimento della C\u00f4te-d'Or nella regione della Borgogna-Franca Contea."}
{"id": "257181", "revid": "682087", "url": "https://it.wikipedia.org/wiki?curid=257181", "title": "Titismo", "text": " \nTitismo (o titoismo) \u00e8 un termine in uso nella pubblicistica politica dal 1948, che indica un adattamento dell'ideologia comunista caratterizzato da un atteggiamento ideologico e politico di indipendenza dalle direttive del Cominform, e quindi dall'Unione Sovietica, assunto da Tito per dar vita ad una \"via jugoslava al socialismo\".\nIl termine \"titismo\" \u00e8 usato per descrivere lo specifico sistema socialista costruito in Jugoslavia a seguito del suo rifiuto delle Risoluzioni del Cominform del 1948, quando il Partito Comunista di Jugoslavia rifiut\u00f2 di prendere ulteriori ordini dall'Unione Sovietica.\nTale atteggiamento \u00e8 stato tenuto anche da diversi uomini politici ungheresi, polacchi e soprattutto cecoslovacchi.\nForma.\nIl titismo \u00e8 caratterizzato da politiche e pratiche basate sul principio che i mezzi per raggiungere i fini ultimi del comunismo devono essere dettati dalle condizioni di ogni specifico paese, piuttosto che da uno schema disegnato in un'altra nazione. Durante l'era di Tito, ci\u00f2 significava nello specifico che i fini del comunismo dovevano essere perseguiti indipendentemente da (e spesso in opposizione a) le politiche dell'Unione Sovietica.\nIl termine aveva originariamente una connotazione peggiorativa, ed era considerato da Mosca un'eresia dell'ortodossia marxista-leninista durante il periodo di tensione tra Unione Sovietica e Jugoslavia, tra 1948 e 1955.\nA differenza del resto dell'Europa orientale, che cadde sotto l'influenza di Stalin a seguito della seconda guerra mondiale, la Jugoslavia pot\u00e9 rimanere indipendente da Mosca. Ci\u00f2 grazie alla forte leadership del Maresciallo Tito e alla liberazione del paese da parte dei partigiani, con un aiuto solo limitato da parte dell'Armata Rossa.\nLa Jugoslavia divenne l'unico paese dei Balcani a resistere alla pressione di Mosca a unirsi al Patto di Varsavia, e rimase \"socialista, ma indipendente\" fino al collasso del comunismo sovietico.\nLa Jugoslavia non entr\u00f2 mai a far parte del Comecon, e Tito continu\u00f2 a rifiutare molti aspetti dello stalinismo.\nL'URSS e i suoi stati satellite accusarono a pi\u00f9 riprese la Jugoslavia di trotzkismo e fascismo, accuse debolmente basate sull'ideologia jugoslava dell'autogestione (\"samoupravljanje\") e le teorie del lavoro associato (condivisione dei profitti e industrie in possesso dei lavoratori, politiche messe in atto da Tito, Milovan \u0110ilas e Edvard Kardelj dal 1950). In ci\u00f2 i sovietici vedevano i semi del corporativismo.\nGli attacchi di propaganda basati sulla caricatura di \"Tito il macellaio della classe operaia\" intendevano definirlo un agente segreto dell'imperialismo occidentale. Tito era in effetti benvenuto dalle potenze occidentali come alleato, ma non perse mai le sue credenziali comuniste. Il periodo venne, comunque, marcato dalla severa repressione degli oppositori, persone che avevano espresso ammirazione per l'Unione Sovietica. Molti dissidenti vennero inviati al campo di lavoro di Goli Otok.\nAntefatti.\nInizialmente come favorito di Stalin, Tito condusse la resistenza comunista all'occupazione nazi-fascista italo-tedesca durante la guerra, quindi si incontr\u00f2 pi\u00f9 volte con la leadership sovietica per negoziare il futuro della Jugoslavia dopo la guerra. Col tempo questi negoziati divennero sempre meno cordiali, poich\u00e9 Tito non aveva l'intenzione n\u00e9 di consegnare i poteri esecutivi n\u00e9 di accettare un intervento straniero o un'influenza (posizione che Tito mantenne pi\u00f9 avanti nel Movimento dei Non Allineati).\nTito fece infuriare Stalin dichiarandosi d'accordo coi progetti del leader bulgaro Georgi Dimitrov, che intendeva fondere i due paesi in una Repubblica Federativa Balcanica, in accordo con i progetti della Federazione Socialista Balcanica. Ci\u00f2 port\u00f2 all'accordo di cooperazione del 1947, firmato a Bled.\nGeorgi Dimitrov premette perch\u00e9 anche la Romania aderisse ad una tale federazione, esprimendo il suo pensiero in una visita a Bucarest all'inizio del 1948. L'Accordo di Bled, o Trattato Tito-Dimitrov, venne firmato il 1\u00ba agosto 1947 a Bled, in Slovenia. Esso prevedeva anche l'unificazione della Macedonia Vardar e della Macedonia Pirin, e il ritorno dei territori occidentali alla Bulgaria. I risultati dell'accordo furono rovesciati dalla rottura tra Tito e Stalin nel giugno 1948, quando la Bulgaria, subordinandosi agli interessi sovietici, prese posizione contro la Jugoslavia.\nLe politiche dei blocchi regionali erano state la norma all'interno del Comintern, mostrando l'acrimonia sovietica verso gli stati-nazione e l'ordine di Versailles in Europa Orientale. Con la dissoluzione del Comintern e l'avvento del Cominform Stalin respinse l'ideologia precedente.\nRisultati e influenza.\nL'URSS rivide le proprie attitudini sotto Nikita Chru\u0161\u010d\u0451v, durante il processo di destalinizzazione, e cerc\u00f2 di normalizzare le proprie relazioni con la Jugoslavia. Pur ottenendo influenza nel Movimento dei Non-Allineati, l'URSS non ottenne mai risposte entusiastiche, e non guadagn\u00f2 mai un vero sbocco sul Mediterraneo. Allo stesso tempo, tuttavia, i Non Allineati fallirono nel cercare di formare un terzo Blocco, specialmente dopo la rottura a seguito della crisi petrolifera del 1973.\nL'atteggiamento conservatore di Leonid Il'i\u010d Bre\u017enev inacid\u00ec nuovamente le relazioni tra i due paesi, malgrado queste non degenerassero mai fino ai livelli avuti con Stalin. La Jugoslavia support\u00f2 il leader cecoslovacco Alexander Dub\u010dek durante la Primavera di Praga del 1968, e quindi coltiv\u00f2 una speciale, per quanto incidentale, relazione con il presidente rumeno Nicolae Ceau\u0219escu. Tito riprese la visione di Dub\u010dek di un \"Socialismo dal volto umano\", mentre Ceau\u0219escu attrasse simpatie per il suo rifiuto di giustificare e prendere parte all'invasione sovietica della Cecoslovacchia, che sembr\u00f2 brevemente costituire un \"casus belli\" tra Romania e Unione Sovietica. Comunque, Ceau\u0219escu era un improbabile membro per un'alleanza, in quanto egli approfitt\u00f2 degli eventi per rendere operativa la sua agenda autoritaria all'interno della Romania. Dopo che la Cecoslovacchia fu fatta obbedire alle politiche di Breznev, Romania e Jugoslavia mantennero relazioni privilegiate fino alla met\u00e0 degli anni ottanta. Ceau\u0219escu adatt\u00f2 quella parte del titismo che faceva riferimento alle \"condizioni di un particolare paese\", fondendola con il nazionalismo rumeno e contrastando il credo Juche della Corea del Nord, e pure inoltrandosi in una particolare forma di Rivoluzione culturale. La sintesi si avvicinava ai paralleli risultati del regime di Enver Hoxha in Albania, e port\u00f2 a Ceau\u0219escu il forte e forse non ricercato sostegno dei teorici del Nazionalbolscevismo, quali il belga Jean Thiriart.\nLa stessa ideologia di Tito divenne meno chiara con la pressione dei vari nazionalismi all'interno della Jugoslavia e con i problemi posti dalla Primavera croata del 1970. Comunque, la sua visione economica rimase ferma, grazie agli alti standard di vita nel paese - lentamente, la Jugoslavia divenne virtualmente un libero mercato, nettamente separato dagli altri regimi socialisti dell'Europa orientale, e marcato da un'attitudine permissiva verso il lavoro stagionale di cittadini jugoslavi in Europa occidentale. Allo stesso tempo, la leadership mise fine ai tentativi apertamente capitalistici, come l'esperimento di privatizzazione di Stjepan Mesi\u0107 a Orahovica, e represse il dissenso di liberi pensatori come Milovan \u0110ilas. La repressione si estese anche ai tentativi centrifughi, promuovendo un nazionalismo jugoslavo.\nPer quanto ancora richiamato come dogma ufficiale, praticamente tutti gli aspetti del titismo declinarono rapidamente dopo la morte di Tito nel 1980, venendo rimpiazzati dalle opposte politiche delle repubbliche costitutive. Verso la fine degli anni ottanta, mentre crescevano i nazionalismi, un titismo revisionato venne preso a riferimento da movimenti politici rimasti in svantaggio, come i forum civici della Bosnia ed Erzegovina e della Repubblica di Macedonia. Il titismo \u00e8 ancora oggi una delle maggiori tematiche della Jugo-nostalgia.\nLa variante socialista dell'autogestione dei lavoratori venne anche adottata negli anni settanta dal Partito Carlista spagnolo, fondato da Carlo Ugo di Borbone-Parma, un pretendente al trono spagnolo. Tuttavia esso non attrasse molti sostenitori durante la transizione spagnola, e molti carlisti ritornarono alle tradizionali tendenze di destra del partito."}
{"id": "257182", "revid": "767487", "url": "https://it.wikipedia.org/wiki?curid=257182", "title": "\u00c9baty", "text": "\u00c9baty \u00e8 un comune francese di 224 abitanti situato nel dipartimento della C\u00f4te-d'Or nella regione della Borgogna-Franca Contea."}
{"id": "257183", "revid": "110157", "url": "https://it.wikipedia.org/wiki?curid=257183", "title": "\u00c9chalot", "text": "\u00c9chalot \u00e8 un comune francese di 112 abitanti situato nel dipartimento della C\u00f4te-d'Or nella regione della Borgogna-Franca Contea."}
{"id": "257186", "revid": "110157", "url": "https://it.wikipedia.org/wiki?curid=257186", "title": "\u00c9channay", "text": "\u00c9channay \u00e8 un comune francese di 124 abitanti situato nel dipartimento della C\u00f4te-d'Or nella regione della Borgogna-Franca Contea."}
{"id": "257187", "revid": "110157", "url": "https://it.wikipedia.org/wiki?curid=257187", "title": "\u00c9chenon", "text": "\u00c9chenon \u00e8 un comune francese di 702 abitanti situato nel dipartimento della C\u00f4te-d'Or nella regione della Borgogna-Franca Contea."}
{"id": "257189", "revid": "287204", "url": "https://it.wikipedia.org/wiki?curid=257189", "title": "\u00c9chevannes (C\u00f4te-d'Or)", "text": "\u00c9chevannes \u00e8 un comune francese di 226 abitanti situato nel dipartimento della C\u00f4te-d'Or nella regione della Borgogna-Franca Contea."}
{"id": "257192", "revid": "287204", "url": "https://it.wikipedia.org/wiki?curid=257192", "title": "\u00c9chevronne", "text": "\u00c9chevronne \u00e8 un comune francese di 287 abitanti situato nel dipartimento della C\u00f4te-d'Or nella regione della Borgogna-Franca Contea."}
{"id": "257193", "revid": "1516566", "url": "https://it.wikipedia.org/wiki?curid=257193", "title": "\u00c9chigey", "text": "\u00c9chigey \u00e8 un comune francese di 300 abitanti situato nel dipartimento della C\u00f4te-d'Or nella regione della Borgogna-Franca Contea."}
{"id": "257194", "revid": "2064840", "url": "https://it.wikipedia.org/wiki?curid=257194", "title": "Fabianesimo", "text": "Il fabianesimo (detto anche fabianismo), \u00e8 un movimento politico e sociale britannico di ispirazione socialdemocratica, nato alla fine del XIX secolo e facente capo alla \"Fabian Society\", associazione che fu istituita a Londra nel 1884 e che si proponeva come scopo istituzionale l'elevazione delle classi lavoratrici, per renderle idonee ad assumere il controllo dei mezzi di produzione.\nTattica.\nPrese tale nome in quanto si avvalse sempre di una tattica gradualistica e temporeggiatrice che ricordava, sotto alcuni aspetti, la strategia militare di Quinto Fabio Massimo il \"Temporeggiatore\", che nella lotta contro Annibale e i suoi cartaginesi si avvalse di una strategia attendista di lento logoramento, che permise a Roma di resistere ad Annibale nonostante le molte sconfitte subite ed infine grazie a Scipione l'Africano di battere il nemico nella battaglia decisiva.\nIl fabianesimo, difatti, crede nella graduale evoluzione della societ\u00e0, tramite riforme incipienti che portino gradualmente al socialismo, a differenza del marxismo che predica un cambiamento rivoluzionario.\nNel 1889 furono pubblicati i \"Saggi Fabiani\", contenenti il programma della \"Fabian Society\". \nTra i pi\u00f9 eminenti membri della \"Fabian Society\" vi sono gli scrittori George Bernard Shaw, Leonard Woolf e sua moglie Virginia Woolf; l'anarchica Charlotte Wilson, la femminista Emmeline Pankhurst, il sessuologo Havelock Ellis, lo scrittore H. G. Wells, il militante Edward Carpenter, la scrittrice Annie Besant, il fisico Oliver Joseph Lodge, il politico Ramsay MacDonald. I fondatori sono stati i coniugi Sidney Webb e Beatrice Webb. Per un periodo anche Bertrand Russell e John Maynard Keynes frequentarono i fabiani.\nIl fabianesimo era caratterizzato principalmente dal pragmatismo e rifiutava le idee utopiche. Il suo socialismo non \u00e8 stato un movimento rivoluzionario, ma finalizzato allo sviluppo e all'evoluzione in senso socialista delle istituzioni esistenti.\nIl fabianesimo era in favore di un'alternativa alla propriet\u00e0 privata dei mezzi di produzione, per porre fine al disordine economico e agli abusi provocati dal capitalismo. I fabiani hanno inoltre voluto l'estensione delle cure sanitarie e l'istruzione gratuita per tutti i cittadini, come pure una normativa dettagliata delle condizioni di lavoro per porre fine alla piaga dello sfruttamento dei bambini e degli incidenti.\nLa \"Fabian Society\" \u00e8 stata una componente essenziale nella creazione del Partito Laburista, fondato nel 1906, e che nel 1922 \u00e8 diventato la seconda forza politica del paese, battendo i liberali. Il legame tra la \"Fabian Society\" e il partito laburista \u00e8 stato in piedi durante la prima met\u00e0 del XX secolo. In realt\u00e0, la maggior parte dei ministri del Lavoro che si sono avvicendati nei successivi governi erano o erano stati membri della \"Fabian Society\".\nIl declino della Fabian Society \u00e8 iniziato a met\u00e0 degli anni '30, motivato da una serie di fattori che includono le diverse posizioni per quanto riguarda l'esperienza dell'Unione Sovietica, in secondo luogo la perdita di influenza nel partito laburista, spiazzata da elementi provenienti dal sindacalismo e dalla classe operaia, e in terzo luogo l'adesione di molti suoi militanti all'Unione Britannica dei Fascisti di Oswald Mosley (anche lui ex-fabianista). Tuttavia, la Fabian Society ha continuato la sua attivit\u00e0 fino ad oggi, anche se senza il suo antico rilievo.\nMa in realt\u00e0 alla Fabian Society si riconosce di aver conseguito la maggior parte dei suoi obiettivi, dal momento che molte delle riforme proposte sono state attuate durante e dopo la Grande depressione. L'emergere del welfare state deve molto agli sforzi e al lavoro intellettuale della \"Fabian Society\".\nIl fabianesimo fuori dal Regno Unito.\nLa grande influenza sul laburismo britannico e anglofono del movimento ha fatto s\u00ec che esso divenisse uno dei principali ispiratori della socialdemocrazia internazionale. Un'influenza diretta o indiretta dei fabiani si ebbe su molti movimenti; ad esempio sul socialismo liberale di Carlo Rosselli (fondatore, col fratello Nello, del gruppo antifascista Giustizia e Libert\u00e0), e tutte le sue derivazioni, come il Partito d'Azione.\nIn Italia, il teorico della socializzazione dell'economia dell'ultimo fascismo, Nicola Bombacci, si ispir\u00f2 ad alcune idee della Fabian Society.\nIl Movimento Comunit\u00e0 di Adriano Olivetti fu in seguito l'unico partito italiano che si rifece esplicitamente al fabianesimo, tra le sue ispirazioni principali assieme al federalismo, al liberalismo sociale e alla socialdemocrazia.\nNegli anni 2000 nacque la \"Societ\u00e0 Fabiana Siciliana\", tuttora esistente.\nIl fabianesimo oggi.\nAttualmente la Societ\u00e0 ha vissuto una rinascita, con una adesione che \u00e8 andata aumentando dal 1997. Nel parlamento britannico per il primo decennio del XXI secolo vi sono pi\u00f9 membri del Partito Laburista (al quale la Societ\u00e0 \u00e8 oggi affiliata) che appartengano alla \"Fabian Society\", che deputati conservatori e liberaldemocratici insieme. La terza via del Labour ha anch'essa delle radici fabiane. \nTony Blair ha promosso il restauro della cosiddetta \"Finestra fabiana\", ideata da George Bernard Shaw, riconoscendo il debito della sua ideologia agli intellettuali di provenienza fabiana (difatti la Societ\u00e0 si \u00e8 spostata in gran parte dal gradualismo che conduce al socialismo al riformismo che accetta il sistema capitalistico).\nSi pu\u00f2 dire che molti partiti socialdemocratici abbiano tratto ispirazione dalla Fabian Society; tuttavia molti altri partiti che propugnano l'azione parlamentare richiamandosi al socialismo si definiscono \"gradualisti\".\nCritica.\nLev Trotsky pensava che il fabianesimo fosse un subdolo tentativo di salvare il capitalismo dalla furia della classe operaia. Ha scritto: \nAltre critiche e all'Unione Sovietica negli anni '30. Tali critiche si levavano da vari ambienti, spesso complottistici o fondamentalisti cattolici, ostili al concetto di internazionalismo socialista sostenuto da alcuni esponenti del fabianesimo. Spesso tali ambienti conservatori abbracciavano teorie cospirazioniste e contestavano ai fabiani di essere membri di una societ\u00e0 segreta e manipolatrice, talvolta travisando gli stessi loro scritti."}
{"id": "257196", "revid": "287204", "url": "https://it.wikipedia.org/wiki?curid=257196", "title": "\u00c9cutigny", "text": "\u00c9cutigny \u00e8 un comune francese di 110 abitanti situato nel dipartimento della C\u00f4te-d'Or nella regione della Borgogna-Franca Contea."}
{"id": "257200", "revid": "287204", "url": "https://it.wikipedia.org/wiki?curid=257200", "title": "\u00c9guilly", "text": "\u00c9guilly \u00e8 un comune francese di 62 abitanti situato nel dipartimento della C\u00f4te-d'Or nella regione della Borgogna-Franca Contea."}
{"id": "257202", "revid": "287204", "url": "https://it.wikipedia.org/wiki?curid=257202", "title": "\u00c9pagny (C\u00f4te-d'Or)", "text": "\u00c9pagny \u00e8 un comune francese di 297 abitanti situato nel dipartimento della C\u00f4te-d'Or nella regione della Borgogna-Franca Contea."}
{"id": "257203", "revid": "287204", "url": "https://it.wikipedia.org/wiki?curid=257203", "title": "\u00c9chevannes", "text": "Esistono pi\u00f9 comuni francesi con questo nome"}
{"id": "257204", "revid": "287204", "url": "https://it.wikipedia.org/wiki?curid=257204", "title": "\u00c9pernay-sous-Gevrey", "text": "\u00c9pernay-sous-Gevrey \u00e8 un comune francese di 180 abitanti situato nel dipartimento della C\u00f4te-d'Or nella regione della Borgogna-Franca Contea."}
{"id": "257206", "revid": "28930", "url": "https://it.wikipedia.org/wiki?curid=257206", "title": "Vate", "text": ""}
{"id": "257207", "revid": "110157", "url": "https://it.wikipedia.org/wiki?curid=257207", "title": "\u00c9poisses", "text": "\u00c9poisses \u00e8 un comune francese di 814 abitanti situato nel dipartimento della C\u00f4te-d'Or nella regione della Borgogna-Franca Contea.\n Celebre il suo castello medievale (XII secolo), in parte rifatto nel Cinquecento di propriet\u00e0 privata della famiglia de Guitaut. \u00c8 costituito da un grande edificio centrale affiancato da due piccoli edifici laterali e fiancheggiato da torri a pianta quadrata. \u00c8 presente un ampio parco che ospita anche una chiesa (che fu per lungo tempo la chiesa parrocchiale del villaggio) e una colombaia con oltre 3000 nicchie. Il tutto \u00e8 circondato da fortificazioni.\nMolto ben conservati gli interni con sontuosi arredi e una raccolta di pregevoli quadri di autori del XVII secolo (fra cui Philippe de Champagne e Pierre Mignard). \n\u00c8 presente una sala con ritratti di tutti i duchi di Borgogna e i conti de Guitaut.\nProdotti.\nIl paese d\u00e0 anche il nome ad un rinomato formaggio francese, l'epoisses, tipico della regione della Borgogna e dotato di \"denominazione di origine controllata\" (Appellation d'origine contr\u00f4l\u00e9e AOC) dal 1991. \u00c8 un formaggio di latte vaccino a pasta molle e crosta lavata prodotto in pezzature da 250 grammi con al minimo il 50% di materia grassa."}
{"id": "257209", "revid": "287204", "url": "https://it.wikipedia.org/wiki?curid=257209", "title": "\u00c9ringes", "text": "\u00c9ringes \u00e8 un comune francese di 68 abitanti situato nel dipartimento della C\u00f4te-d'Or nella regione della Borgogna-Franca Contea."}
{"id": "257211", "revid": "110157", "url": "https://it.wikipedia.org/wiki?curid=257211", "title": "\u00c9tais", "text": "\u00c9tais \u00e8 un comune francese di 94 abitanti situato nel dipartimento della C\u00f4te-d'Or nella regione della Borgogna-Franca Contea."}
{"id": "257212", "revid": "110157", "url": "https://it.wikipedia.org/wiki?curid=257212", "title": "\u00c9talante", "text": "\u00c9talante \u00e8 un comune francese di 135 abitanti situato nel dipartimento della C\u00f4te-d'Or nella regione della Borgogna-Franca Contea."}
{"id": "257213", "revid": "287204", "url": "https://it.wikipedia.org/wiki?curid=257213", "title": "L'\u00c9tang-Vergy", "text": "L'\u00c9tang-Vergy \u00e8 un comune francese di 204 abitanti situato nel dipartimento della C\u00f4te-d'Or nella regione della Borgogna-Franca Contea."}
{"id": "257214", "revid": "110157", "url": "https://it.wikipedia.org/wiki?curid=257214", "title": "\u00c9taules (C\u00f4te-d'Or)", "text": "\u00c9taules \u00e8 un comune francese di 251 abitanti situato nel dipartimento della C\u00f4te-d'Or nella regione della Borgogna-Franca Contea."}
{"id": "257215", "revid": "110157", "url": "https://it.wikipedia.org/wiki?curid=257215", "title": "\u00c9tevaux", "text": "\u00c9tevaux \u00e8 un comune francese di 296 abitanti situato nel dipartimento della C\u00f4te-d'Or nella regione della Borgogna-Franca Contea."}
{"id": "257216", "revid": "110157", "url": "https://it.wikipedia.org/wiki?curid=257216", "title": "\u00c9tormay", "text": "\u00c9tormay \u00e8 un comune francese di 74 abitanti situato nel dipartimento della C\u00f4te-d'Or nella regione della Borgogna-Franca Contea."}
{"id": "257218", "revid": "110157", "url": "https://it.wikipedia.org/wiki?curid=257218", "title": "\u00c9trochey", "text": "\u00c9trochey \u00e8 un comune francese di 242 abitanti situato nel dipartimento della C\u00f4te-d'Or nella regione della Borgogna-Franca Contea."}
{"id": "257219", "revid": "287204", "url": "https://it.wikipedia.org/wiki?curid=257219", "title": "Le F\u00eate", "text": "Le F\u00eate \u00e8 un comune francese di 54 abitanti situato nel dipartimento della C\u00f4te-d'Or nella regione della Borgogna-Franca Contea."}
{"id": "257220", "revid": "110157", "url": "https://it.wikipedia.org/wiki?curid=257220", "title": "Les Goulles", "text": "Les Goulles \u00e8 un comune francese di 16 abitanti situato nel dipartimento della C\u00f4te-d'Or nella regione della Borgogna-Franca Contea."}
{"id": "257223", "revid": "110157", "url": "https://it.wikipedia.org/wiki?curid=257223", "title": "Grenant-l\u00e8s-Sombernon", "text": "Grenant-l\u00e8s-Sombernon \u00e8 un comune francese di 199 abitanti situato nel dipartimento della C\u00f4te-d'Or nella regione della Borgogna-Franca Contea.\nIl comune si \u00e8 chiamato Grenand-l\u00e8s-Sombernon, fino al 12 settembre 2005."}
{"id": "257224", "revid": "1005847", "url": "https://it.wikipedia.org/wiki?curid=257224", "title": "Statalismo", "text": "Lo statalismo \u00e8 la tendenza ad attribuire allo Stato un ruolo molto forte nelle varie attivit\u00e0 del Paese, soprattutto nel controllo dell'economia nazionale e nel possesso delle aziende. Il termine \u00e8 anche usato in senso critico e polemico nei confronti di un'invadenza eccessiva da parte dello Stato in tutti i settori. L'opposizione allo statalismo \u00e8 genericamente chiamata anti-statalismo. Diversi totalitarismi, come quello dell'Italia fascista o della Germania nazista, sono stati spesso descritti come statalisti, cos\u00ec come le varie forme di stato sociale. Il processo nel dare nelle mani dello Stato un'impresa privata viene definito nazionalizzazione o statalizzazione mentre il procedimento opposto \u00e8 la privatizzazione. \nStoria.\nTra i precursori filosofici dello statalismo vi sono Thomas Hobbes, Niccol\u00f2 Machiavelli e Jean-Jacques Rousseau. Anche la concezione del positivismo di Auguste Comte, quella di Georg Wilhelm Friedrich Hegel e di molti hegeliani \u00e8 statalista. Karl Marx invece aborriva lo Stato, puntando alla sua abolizione. Tuttavia, la fase socialista precedente all'abolizione dello Stato, in cui quest'ultimo controlla l'economia, la dittatura del proletariato, \u00e8 da molti stata interpretata come statalista anche se fu Lenin a teorizzare ci\u00f2 e non Marx.\nIn Italia.\nNazionalizzazioni illuministiche.\nUna prima ondata di nazionalizzazioni avvenne con la nascita dello stato moderno accentrato nel \"secolo dei lumi\". Essa riguard\u00f2 in particolare le poste che fino ad allora erano state date in appalto a privati nella maggioranza degli stati. La statalizzazione delle poste comport\u00f2 che i mastri di posta e i postiglioni vestissero una divisa, mentre sulle stazioni di posta campeggiava lo stemma del sovrano.\nNel Regno di Sardegna la statalizzazione avvenne con l'editto di Vittorio Amedeo II del 1718 in base al quale le poste sabaude furono gestite direttamente dallo Stato con personale stipendiato. Il testo conteneva anche il primo tariffario dettagliato per le destinazioni postali nazionali ed estere.\nIl governo austriaco decise l'incameramento delle Poste del Ducato di Milano, previo indennizzo (detto \"redenzione\") alla famiglia Serra, che ne aveva l'appalto, per 320.000 fiorini.\nNel 1747 anche le poste interne della Repubblica di Venezia furono nazionalizzate. \nNel 1786 per ordine di Ferdinando III, il servizio postale del Regno di Sicilia fu avocato dallo stato con il nome di \"Poste di Sicilia\" ed affidato all'Ispettore Generale delle Poste in Sicilia. In tale occasione furono anche introdotti i timbri postali con l'indicazione del luogo e data di spedizione.\nNazionalizzazioni giolittiane.\nNell'Italia unita la prima nazionalizzazione avvenne nel 1905: si trattava della statalizzazione delle ferrovie italiane. In quell'anno infatti scadevano le convenzioni per l'esercizio delle ferrovie in favore della Societ\u00e0 Italiana per le Strade Ferrate Meridionali (Rete Adriatica), della Societ\u00e0 per le Strade Ferrate del Mediterraneo (Rete Mediterranea) e della Societ\u00e0 per le strade ferrate della Sicilia (Rete Sicula). Bench\u00e9 la loro attivit\u00e0 si svolgesse in condizioni economicamente vantaggiose, le concessionarie trascuravano la manutenzione e la innovazione, ed inoltre sfruttavano il personale. Pertanto il primo ministro Giovanni Giolitti ritenne opportuna la statizzazione. Il Regio decreto n.259 del 15 giugno 1905 istituiva l'\"Amministrazione autonoma delle Ferrovie dello Stato\" allo scopo di affidarle la gestione della rete fino ad allora gestita dalle precedenti compagnie.\nIl riscatto delle reti delle predette societ\u00e0 avvenne il 1\u00ba luglio del 1905, con l'entrata in vigore della sul riordino delle ferrovie detta anche \"legge Fortis\" dal nome del presidente del consiglio subentrato. Lo Stato assunse quindi la gestione diretta di \u00a0km di linee (di cui gi\u00e0 di sua propriet\u00e0), denominandola rete delle \"Ferrovie dello Stato\". L'anno dopo, con la confluenza della rete SFM rimasta, l'estensione della Rete di Stato raggiunse i \u00a0km, di cui a doppio binario. La struttura dell'amministrazione ferroviaria statale venne definita nel luglio del 1907 per mezzo di apposita legge \"per l'esercizio da parte dello Stato delle ferrovie non concesse all'industria privata\". Rimasero tuttavia numerose compagnie private che esercitavano linee minori.\nNel 1907 vennero a scadere anche le concessioni telefoniche. Anche in questo caso le infrastrutture erano obsolete e le imprese non erano interessate a investire in quanto alla scadenza delle concessioni le reti sarebbero state incamerate dallo stato senza indennizzo. Inoltre, nel 1903 vi era stato uno scandalo dovuto ai conflitti d'interessi che riguardavano i concessionari telefonici, con la nomina di una apposita commissione parlamentare d'inchiesta. In particolare fu oggetto di critiche la \"Societ\u00e0 generale dei Telefoni\" che dovette cedere la propria rete alla Banca Commerciale Italiana. Vennero perci\u00f2 nazionalizzate le reti delle due maggiori concessionarie, la \"Societ\u00e0 generale italiana dei telefoni e applicazioni elettriche\" di Roma, legata alla americana Bell., e la \"Societ\u00e0 Telefonica Alta Italia\" di Milano, emanazione della Siemens, che furono gestite dal Ministero delle poste e dei telegrafi. Rimanevano tuttavia sessantaquattro piccole concessionarie locali. \nL'ultima delle nazionalizzazioni giolittiane fu quella delle assicurazioni sulla vita. \nLa legge 305 del 4 aprile 1912, emanata dal quarto governo Giolitti, ordin\u00f2 la nazionalizzazione delle assicurazioni sulla vita, al fine di finanziare la Cassa per la vecchiaia e invalidit\u00e0 dei lavoratori senza incidere sulle casse dello stato. \nConseguentemente, nello stesso anno, fu istituito l'INA (\"Istituto Nazionale delle Assicurazioni\"), ente pubblico specializzato nel monopolio italiano delle assicurazioni sulla vita, con un decreto del ministro Francesco Saverio Nitti.\nIl decreto legge 29 aprile 1923 reintrodusse la concorrenza per le assicurazioni sulla vita, ma insieme impose il sistema delle \"cessioni legali\", per il quale le compagnie private dovevano riassicurare, almeno parzialmente, il loro portafoglio vita presso l'INA.\nNazionalizzazioni fasciste.\nNegli anni Trenta in seguito alla grande depressione \u00e8 avvenuto il salvataggio di molte industrie e banche in crisi. Lo Stato, attraverso lo strumento dell'Istituto per la Ricostruzione Industriale, ha portato tali imprese sotto il suo controllo. \nL'Iri nacque come ente temporaneo con lo scopo prettamente di salvataggio delle banche e delle aziende a loro connesse. Il nuovo ente era formato da una \"Sezione finanziamenti\" e una \"Sezione smobilizzi\".\nIl nuovo istituto assorb\u00ec innanzitutto l\"'Istituto di Liquidazioni\", che deteneva i pacchetti di controllo dell'Ansaldo e del Banco di Roma. \nPoi nel 1934 l'IRI stipul\u00f2 con le tre maggiori banche italiane, Banca Commerciale Italiana, Credito Italiano e Banco di Roma, tre distinte convenzioni con cui gli istituti di credito cedevano all'IRI le proprie partecipazioni industriali e i crediti verso le imprese, in cambio di liquidit\u00e0, necessaria a proseguire l'attivit\u00e0 bancaria. Conseguentemente furono trasferite all'IRI, e poi messe in liquidazione, la Sfi, la Societ\u00e0 Elettrofinanziaria e la Sofindit.\nLa \"Societ\u00e0 Finanziaria Italiana\" (Sfi) raccoglieva le partecipazioni in societ\u00e0 industriali del Credito, mentre le partecipazioni immobiliari e le partecipazioni in aziende di pubblica utilit\u00e0 erano state trasferite alla \"Societ\u00e0 Elettrofinanziaria\". Queste due societ\u00e0 detenevano anche le quote di controllo dello stesso Credito Italiano.\nLa \"Societ\u00e0 Finanziaria Industriale Italiana\" (Sofindit) era stata costituita per custodire le partecipazioni azionarie della Comit nelle industrie, mentre le azioni della Comit erano state conferite ad un'altra societ\u00e0, creata apposta, la \"Comofin\", a sua volta controllata dalla \"Sofindit\". In questo modo lo stato si trov\u00f2 a gestire banche, industrie, compagnie di navigazione, elettriche e telefoniche.\nLa gestione di queste imprese pubbliche, tuttavia, ha seguito spesso parametri di convenienza politica e clientelismo elettorale anzich\u00e9 di efficienza manageriale, che erano invece i criteri auspicati da Alberto Beneduce, artefice della creazione dell'IRI e suo primo presidente.\nNazionalizzazioni durante il miracolo economico.\nNel 1955 erano nuovamente scadute le concessioni telefoniche. Delle cinque concessionarie tre, la STIPEL (Piemonte e Lombardia), la TELVE (Tre Venezie) e la TIMO (Emilia, Marche, Umbria ed Abruzzo) erano controllate dalla STET che apparteneva all'IRI. La TE.TI. (Liguria, Toscana, Lazio e Sardegna) era invece controllata dalla Centrale, la finanziaria delle famiglie Orlando e Pirelli. La SET (Italia Meridionale), infine, era legata al gruppo svedese Ericsson. In virt\u00f9 della buona gestione delle compagnie telefoniche controllate dalla STET, il presidente di questa, Guglielmo Reiss Romoli ottenne che anche le altre due concessionarie entrassero a far parte del gruppo statale. Perci\u00f2 il decreto ministeriale 11 dicembre 1957 impose che la TETI e la SET fossero cedute all'IRI. Nel 1958 le due concessionarie passarono alla STET. Nel 1962 fu deliberata la nazionalizzazione delle imprese elettriche e la SIP, come le altre compagnie, ricevette un sostanzioso indennizzo. Cos\u00ec nel 1964 fu organizzata l'operazione di incorporazione nella nuova SIP - Societ\u00e0 Italiana per l'Esercizio Telefonico delle cinque concessionarie, in modo che la nuova concessionaria unica potesse utilizzare i fondi dell'indennizzo per effettuare gli investimenti necessari alla modernizzazione della rete telefonica. La modernizzazione consisteva soprattutto nell'introduzione della teleselezione anche per i collegamenti interurbani, processo che fu completato nel 1970.\nNel 1962 furono infine nazionalizzate le imprese elettriche. \nSi trattava di un punto programmatico dell'alleanza politica di centro-sinistra: istituire un ente elettrico nazionale con l'obiettivo di fare dell'energia elettrica uno strumento di sviluppo del paese e di definire una politica nazionale dell'energia elettrica, anche sulla base delle esperienze di altri paesi quali Francia e Gran Bretagna.\nPerci\u00f2 il quarto governo Fanfani assunse l'impegno di proporre entro 3 mesi dalla fiducia un provvedimento di unificazione del sistema elettrico nazionale..\nIl 27 novembre 1962 la Camera approv\u00f2 la legge 6 dicembre 1962, n. 1643 (pubblicata nella Gazzetta Ufficiale il 12 dicembre 1962) sulla nazionalizzazione del sistema elettrico e l'istituzione dell'Enel (\"Ente Nazionale per l'Energia Elettrica\"), cui venivano demandate \"tutte le attivit\u00e0 di produzione, importazione ed esportazione, trasporto, trasformazione, distribuzione e vendita dell'energia elettrica da qualsiasi fonte prodotta\". \nIn base a ci\u00f2 l'ENEL acquis\u00ec tutte le attivit\u00e0 delle aziende operanti nella produzione, trasformazione, trasmissione e distribuzione di energia elettrica, a partire dai maggiori produttori, come la \"SIP\" - Societ\u00e0 Idroelettrica Piemonte, l'\"Edison\", la \"SADE\", la SELT-Valdarno, la SRE, la SME.\nIn definitiva, l'ENEL si trov\u00f2 ad assorbire le attivit\u00e0 di quasi mille aziende elettriche.\nVenivano esclusi dal provvedimento solo gli autoproduttori e le aziende municipalizzate, o le piccole aziende che non producevano pi\u00f9 di 10 milioni di chilowattora per anno.\nA compensazione delle acquisizioni, furono definite le modalit\u00e0 di valutazione del valore delle aziende e venne istituito un indennizzo da corrispondere in 10 anni ai creditori al tasso di interesse del 5,5%. \nMolte aziende pubbliche sono state poi privatizzate a partire dagli anni 1990.\nDescrizione.\nConcetto.\nDi solito la \"statalizzazione\" avviene attraverso l'intervento statale per aiutare aziende private in crisi, destinate altrimenti a un brusco ridimensionamento o al fallimento. Altre volte lo Stato interviene regolamentando l'economia, che spesso non pu\u00f2 essere affidata alle sole leggi di mercato.\nSi distingue quindi da: uno statalismo assoluto, uno statalismo parziale in cui vi sono degli spazi di libert\u00e0 per gli individui - anche se lo Stato controlla molti rami della societ\u00e0 in quanto considerato espressione di un patto sociale e conserva il monopolio della forza - e da una statolatria sconfinante sia nell'autoritarismo che nel totalitarismo.\nPianificazione economica.\nIl potere dello Stato sull'economia ha raggiunto i suoi massimi nella Guerra fredda nei Paesi dell'est europeo con un'economia pianificata.\nCritiche.\nMentre la teoria politica ha da tempo messo in discussione la natura e i diritti dello stato, lo scetticismo verso lo statalismo nelle culture occidentali \u00e8 ampiamente radicato nella filosofia dell'Illuminismo. John Locke influenz\u00f2 in particolare il pensiero moderno nei suoi scritti pubblicati prima e dopo la Rivoluzione inglese del 1688, in particolare nella \"Lettera sulla tolleranza\" (1667), in \"Due trattati sul governo\" (1689) e nel \"Saggio sull'intelletto umano\" (1690). Nel testo del 1689, stabil\u00ec le basi della teoria politica liberale, cio\u00e8 che i diritti delle persone esistano prima del governo; che lo scopo del governo sia proteggere i diritti personali e di propriet\u00e0; che le persone possano sciogliere i governi che non lo fanno; e che il governo rappresentativo sia la forma migliore per proteggere i diritti.\nL'anarchismo, nelle sue diverse forme, \u00e8 storicamente visto come una totale opposizione allo statalismo, lo statalismo \u00e8 inoltre considerato in forte contrasto rispetto al liberalismo (sebbene nelle sue forme \"di sinistra\" e \"liberal\" venga a volte ritenuto tendente allo statalismo), al libero mercato, al libertarianismo ed alle tesi del monetarismo e della scuola austriaca."}
{"id": "257225", "revid": "110157", "url": "https://it.wikipedia.org/wiki?curid=257225", "title": "Les Maillys", "text": "Les Maillys \u00e8 un comune francese di 840 abitanti situato nel dipartimento della C\u00f4te-d'Or nella regione della Borgogna-Franca Contea."}
{"id": "257226", "revid": "404338", "url": "https://it.wikipedia.org/wiki?curid=257226", "title": "Laurismo", "text": "Il laurismo \u00e8 stato un fenomeno politico-sociale degli anni cinquanta tipicamente napoletano legato alla persona di Achille Lauro, editore, armatore e presidente della squadra di calcio cittadina.\nStoria.\nIl laurismo copre un periodo decennale che procede dal 1952, anno di elezione a sindaco di Napoli, al 1962 quando la famiglia Gava si impose con una giunta di centro-sinistra.\nQuesto periodo rappresenta un elemento di discontinuit\u00e0 col passato. Mentre negli anni quaranta la citt\u00e0 di Napoli era preda di armate straniere (americani e tedeschi), invece, negli anni cinquanta la societ\u00e0 avanzava istanze di cambiamento in senso democratico inteso come \u00abrivincita della sovranit\u00e0 popolare rispetto ad altre sovranit\u00e0, poteri opachi ed autoreferenziali, \u00e9lite economiche ed intellettuali, caste dominanti che decidono a prescindere dall'interesse comune\u00bb.\nPer sovvenire alle istanze di occupazione dei cittadini, furono intraprese una serie di opere pubbliche che diedero grande risalto all'urbanistica tramite l'abbellimento e le costruzioni ex novo di piazze e viali in citt\u00e0, gli aiuti ai cittadini pi\u00f9 indigenti e l'edificazione di case popolari come nel rione Cavalleggeri d'Aosta.\nPer un lungo periodo la gestione del Comune di Napoli \u2013 unico municipio amministrato dai monarchici - accentu\u00f2 per certi aspetti i problemi che tradizionalmente pesavano sulla citt\u00e0. Un'inchiesta promossa dal Ministero dell'interno rilev\u00f2 favoritismi, con assunzioni aperte ai fedelissimi, appalti di lavori affidati senza concorso, inosservanza delle leggi, confusione amministrativa.\nLa vita intellettuale cittadina ebbe un forte impulso dalla pubblicazione di due riviste: \"Nord e Sud\" e \"Cronache meridionali\", alle quali collaborarono rispettivamente il liberale Francesco Compagna ed il comunista Giorgio Amendola.\nProspettive sul laurismo.\nDurante un convegno svoltosi a Napoli nel 2002 \u00e8 emerso che il laurismo potesse essere interpretato come un esperimento in embrione del \u201cberlusconismo\u201d o comunque di quello stile di fare politica basato sul populismo e sulla propaganda mediatica, che pur essendo proiettato verso il bene della comunit\u00e0 cittadina tendeva a questo scopo attraverso atteggiamenti politicamente ambigui. I partecipanti al convegno si soffermarono, in particolare, sul mutamento del panorama politico: se, infatti, \u00e8 difficile interpretare il laurismo come \u201cdestra\u201d, \u00e8 altrettanto problematico trovarne un'adeguata collocazione dopo la fine della divisione del mondo in due blocchi."}
{"id": "257229", "revid": "287204", "url": "https://it.wikipedia.org/wiki?curid=257229", "title": "Marcilly-et-Dracy", "text": "Marcilly-et-Dracy \u00e8 un comune francese di 95 abitanti situato nel dipartimento della C\u00f4te-d'Or nella regione della Borgogna-Franca Contea."}
{"id": "257231", "revid": "200568", "url": "https://it.wikipedia.org/wiki?curid=257231", "title": "Le Meix", "text": "Le Meix \u00e8 un comune francese di 45 abitanti situato nel dipartimento della C\u00f4te-d'Or nella regione della Borgogna-Franca Contea."}
{"id": "257233", "revid": "110157", "url": "https://it.wikipedia.org/wiki?curid=257233", "title": "Molesme", "text": "Molesme \u00e8 un comune francese di 232 abitanti situato nel dipartimento della C\u00f4te-d'Or nella regione della Borgogna-Franca Contea. Celebre l'abbazia fondata da San Roberto di Molesme."}
{"id": "257234", "revid": "124068027", "url": "https://it.wikipedia.org/wiki?curid=257234", "title": "Riabilitazione post mortem", "text": "La riabilitazione \"post mortem\" o brevemente riabilitazione () \u00e8 una dichiarazione ufficiale o un provvedimento dell'autorit\u00e0 giudiziaria con cui si riconosce l'innocenza di una persona deceduta, ingiustamente condannata, reintegrandone l'onorabilit\u00e0.\n\u00c8 stata largamente utilizzata in Unione Sovietica e negli altri regimi comunisti dell'Europa orientale, dopo il XX Congresso del PCUS, nel periodo della destalinizzazione di Nikita Chru\u0161\u010d\u0451v a favore delle vittime delle \"grandi purghe\" e delle altre repressioni staliniane.\nInterrotta con l'avvento al potere di Bre\u017enev e dei suoi successori Andropov e \u010cernenko, \u00e8 stata poi ripresa ai tempi della \"glasnost\"' di Gorba\u010d\u00ebv, quando Aleksandr Nikolaevi\u010d Jakovlev, stretto collaboratore del nuovo \"leader\", fu chiamato alla presidenza della \"Commissione per la riabilitazione delle vittime della repressione\".\nDopo la dissoluzione dell'Unione Sovietica alla fine del 1991, questa tendenza continu\u00f2 nella maggioranza degli Stati post-sovietici. Sia la moderna Russia sia l'Ucraina hanno promulgato leggi \"sulla riabilitazione delle vittime delle repressioni politiche\", che costituiscono le basi per la continuazione della riabilitazione delle vittime post-staliniste.\nFra i riabilitati celebri si ricordano:\nCon la \"glasnost\"' furono riabilitati:\nTra le vittime italiane, emigrate in Unione Sovietica, ottennero la riabilitazione:"}
{"id": "257235", "revid": "767487", "url": "https://it.wikipedia.org/wiki?curid=257235", "title": "Montceau-et-\u00c9charnant", "text": "Montceau-et-\u00c9charnant \u00e8 un comune francese di 158 abitanti situato nel dipartimento della C\u00f4te-d'Or nella regione della Borgogna-Franca Contea."}
{"id": "257236", "revid": "1521874", "url": "https://it.wikipedia.org/wiki?curid=257236", "title": "Neutralismo", "text": "Il neutralismo \u00e8 una dottrina strategico-politica finalizzata al perseguimento e al conseguimento della neutralit\u00e0 nei rapporti fra Stati. \nI fautori di tale dottrina sostengono che essa sia garanzia di prosperit\u00e0 economica e sviluppo nella libera circolazione delle merci, una posizione che pu\u00f2 essere sintetizzata con il celebre motto di Thomas Jefferson \"commercio con tutte le nazioni, alleanza con nessuna\".\nStoria del neutralismo.\nLa forma classica del neutralismo \u00e8 rappresentata dal tradizionale stato di neutralit\u00e0 proclamato e rigorosamente rispettato da paesi quali Svizzera, Svezia e Austria (con la Dichiarazione di Neutralit\u00e0). \nFu uno stato neutrale anche il Belgio dal 1830 al 1948.\nFino alle votazioni dei crediti di guerra nel 1914, anche i partiti componenti dell'Internazionale Socialista erano sostenitori di un neutralismo, il cui abbandono fu tra gli addebiti loro rivolti nelle conferenze di Zimmerwald e di Kienthal: la posizione neutralista \u00e8 comunque rimasta nelle sinistre di molti Paesi del secondo dopoguerra, mentre in altri si \u00e8 contemperata con gli impegni a difesa della sicurezza internazionale assunti dai rispettivi Paesi con l'adesione alla Carta delle Nazioni Unite.\nIl periodo della contrapposizione tra blocchi: la guerra fredda.\nDurante la \"guerra fredda\" il neutralismo ha significato, in concreto, una posizione di disimpegno dai due blocchi che si contrapponevano: il blocco occidentale ed il blocco comunista.\nIn questo contesto gli Stati del cosiddetto Terzo mondo (per lo pi\u00f9 stati ex-coloniali), si organizzarono come Paesi non allineati.\nSi tratt\u00f2 di una posizione complessa, che fu sia di disimpegno ideologico sia il risultato di una strategia politica volutamente oscillante e atta a ottenere i maggiori vantaggi possibili da ambedue i blocchi grazie ai margini di libert\u00e0 che i Paesi non allineati riuscirono cos\u00ec a conseguire."}
{"id": "257237", "revid": "287204", "url": "https://it.wikipedia.org/wiki?curid=257237", "title": "La Motte-Ternant", "text": "La Motte-Ternant \u00e8 un comune francese di 170 abitanti situato nel dipartimento della C\u00f4te-d'Or nella regione della Borgogna-Franca Contea."}
{"id": "257238", "revid": "547992", "url": "https://it.wikipedia.org/wiki?curid=257238", "title": "Stacanovismo", "text": "Lo stacanovismo \u00e8 stato un movimento di massa e di propaganda sovietica, iniziato durante il secondo piano quinquennale dell'URSS durante il secondo quarto del XX secolo.\nStoria.\nDeriva ideologicamente da un particolare sistema di utilizzo dell'attrezzatura di scavo e divisione ed organizzazione del lavoro ideato da un operaio russo dell'Unione Sovietica del bacino del Don, Aleksej Grigor'evi\u010d Stachanov (\u0410\u043b\u0435\u043a\u0441\u0435\u0439 \u0413\u0440\u0438\u0433\u043e\u0440\u044c\u0435\u0432\u0438\u0447 \u0421\u0442\u0430\u0445\u0430\u043d\u043e\u0432). Quest'ultimo, infatti, estrasse con una tecnica di divisione dei ruoli lavorativi di sua ideazione, la notte del 31 agosto 1935, 102 tonnellate di carbone, pari a quattordici volte la quota prevista, in meno di sei ore.\nLa sua immagine fu utilizzata allo scopo di aumentare la produttivit\u00e0 di tutti i lavoratori, con l'obiettivo non secondario di \"dimostrare al mondo\" l'efficacia del sistema del lavoro socialista; il suo esempio diede vita al cosiddetto stacanovismo, l'aumento della produttivit\u00e0 individuale unita all'ideazione di nuove tecniche di lavoro. Culmine dell'ideologia produttivistica dell'industrializzazione forzata, l'emulazione stacanovista divenne un fenomeno di massa. Essa comportava premi di produzione in benefici e in denaro e nello stesso tempo costringeva gli operai a raggiungere indici di produttivit\u00e0 migliori. Stalin ebbe a dire:\nUtilizzo del termine.\nPer estensione in italiano la parola \"stacanovista\" indica, se usata fuori dal contesto originario dello stacanovismo, una persona che per una qualsiasi ragione si sottopone regolarmente a ritmi estenuanti in una certa attivit\u00e0, chi lavora in modo indefesso e talvolta con connotazioni negative, come la mancanza di rispetto per la propria persona: lo \"stacanovismo\" \u00e8 divenuto quindi sinonimo di totale, eccessiva, dedizione al lavoro."}
{"id": "257239", "revid": "110157", "url": "https://it.wikipedia.org/wiki?curid=257239", "title": "Rochefort-sur-Br\u00e9von", "text": "Rochefort-sur-Br\u00e9von \u00e8 un comune francese di 46 abitanti situato nel dipartimento della C\u00f4te-d'Or nella regione della Borgogna-Franca Contea."}
{"id": "257240", "revid": "287204", "url": "https://it.wikipedia.org/wiki?curid=257240", "title": "La Rochepot", "text": "La Rochepot \u00e8 un comune francese di 285 abitanti situato nel dipartimento della C\u00f4te-d'Or nella regione della Borgogna-Franca Contea."}
{"id": "257241", "revid": "767487", "url": "https://it.wikipedia.org/wiki?curid=257241", "title": "Solidarismo", "text": "Il termine solidarismo genericamente esprime un comportamento, individuale o collettivo, di aiuto e sostegno, morale o materiale, nei confronti di altri.\nIn particolare il solidarismo pu\u00f2 rappresentare una tendenza sociale a costruire concretamente un organismo economico basato sulla solidariet\u00e0.\nUna forma di solidarismo \u00e8 la cooperazione internazionale dove pi\u00f9 stati sovrani operano congiuntamente in progetti a favore di altri paesi svantaggiati o in iniziative di sviluppo economico o industriale.\nTra le forme di solidarismo quello cristiano, teorizzato dal gesuita ed economista tedesco Heinrich Pesch (1854-1926), vuole realizzare un sistema fondato su valori morali di solidariet\u00e0 sociale dove gli individui pongano in secondo piano i loro interessi privati a favore di quelli collettivi.\nIn Italia gli economisti ottocenteschi teorici del solidarismo sostengono che il progresso sociale si debba realizzare con la collaborazione tra le classi in una visione che richiama il pensiero di Saint-Simon.\nL'elaborazione di una teoria scientifica del solidarismo fa capo in Italia all'economista cattolico Guido Menegazzi, professore universitario a Pisa e Verona, che inizi\u00f2 l'elaborazione del suo pensiero a partire dalla crisi del 1929 e successivamente sviluppandolo con le sue osservazioni sul sistema corporativistico fascista considerato efficiente solo a condizione che non fosse inficiato dall'intervento dello Stato.\nSecondo Menegazzi l'attivit\u00e0 umana allo scopo di realizzare un solidarismo organico e razionale si deve svolgere secondo una gerarchia di valori che hanno al primo posto l'azione spirituale e a seguire quella umano-politica, economica e infine finanziaria. Se quest'ordine viene capovolto l'intero sistema si disgrega.\nIl solidarismo di Menegazzi si collega ai valori spirituali presenti nel pensiero sociale cattolico:\nIn particolare per Menegazzi il solidarismo ha modo di realizzarsi nell'ambito aziendale dove \u00abi portatori dei fattori produttivi esplicano funzioni integrantisi vicendevolmente\u00bb attuando cos\u00ec \u00abil passaggio dall'azienda alla comunit\u00e0 di lavoro o comunit\u00e0 solidaristica dei produttori\u00bb.\nConvinzione questa la sua che trova riscontro nella dottrina sociale cattolica:"}
{"id": "257243", "revid": "110157", "url": "https://it.wikipedia.org/wiki?curid=257243", "title": "Venarey-les-Laumes", "text": "Venarey-les-Laumes \u00e8 un comune francese di 3.062 abitanti situato nel dipartimento della C\u00f4te-d'Or nella regione della Borgogna-Franca Contea."}
{"id": "257244", "revid": "287204", "url": "https://it.wikipedia.org/wiki?curid=257244", "title": "La Villeneuve-les-Convers", "text": "La Villeneuve-les-Convers \u00e8 un comune francese di 41 abitanti situato nel dipartimento della C\u00f4te-d'Or nella regione della Borgogna-Franca Contea."}
{"id": "257247", "revid": "767487", "url": "https://it.wikipedia.org/wiki?curid=257247", "title": "Cristo si \u00e8 fermato a Eboli (film)", "text": "Cristo si \u00e8 fermato a Eboli \u00e8 un film del 1979 diretto da Francesco Rosi, tratto dal romanzo omonimo di Carlo Levi e interpretato da Gian Maria Volont\u00e9.\nFu presentato fuori concorso al 32\u00ba Festival di Cannes.\nTrama.\nCarlo Levi \u00e8 un pittore, scrittore e medico che, nel 1935, per la sua ideologia antifascista, viene condannato al confino ad Aliano, in Lucania. Aliano \u00e8 un paese sperduto, povero, dove Cristo non \u00e8 mai sceso a portare la sua redenzione. Inizialmente in difficolt\u00e0, entra poi in contatto con una variet\u00e0 di personaggi: l'arciprete, uomo di cultura ma col vizio di bere, il carabiniere arricchitosi alle spalle dei contadini, Giulia, la donna di servizio, e il podest\u00e0, uomo di cultura e sostenitore di Benito Mussolini.\nSi tratta di un mondo primitivo, pieno di superstizioni (memorabile la scena in cui Giulia afferma che non pu\u00f2 buttare la spazzatura di notte perch\u00e9 l'angelo che c'\u00e8 alla porta se ne andrebbe, o quando la donna rifiuta il ritratto che il pittore le voleva fare dicendo che il dipinto le avrebbe rubato l'anima). Levi entra in contatto con i contadini, che non giudica ma comprende, e si schiera dalla loro parte, ottenendo di essere il loro medico al posto dei medici locali, nonostante sia laureato in medicina ma non abbia mai esercitato la professione.\nIn questo paese arretrato, dove basta un po' di pioggia per far franare tutto, dove chi \u00e8 andato in America \u00e8 tornato vinto dalla malinconia, risuonano i discorsi di Mussolini, e la retorica della patria sembra l'unica via d'uscita ad una vita di privazioni e povert\u00e0 per i giovani che si arruolano volontari nella guerra in Abissinia, nella speranza di poter ottenere un po' di terra. C'\u00e8 per\u00f2 anche chi si chiede per quale motivo il governo debba spendere soldi nelle guerre invece che nel migliorare le condizioni di vita del paese. Con i successi militari in Africa arriva l'amnistia, e quindi il momento in cui Levi viene rilasciato e deve tornare a Torino. Il film si chiude a cerchio su Levi che ricorda malinconicamente i contadini lucani con cui ha fatto amicizia.\nProduzione.\nLe riprese sono state effettuate quasi interamente in Basilicata: nei borghi di Craco, Guardia Perticara, Aliano e nella frazione La Martella. Altre scene sono state girate nei comuni pugliesi di Gravina in Puglia e Santeramo in Colle.\nCritica.\nSu Rotten Tomatoes, il film ottiene il 86% delle recensioni professionali positive con un voto medio di 7,17 su 10, basato su 7 recensioni.\nVersioni.\nDel film esistono due versioni: quella cinematografica di 150 minuti, distribuita nelle sale italiane a partire dal 23 febbraio 1979, e quella televisiva di 270 minuti (4 ore e mezzo). Il film \u00e8 attualmente disponibile online sul sito RaiPlay nella versione televisiva in quattro episodi."}
{"id": "257248", "revid": "110157", "url": "https://it.wikipedia.org/wiki?curid=257248", "title": "Voulaines-les-Templiers", "text": "Voulaines-les-Templiers \u00e8 un comune francese di 331 abitanti situato nel dipartimento della C\u00f4te-d'Or nella regione della Borgogna-Franca Contea."}
{"id": "257255", "revid": "47767", "url": "https://it.wikipedia.org/wiki?curid=257255", "title": "Maxwell (unit\u00e0 di misura)", "text": "Il maxwell (simbolo Mx) \u00e8 l'unit\u00e0 di misura del flusso magnetico nel sistema CGS, oggi in disuso. Inizialmente veniva detta \"linea\". Questa misura deve il suo nome al fisico James Clerk Maxwell, che propose la teoria unificatrice dell'elettromagnetismo.\nIn un campo magnetico della forza di un gauss, un maxwell \u00e8 il flusso totale sulla superficie di un centimetro quadrato perpendicolare al campo. "}
{"id": "257262", "revid": "787565", "url": "https://it.wikipedia.org/wiki?curid=257262", "title": "Eileen Collins", "text": "Nata a Elmira, nello stato di New York, si appassion\u00f2 al volo fin da bambina, affascinata dalla storia di Amelia Earhart. Studi\u00f2 al \"Corning Community College\" e si laure\u00f2 in matematica ed economia, continuando poi a occuparsi di spazio.\nDivenuta pilota dell'US Air Force, nel 1990 fu selezionata come astronauta, diventando poi la prima donna a pilotare e in seguito a comandare uno Space Shuttle."}
{"id": "257267", "revid": "547992", "url": "https://it.wikipedia.org/wiki?curid=257267", "title": "Governo De Gasperi IV", "text": "Il Governo De Gasperi IV \u00e8 stato il terzo esecutivo della Repubblica Italiana, il terzo e ultimo dell'Assemblea Costituente.\n\u00c8 stato in carica dal 1\u00ba giugno 1947 al 24 maggio 1948 per un totale di 358 giorni, ovvero 11 mesi e 23 giorni.\nLa fiducia al governo venne votata dall'Assemblea Costituente, che rimase in carica fino al 31 gennaio 1948. Il governo diede le dimissioni il 12 maggio, non appena il nuovo Presidente della Repubblica Luigi Einaudi ebbe giurato di fronte all'Assemblea, ma questi le respinse prendendo atto che il governo era sostenuto da forze che avevano vinto le elezioni politiche del 18 aprile.\nFu il primo governo della Repubblica formato senza la partecipazione del Partito Comunista Italiano e del Partito Socialista Italiano, a seguito della crisi del maggio 1947.\nCompagine di governo.\nInizio mandato\nFine mandato"}
{"id": "257268", "revid": "1318658", "url": "https://it.wikipedia.org/wiki?curid=257268", "title": "Alfabetizzazione", "text": "A livello individuale lalfabetizzazione \u00e8 il grado (minore o maggiore) di sviluppo delle capacit\u00e0 personali di lettura e scrittura, . A livello sociale pu\u00f2 essere intesa come l'attivit\u00e0 di fornire, a persone analfabete, gli strumenti culturali sufficienti a renderle capaci di leggere e scrivere. Pu\u00f2 inoltre riferirsi all'attivit\u00e0 di fornire strumenti di utilizzo di particolari linguaggi (es.: alfabetizzazione multimediale). In questo senso l'uso del termine \u00e8 in grande espansione. A livello tecnico pu\u00f2 indicare il disporre in ordine alfabetico (nomi, parole, ecc.)\nStoria ed etimologia del termine.\nIl termine deriva da \"alfabetizzare\", letteralmente: \"insegnare l'alfabeto\", cio\u00e8 \"insegnare a leggere e scrivere\" (e, quindi, liberare dall'analfabetismo).\nUn quadro sociologico.\nIn una societ\u00e0, il grado o livello di alfabetizzazione \u00e8 sia la minore o maggiore comprensione della scrittura, sia il numero delle persone che sanno leggere e scrivere (in proporzione e spesso indicato come dato statistico).\nAlfabetizzazione funzionale, alfabetismo e letteratismo.\nSecondo una definizione ampiamente condivisa formulata dall'UNESCO, una persona \u00e8 alfabetizzata quando abbia acquisito le conoscenze e le competenze essenziali che gli consentono di impegnarsi in tutte le attivit\u00e0 in cui si richiede l'alfabetizzazione, cosicch\u00e9 possa operare pienamente nel suo gruppo e nella sua comunit\u00e0. L'acquisizione di tali conoscenze e competenze in relazione al saper leggere, scrivere e fare di conto deve permettere agli individui di continuare a usare tali abilit\u00e0 a proprio vantaggio e a favore dello sviluppo della comunit\u00e0 stessa. Molteplici sono i modelli di alfabetizzazione una particolare rilevanza la riveste il modello formale, quello consapevolizzante (presa di coscienza), ispirato al modello elaborato da Freire, e l'approccio funzionale.\nIl modello formale, spesso utilizzato nei corsi istituzionali scolastici e serali, richiama il sistema di istruzione tradizionale, di cui riprende la metodologia didattica, adattandone per\u00f2 i contenuti formativi alle esigenze degli adulti.\nL'approccio consapevolizzante, per cui gli allievi vengono considerati soggetti coinvolti attivamente nel processo di alfabetizzazione, si basa sull'analisi critica di un limitato lessico di parole generativa, scelte in base ai loro connotati socio-psicologico e alla loro flessibilit\u00e0 come elementi di supporto alla costruzione e alla riconquista del linguaggio in un determinato contesto storico-sociale.\nIl modello funzionale prevede l'individuazione di un gruppo di destinatari, operanti nello specifico contesto economico di una determinata regione, che vengono impegnati in attivit\u00e0 per l'acquisizione dell'alfabetizzazione; attivit\u00e0 integrate con elementi di formazione professionale relativi alle situazioni lavorative di ciascuno. L'obiettivo \u00e8 quello di porre gli allievi al centro del loro habitat dotandoli di \"skills produttive\" che consentono loro di partecipare attivamente alla vita della comunit\u00e0, al fine di promuovere la crescita economica. Questo approccio funzionale si fonda su una concettualizzazione dell'alfabetizzazione funzionale come strumento atto a legare l'esercizio della lettura e della scrittura alla preparazione al lavoro, alla formazione professionale, e quindi all'accrescimento della produttivit\u00e0 professionale degli individui. \nL'alfabetizzazione non deve essere confusa con l\"alfabetismo\", che \u00e8, propriamente, \"il saper leggere e scrivere\". Un sinonimo meno comune di quest'ultimo termine \u00e8 \"letteratismo\" (da \"letterato\", cio\u00e8 \"capace di leggere e scrivere\", probabilmente sul modello dell'inglese \"literacy\"). Letteratismo, inoltre, \u00e8 usato pi\u00f9 frequentemente nel linguaggio scientifico, con il significato specifico di \"competenza alfabetica funzionale\".\nLa IALS (International Adult Literacy Survey) ha condotto la Prima ricerca internazionale sull'alfabetizzazione degli adulti nel 1994; introducendo un nuovo concetto di alfabetizzazione e definisce la \"literacy\" non in funzione delle capacit\u00e0 di lettura, operando una distinzione tra quanti non sono in grado di leggere e quanti riescono a farlo, ma piuttosto come la capacit\u00e0 di raccogliere e trattare le informazioni riferite alla lettura, alla scrittura e al calcolo, necessarie per usare il materiale stampato comunemente diffuso nel lavoro, nella vita domestica e in quella sociale; si tratta quindi di esplorare non le competenze linguistiche in senso stretto, quanto le competenze alfabetiche funzionali.\nLa definizione \"literacy\" (in italiano \"letteratismo\") evidenzia una pluralit\u00e0 di aspetti di particolare rilevanza per le prospettive dell'educazione degli adulti e dell'istruzione-formazione durante il corso della vita. Insieme all'individuazione delle categorie dell'uso sociale e delle capacit\u00e0 di trattamento delle informazioni, assume progressivamente rilevanza quella di processo. Le ricerche in corso negli ultimi anni hanno tentato di precisare il campo verso una concezione dell'alfabetizzazione non pi\u00f9 intesa come il risultato dell'istruzione, o come un'acquisizione limitata in un determinato periodo della vita e della formazione, quanto invece come un processo continuo ed evolutivo che capitalizza sia gli apprendimenti realizzati dagli individui durante il corso della vita, sia le esperienze derivate dall'interazione e partecipazione alla vita di determinati gruppi e realt\u00e0 sociali. Si pu\u00f2 parlare in questo senso dell'alfabetizzazione come di \"un processo che si sviluppa a spirale\" cio\u00e8 attraverso l'accumulazione e l'esercizio delle competenze alfabetiche funzionali."}
{"id": "257270", "revid": "14496", "url": "https://it.wikipedia.org/wiki?curid=257270", "title": "Corte di casale", "text": ""}
{"id": "257272", "revid": "767487", "url": "https://it.wikipedia.org/wiki?curid=257272", "title": "Bye Bye Berlusconi!", "text": "Bye Bye Berlusconi! \u00e8 un film di satira politica uscito nel 2005, diretto da Jan Henrik Stahlberg. Il film \u00e8 stato presentato alla 56\u00aa Biennale di Berlino.\nLa pellicola \u00e8 stata girata tra Berlino (per le riprese interne), Genova e Montaretto di Bonassola, caratteristico borgo della Riviera ligure dove l'intero paese ha partecipato alle riprese, trasformandosi nell'immaginaria Topolonia. Prodotto dalla Schiwago Film, si tratta di un progetto a basso costo dove gli attori, tutti italiani, hanno prestato la propria opera a titolo gratuito e il film \u00e8 costato meno di 90\u00a0000 dollari.\nL'opera di Stahlberg \u00e8 gi\u00e0 stata acquistata in molti Paesi europei: Germania, Francia, Ungheria, Polonia, Austria e Svizzera, mentre in Italia i diritti sono stati acquistati (fino al 2013) dal produttore Massimo Ferrero, che non lo ha mai distribuito. La pellicola ha partecipato a numerosi festival cinematografici come quello di Berlino, Los Angeles, Cannes, Budapest, Valencia, \u0141ag\u00f3w, Melbourne, Copenaghen, Gand, Cracovia, San Paolo. La pellicola \u00e8 incentrata sulla figura di Silvio Berlusconi, i suoi collaboratori, le sue televisioni e, in generale, sulla situazione dell'Italia durante il suo governo. Nonostante i personaggi politici citati siano facilmente riconoscibili, grazie alla forte somiglianza degli attori che li interpretano, all'inizio del film viene specificato che tutti i nomi propri sono stati modificati per evitare querele: al loro posto, sono stati utilizzati dei nomi (a loro volta storpiati, sempre per motivi di copyright) tratti dal mondo Disney.\nTrama.\nIl film si snoda tra due racconti che si incrociano per tutta la durata del film fino al finale. Da una parte troviamo quella dello staff che produce e realizza il film, tormentato dalle possibili conseguenze che potrebbe avere la pellicola e da molte difficolt\u00e0, come le continue perquisizioni della polizia, incidenti di ogni tipo e, addirittura, una misteriosa esplosione. Dall'altra le vicende si incentrano sulla vita di Micky Laus (interpretato da Maurizio Antonini, il sosia di Berlusconi, Topolino nella versione Italiana), un importante quanto disonesto imprenditore nel campo delle angurie, proprietario di \"TeleAnguria\" emittente dal palinsesto ingolfato di veline scollacciate, quiz a premi e deliranti maratone oratorie del protagonista (cenno non troppo sottile al colosso Mediaset). La squadra di calcio di cui \u00e8 presidente \u00e8 la scalcinata compagine amatoriale \"AC Topolonia\" (chiaro riferimento al ). Inoltre \u00e8 il \"leader\" di \"Forza Topolonia\" (parodia di Forza Italia). Il magnate viene rapito e vengono uccise le sue guardie del corpo. I rapitori lo processano nella prigione del popolo. Il verdetto arriver\u00e0 dal popolo del \"web\" ma Laus non andr\u00e0 in carcere, attraverso una serie di rovesciamenti rocamboleschi."}
{"id": "257285", "revid": "767487", "url": "https://it.wikipedia.org/wiki?curid=257285", "title": "...continuavano a chiamarlo Trinit\u00e0", "text": "...continuavano a chiamarlo Trinit\u00e0 \u00e8 un film italiano del genere spaghetti-western del 1971 diretto dal regista E.B. Clucher, con la coppia Bud Spencer e Terence Hill. \u00c8 il seguito del film \"Lo chiamavano Trinit\u00e0...\", interpretato dagli stessi protagonisti.\nTrama.\nBambino, dopo aver rubato i cavalli ad un gruppo di fuorilegge incontrati per caso, si ferma in Texas, dove la madre e il patrigno, che vi si sono da poco trasferiti da New Orleans, lo accolgono. Per fare una sosta lungo la strada, per\u00f2, arriva anche il fratello minore Trinit\u00e0.\nTrinit\u00e0 e Bambino promettono al patrigno, che si finge in punto di morte con la complicit\u00e0 di Trinit\u00e0 e della moglie, che intraprenderanno una carriera di fuorilegge insieme, da buoni fratelli. Giungono cos\u00ec nella cittadina di Tascosa, dove Parker, un signorotto locale, effettua commerci di armi con i ribelli messicani approfittando di una comunit\u00e0 di frati nella vicina citt\u00e0 di San Jos\u00e9, utilizzando il loro convento come deposito delle armi da trafficare. Qui i due vengono scambiati per agenti federali da parte degli uomini di Parker. I fratelli partecipano ad una mano di poker al saloon contro Wild Cat Hendriks, noto giocatore d'azzardo professionista, dove ad avere la meglio \u00e8 Trinit\u00e0, che prima mischia le carte con incredibili virtuosismi e poi, vinta la mano, quando Wild Cat Hendriks lo accusa di aver barato, gli ricaccia in gola le accuse a suon di ceffoni alternati alla pistola puntata.\nDopo aver ingrassato il loro portafogli, Trinit\u00e0 e Bambino si danno una ripulita, acquistano abiti eleganti e si introducono furbescamente nel ristorante pi\u00f9 raffinato dello Stato. Qui i due vengono notati da Parker e cercano di trarre vantaggio dalla situazione: dietro lauta ricompensa, promettono al losco affarista di non intromettersi nei suoi affari e di stare alla larga dalla missione dei frati. I due per\u00f2 decidono di andare comunque dai religiosi, dopo aver incontrato dei peones che raccontano di strani comportamenti da parte dei frati (uno di loro dice che, quando \u00e8 andato a confessarsi, il frate lo ha pestato anzich\u00e9 assolverlo). La loro visita li porta a scoprire cosa si cela dentro la missione. Trinit\u00e0 vi ritorna una sera, sempre fingendosi agente federale, poich\u00e9 l\u00e0 ha trovato ospitalit\u00e0 nella famiglia di contadini di cui fa parte la ragazza di cui \u00e8 invaghito. Quella notte arrivano dei messicani travestiti da frati, che effettuano uno scambio prelevando i fucili e lasciando il denaro.\nLa mattina dopo, i due fratelli pianificano un colpo ad una diligenza, in cui lo stesso Bambino viaggia unendosi ai passeggeri, ma Trinit\u00e0 non segue il piano, assalendo il convoglio appena partito e derubando solo il fratello, tra lo stupore degli altri passeggeri. Bambino, furibondo, ritorna a piedi alla missione e a quel punto il fratello gli spiega che tutto ci\u00f2 serviva a far s\u00ec che potessero puntare a mettere le mani sui 50.000 dollari frutto del commercio di armi.\nIntanto, alla missione arrivano anche Parker e i suoi uomini, decisi a tutto pur di mettere le mani sul malloppo. Trinit\u00e0 e Bambino si metteranno in difesa dei religiosi, contro Parker e i suoi uomini, sconfiggendoli a suon di schiaffi e percosse, e alla colluttazione si uniranno anche i frati con tutte le loro forze. Quando tutto sembra volgere al meglio per i fratelli, arrivano i veri agenti federali, chiamati preventivamente dal capo dei religiosi, e nelle loro mani Bambino consegna i soldi frutto del traffico illecito, temendo d'essere stato riconosciuto dagli agenti federali.\nDurata e Versioni Home Video.\nLa durata della pellicola al cinema era di 126 minuti. La versione trasmessa in televisione per molti anni durava circa 113 minuti. Il DVD del film dura invece solo 107 minuti; dall'uscita del DVD le scene eliminate non vengono pi\u00f9 trasmesse nemmeno nella versione televisiva. Il 6 ottobre 2016 \u00e8 stata distribuita dalla CG Entertainment una nuova edizione in DVD che include le scene tagliate, oltre agli extra gi\u00e0 presenti nella precedente edizione, si tratta della versione integrale cinematografica del film di una durata di 121 minuti (126 con la frequenza dei fotogrammi corretta in audio e video - tecnica usata normalmente nei Blu Ray ). Purtroppo in Italia non \u00e8 ancora stata pubblicata nessuna versione in Blu Ray o in 4K, qualitativamente ben superiori all'ormai obsoleto DVD.\nAmbientazione.\nGli esterni del film furono girati presso Campo Imperatore (alle soglie del Gran Sasso) e in altre zone dell'Abruzzo. Fu riutilizzata anche la piana di Camposecco nel comune di Camerata Nuova dove erano state ambientate gran parte delle scene del primo film: \"Lo chiamavano Trinit\u00e0...\". La missione dei frati, oggi scomparsa, era invece ricostruita negli stabilimenti della De Laurentiis sulla via Pontina, alla periferia sud-est di Roma.\nAlcune scene del film sono state girate sulle sponde del fiume Volturno che attraversa le campagne di Venafro in Molise; le scene in questione sono quelle nelle quali i protagonisti passeggiano sulle rive, dove sono visibili sassi bianchi di forma piatta tipici della zona. La stessa scena finale dove la carrozza con la famiglia resta bloccata nel letto del fiume \u00e8 stata girata tra le acque del Volturno.\nIncassi.\nIn Italia il film \u00e8 stato il campione d'incassi assoluto nella stagione 1971-72 con \u00a3 6.087.656.000. Risulta dopo \"Ultimo tango a Parigi\" (uscito per\u00f2 pi\u00f9 volte nelle sale causa noti problemi di censura), \"Per un pugno di dollari\" e \"Guerra e pace\" al quarto posto nella classifica dei film italiani pi\u00f9 visti di sempre con spettatori paganti.\nNegli Stati Uniti e in Canada invece il film ha incassato $ 2.100.000."}
{"id": "257286", "revid": "121778631", "url": "https://it.wikipedia.org/wiki?curid=257286", "title": "Fenomenismo", "text": "In epistemologia e nella filosofia della percezione, il fenomenismo (dal greco \"t\u00f2 phain\u00f3menon\", \"ci\u00f2 che si manifesta\" o \"appare\") \u00e8 la concezione per cui gli oggetti fisici non esistono in quanto cose in s\u00e9, ma solamente come fenomeni percettivi o stimoli sensoriali (ad esempio il colore rosso, la durezza o la sofficit\u00e0, la dolcezza, ecc.) collocati nel tempo e nello spazio. In particolare, il fenomenismo mira a ridurre il discorso sugli oggetti fisici del mondo esterno a un discorso riguardo a un insieme di dati sensoriali o strumentali.\nIl fenomenismo oltre che una dottrina gnoseologica \u00e8 anche un settore della filosofia che pu\u00f2 rivolgersi a tematiche ontologiche.\nDefinizione.\n\"Fenomenismo\" \u00e8 un termine che \u00e8 stato coniato in epoca moderna per designare le teorie secondo cui noi non abbiamo mai a che fare con la realt\u00e0 com'\u00e8 \"in se stessa\" (\"\"An Sich\"), ma soltanto con la realt\u00e0 \"quale ci appare\". In altri termini il fenomenismo \u00e8 la dottrina filosofica per cui, non potendosi conoscere le cose come sono in s\u00e9 stesse, ma soltanto come si manifestano a noi, il mondo riveste i caratteri di un semplice fenomeno, ossia di una realt\u00e0 che \u00e8 tale solo in rapporto a colui che l'apprende e nel modo in cui l'apprende.\nIl fenomenismo, in tutte le sue varianti, afferma l'esistenza di un dualismo di base: da una parte la realt\u00e0, dall'altra le nostre immagini della realt\u00e0. Ci\u00f2 che qui chiamiamo 'immagine' \u00e8 stato via via definito come 'eidolon' (Democrito, Platone), 'idea' (Cartesio, John Locke, Berkeley), 'appercezione' (Leibniz), 'percezione' (Maupertuis), 'impressione' (David Hume), 'rappresentazione' o 'fenomeno' (Kant, Schopenhauer, Idealismo), 'immagine' (Bergson). Il significato non cambia: sono le nostre immagini mentali della realt\u00e0. \nNon \u00e8 da confondersi con la fenomenologia, che \u00e8 invece una scuola filosofica nella quale l'opposizione tra fenomeno e cosa in s\u00e9 viene risolta o messa da parte.\nStoria del fenomenismo.\nStoricamente il fenomenismo si presenta in due varianti. In quella dell'innatismo, il mondo sensibile \u00e8 fatto solo di immagini, ma pu\u00f2 acquistare un certo grado di 'realt\u00e0' se pensato tramite le Idee innate che non derivano da esso. Quali siano le idee innate, \u00e8 dottrina controversa: per Platone e per il platonismo medievale esse sono le idee matematiche e logiche e soprattutto quelle riferite al bene e al male; per Cartesio esse sono di tre tipi: Io, mondo, Dio, e da qui proviene la canonica tripartizione della metafisica in psicologia, cosmologia, teologia (Wolff, Kant); per Leibniz tutte le idee sono innate, anche quelle sensibili corrispondenti ad oggetti fisici. La loro maggiore o minore chiarezza dipende dalla loro forza, ma in quanto all'origine esse provengono tutte dall'interno (\"le monadi non hanno porte n\u00e9 finestre\").\nLa variante dell'empirismo invece nega l'esistenza di idee innate, e risolve cos\u00ec tutto il nostro rapporto con la realt\u00e0 in un rapporto tra noi e le nostre immagini. Pu\u00f2 sfociare nello scetticismo.\nIl fenomenismo risale ai Fisici pluralisti e a Democrito in particolare: la teoria atomistica degli effluvi \u00e8 la prima, e gi\u00e0 abbastanza evoluta, dottrina di tipo fenomenistico.\nAnche il Platonismo \u00e8 un fenomenismo, almeno come teoria della percezione sensibile, poich\u00e9 le immagini (\"eidola\") delle cose sensibili (\"cr\u00e9mata\") vengono a formare una \"immagine globale\" del mondo, o \"doxa\", la quale \u00e8 puro apparire della realt\u00e0 (le idee), alla quale rimanda come una copia all'originale, ma con la quale non coincide affatto. \nTutte le dottrine ispirate al Platonismo ripropongono in qualche misura un fenomenismo della percezione sensibile.\nTra gli esempi moderni abbiamo la filosofia cartesiana e postcartesiana, poich\u00e9 le idee avventizie e fattizie (che si presentano come oggetti sensibili) per Cartesio sono copie mentali, immagini pi\u00f9 o meno fedeli a qualcosa che esiste fuori dalla mente (e che Cartesio definisce come \"essere formale\").\nL'empirismo inglese di Locke e Hume accentua il fenomenismo con la teoria delle Idee (Locke) e delle impressioni (Hume): in entrambi i casi, nella mente vi sono immagini pi\u00f9 o meno fedeli della realt\u00e0 esterna, ed i concetti generali (soprattutto scientifici) hanno come unico fondamento di validit\u00e0 tali immagini. Da qui lo scetticismo di Hume, ovvero la negazione del valore della conoscenza scientifica della Natura.\nKant e l'Idealismo ripropongono il fenomenismo della conoscenza sensibile, ma ne fondano la validit\u00e0 sul soggetto stesso, inteso non pi\u00f9 in senso individuale, bens\u00ec generale (o trascendentale o puro). Il dualismo gnoseologico di base \u00e8 evidente nella distinzione kantiana tra fenomeni (le immagini mentali) e cosa in s\u00e9 (la realt\u00e0).\nLa \"psicologia\" della Gestalt (forma) ripropone un moderno fenomenismo di tipo innatistico, dimostrando che gli oggetti sensibili ci si presentano gi\u00e0 preliminarmente in configurazioni tipiche o forme, le quali non derivano dall'esperienza ma servono anzi per darle significato.\nSu tale strada anche Jean Piaget individua delle forme o configurazioni tipiche della mente, che si evolvono con la crescita del bambino, e che vengono a costituire concezioni via via pi\u00f9 complesse e adattive della realt\u00e0. Per Piaget la concezione scientifica esprime la realt\u00e0 vista dell'adulto, mentre le concezioni magiche, animistiche ecc. segnano una evoluzione psichica ancora incompleta. Quindi anche per Piaget la 'realt\u00e0' in cui noi viviamo \u00e8 precostituita dalle configurazioni in cui si d\u00e0nno gli oggetti quotidiani, e tali configurazuioni o schemi sono innati, tendendo ad una loro spontanea evoluzione."}
{"id": "257287", "revid": "1833487", "url": "https://it.wikipedia.org/wiki?curid=257287", "title": "Pupazzo di neve", "text": "Un pupazzo di neve, popolare divertimento invernale per i bambini, \u00e8 una figura antropomorfa costruita con la neve. Nella cultura occidentale l'immagine di un pupazzo di neve \u00e8 spesso connessa al Natale.\nDescrizione.\nUn pupazzo di neve pu\u00f2 essere costruito arrotolando una grande palla di neve per un \"corpo\". Una seconda (o anche una terza) palla pi\u00f9 piccola viene posta sopra la precedente, per formare quella che sar\u00e0 la testa del pupazzo. Le caratteristiche del volto, come occhi, labbra e naso, vengono solitamente fatte usando del materiale di recupero.\nLe decorazioni aggiuntive possono essere, naturalmente, di qualunque tipo, come braccia, scopa, cappello, bottoni o quant'altro utile a rendere divertente, grottesco e simpatico il pupazzo.\nStoria.\nLa documentazione circa l'abitudine di realizzare pupazzi di neve nel periodo invernale \u00e8 poco chiara. Bob Eckstein, autore del libro \"La Storia del Pupazzo di Neve\" ha documentato la presenza di pupazzi di neve sin dal Medioevo, attraverso la raccolta di numeroso materiale presente all'interno di diversi musei europei e gallerie d'arte.\nIl primo documento trovato dallo scrittore fu una illustrazione marginale presente nel \"Libro delle Ore\", datato 1380 circa e conservato presso la Biblioteca Nazionale dell'Aia, nei Paesi Bassi.\nLa prima fotografia scattata ad un pupazzo di neve risale invece al 1853, e fu realizzata dalla fotografa gallese Mary Dillwyn. L'originale della fotografia \u00e8 oggi conservato presso la Biblioteca Nazionale del Galles, nel Regno Unito. \nInfluenza culturale.\nNel 1978, il fumettista inglese Raymond Briggs pubblic\u00f2 un libro esclusivamente illustrato \"Il pupazzo di neve\", da cui fu tratto un mediometraggio nel 1982 e un videogioco nel 1984.\nNel 1998 usc\u00ec il film \"Jack Frost\", diretto da Troy Miller, con Michael Keaton e Kelly Preston. "}
{"id": "257288", "revid": "6923", "url": "https://it.wikipedia.org/wiki?curid=257288", "title": "Gal", "text": "Il gal, o galileo (simbolo: Gal), \u00e8 un'unit\u00e0 di misura dell'accelerazione facente parte del sistema CGS. Prende il nome da Galileo Galilei, studioso italiano del tardo rinascimento che condusse importanti studi sull'accelerazione gravitazionale terrestre. Sebbene ci si possa riferire all'unit\u00e0 come \"gal\", per esprimere una misura si utilizza esclusivamente il simbolo \"Gal\" (con la \"G\" maiuscola), in modo da evitare possibili confusioni col gallone (simbolo: gal con la \"g\" minuscola), unit\u00e0 di misura anglosassone del volume. Il gal \u00e8 un'unit\u00e0 derivata pari ad un centimetro per secondo quadrato (cm/s\u00b2), che nel Sistema Internazionale corrisponde a m/s\u00b2.\nNon facendo parte del Sistema Internazionale, il gal viene usato di rado come unit\u00e0 di misura dell'accelerazione, a vantaggio invece del metro al secondo quadrato. Un suo sottomultiplo, il milligal (simbolo: mGal), trova impiego pratico nell'ambito tecnico della gravimetria geofisica, dove viene utilizzato per la misurazione dell'accelerazione gravitazionale terrestre (\"g\"), mediante apparecchiature chiamate gravimetri.\nConsiderando l'eguaglianza 1 Gal = m/s\u00b2 ed il valore convenzionale di \"g\" = 9,80665\u00a0m/s\u00b2 si ottiene che il valore medio standard dell'accelerazione gravitazionale terrestre misura esattamente Gal, ovvero mGal."}
{"id": "257289", "revid": "21079", "url": "https://it.wikipedia.org/wiki?curid=257289", "title": "Perpendicolare", "text": ""}
{"id": "257291", "revid": "308548", "url": "https://it.wikipedia.org/wiki?curid=257291", "title": "Legge salica", "text": "La legge salica (Lex Salica, chiamata anche Pactus legis Salicae per distinguerla da redazioni d'et\u00e0 carolingia in un'edizione critica del 1962) \u00e8 un codice fatto redigere da Clodoveo I re dei Franchi (481-511) attorno al 503 e relativo alla popolazione dei Franchi Salii, cos\u00ec chiamati perch\u00e9 abitavano la regione prossima alla riva del fiume Sala (successivamente noto come IJssel, oggi nel territorio dei Paesi Bassi).\nCaratteristiche.\nLa \"Lex Salica\" \u00e8 una delle prime raccolte di leggi dei regni latino-germanici, e il suo contenuto non \u00e8 chiaramente ispirato n\u00e9 alla cultura cristiana n\u00e9 alla precedente cultura antica. Essa fissa per iscritto norme giuridiche preesistenti, che sino ad allora erano state tramandate per via orale. Anche se probabilmente \u00e8 successiva al \"Codex Euricianus\" e alla \"Lex Burgundionum\", essa conserva con maggiore integrit\u00e0 caratteristiche tipiche del diritto delle trib\u00f9 germaniche, perch\u00e9, all'epoca della composizione, la romanizzazione dei Franchi non era ancora a uno stato avanzato. \nGli articoli prendono in considerazione ogni possibile fattispecie, per le quali era prevista quasi sempre una pena in denaro se il colpevole era un \"uomo libero\". I non liberi, invece, venivano puniti con punizioni corporali, come la fustigazione e in alcuni rari casi con la morte. Le pene erano differenti a seconda del danneggiato. Per esempio l'omicidio di un non franco o di un romano era punito con una pena di 67,5 scellini, mentre per l'uccisione di un franco (libero) erano previsti 200 scellini. Un tratto quasi moderno \u00e8 la previsione di pene anche per gli insulti (il reato che successivamente sarebbe stato chiamato ingiuria), laddove la pena pi\u00f9 elevata (45 scellini) \u00e8 comminata per la parola \"puttana\".\nIl diritto successorio nella \"Lex Salica\".\nNei tempi moderni la \"Lex Salica\" \u00e8 ricordata soprattutto per le conseguenze che ha avuto in alcune dispute sulla discendenza delle famiglie reali. Il titolo 59.5 recita infatti: \nIn sostanza prevede che le figlie non possano ereditare \"le terre saliche\" (ma non sono escluse da altri beni, compresi territori non appartenenti a quella regione). Tale disposizione, in alcuni casi anche dopo essere stata dimenticata per secoli, fu utilizzata anacronisticamente durante dispute per varie successioni al trono, a partire dal XIV secolo, come argomento contrario alla discendenza femminile nelle case regnanti. \nApplicazioni della legge salica.\nAttualmente in Europa la legge salica vige esclusivamente nel principato del Liechtenstein.\nFrancia.\nLa prima applicazione nel Trecento fu dovuta a Filippo V che utilizz\u00f2 questa legge per succedere sul trono di Francia a Giovanna II di Navarra figlia del fratello e re Luigi X: per applicare tale legge si dovette convocare l'assemblea degli stati generali nel 1317. Lo stesso fece poi il fratello Carlo IV quando, alla morte di Filippo, sal\u00ec sul trono, bench\u00e9 il fratello avesse avuto delle figlie.\nL'applicazione della \"Lex Salica\" ebbe una particolare importanza nella disputa tra i Valois (francesi) e i Plantageneti (inglesi), sulla successione al trono di Francia dopo l'estinzione della dinastia capetingia diretta con Carlo IV: Filippo VI, il cui nonno paterno era re Filippo III basava le proprie pretese proprio sull'applicazione della \"Lex Salica\", negando il diritto di successione a Edoardo III d'Inghilterra, figlio di Isabella, a sua volta figlia di Filippo IV; il sovrano inglese rispose dichiarando guerra a Filippo e dando il via alla guerra dei cent'anni. Tale circostanza \u00e8 citata anche nell\"'Enrico V\" di Shakespeare (\"In terram salicam mulieres ne succedant\").\nSi deve alla legge salica anche l'ascesa al trono di Francia di Enrico IV di Borbone (Enrico III di Navarra) ultimo ramo capetingio rimasto dopo l'estinzione di quello dei Valois.\nIn questo senso \"legge salica\" \u00e8 diventata sinonimo di legge per la successione al trono che esclude la discendenza femminile, al di l\u00e0 del riferimento al testo originale. \u00c8 da notare che tali controversie sono in effetti assai complesse e hanno previsto, nel corso dei secoli e nei diversi stati, numerose varianti (ad esempio: le femmine ereditano solo in assenza di fratelli maschi, oppure le femmine non ereditano ma trasmettono il diritto all'eredit\u00e0 ai loro figli).\nOpposto alla legge salica \u00e8 il maggiorascato (risalente all'epoca dei Franchi) dove tutti i beni del padre vengono concessi al figlio primogenito, o a chi ha maggiore et\u00e0.\nMonarchia asburgica.\nNella monarchia asburgica la legge salica fu in vigore fino al 19 aprile 1713, quando la Prammatica Sanzione regol\u00f2 la legge di successione austriaca imponendo la successione al trono per primogenitura e, sussidiariamente, anche per via femminile. Ci\u00f2 consent\u00ec l'ascesa al trono di Maria Teresa d'Austria nel 1740, sia pure a prezzo di una guerra.\nItalia.\nIl Regno d'Italia prevedeva che gli eredi al trono fossero scelti per legge salica. Infatti, lo Statuto Albertino del 1848 dice, all'articolo secondo, comma due: \"Il trono \u00e8 ereditario secondo la legge salica\".\nNel 2020 Emanuele Filiberto e Vittorio Emanuele di Savoia, pretendenti al trono d'Italia in contrapposizione con il ramo Savoia-Aosta, hanno annullato la legge salica in favore di Vittoria di Savoia, figlia di Emanuele Filiberto e nipote di Vittorio Emanuele.. Quasi tutti i monarchici italiani hanno contestato tale gesto, in quanto non direttamente esprimibile da un capo di una casa reale, tanto pi\u00f9 se capo disputato.\nLa legge semisalica.\nLa legge semisalica permetteva alle femmine di ascendere al trono solamente se non c'erano eredi maschi. \nVi sono varie versioni della legge semisalica, ma solitamente l'applicazione prevedeva che, in caso di mancanza di eredi maschi, fosse consentita l'ascesa al trono della femmina erede \"pi\u00f9 vicina\" all'ultimo regnante. In una serie di sorelle, ad esempio (tutte discendenti dal medesimo sovrano defunto), la maggiore veniva preferita alle altre, instaurando quindi una primogenitura all'interno della legge semisalica, questo perch\u00e9 in termini di consanguineit\u00e0 essa poteva essere considerata la pi\u00f9 vicina per sangue al sovrano.\nQuesta legge era applicata in alcune dinastie, come gli Asburgo d'Austria o i Borbone del regno delle Due Sicilie, nonch\u00e9 in Russia sulla base delle Leggi Paoline del 1797.\nRimase applicata in Danimarca fino all'8 giugno 2009, nel Lussemburgo fino al 20 giugno 2011 e nel Regno Unito fino al 28 ottobre 2011. Attualmente la legge semisalica \u00e8 vigente, in Europa, solo in Spagna e nel Principato di Monaco."}
{"id": "257301", "revid": "4106", "url": "https://it.wikipedia.org/wiki?curid=257301", "title": "Ch\u00e2telard (Savoia)", "text": ""}
{"id": "257302", "revid": "1005847", "url": "https://it.wikipedia.org/wiki?curid=257302", "title": "Governo De Gasperi II", "text": "Il Governo De Gasperi II \u00e8 stato il primo esecutivo della Repubblica Italiana, il primo dell'Assemblea Costituente, costituito dopo il referendum del 2 giugno 1946 col quale il popolo italiano vot\u00f2 a favore della Repubblica.\nRimase in carica dal 14 luglio 1946 al 2 febbraio 1947, per 203 giorni, ovvero 6 mesi e 19 giorni.\nLa fiducia al governo venne votata dall'Assemblea Costituente che fu in carica fino al 31 gennaio 1948.\nIl governo fu presieduto da Alcide De Gasperi e formato da esponenti della Democrazia Cristiana, del Partito Comunista Italiano, del Partito Socialista Italiano di Unit\u00e0 Proletaria (gi\u00e0, e poi nuovamente, Partito Socialista Italiano) e per la prima volta del Partito Repubblicano Italiano, che aveva fino ad allora rifiutato in opposizione alla monarchia. Vi partecipava, inoltre, il liberale Epicarmo Corbino a titolo di esperienza pregressa personale, nel quadro di unit\u00e0 nazionale derivato dal Comitato di Liberazione Nazionale.\nDiede le dimissioni andando in crisi il 20 gennaio 1947, in seguito alla scissione del PSI che aveva dato origine al P.S.L.I. (Partito Socialista dei Lavoratori Italiani), che nel 1952 diverr\u00e0 il Partito Socialista Democratico Italiano.\nCompagine di governo.\nAppartenenza politica.\nA fine mandato il governo era cos\u00ec composto:\nCronologia.\n\"Salvo diversa indicazione le notizie sono prelevate dalla pagina indicata in bibliografia del sito dellarepubblica.it\""}
{"id": "257306", "revid": "125605179", "url": "https://it.wikipedia.org/wiki?curid=257306", "title": "Emilio Solfrizzi", "text": "Biografia.\nNato e cresciuto a Bari da padre barese e da madre originaria di Ruvo del Monte (PZ), ha frequentato il locale liceo classico \"Domenico Cirillo\", laureandosi poi al DAMS di Bologna. Nel 1985 forma con il compagno di studi Antonio Stornaiolo la coppia comica \"Toti e Tata\", che avr\u00e0 grande popolarit\u00e0 nei primi anni novanta, limitatamente alle sole Puglia e Basilicata. Insieme, nel 1988, fondano a Bari il teatro-cabaret \"La Dolce Vita\". Nello stesso anno iniziano la collaborazione con l'autore Gennaro Nunziante, con il quale, per quasi un decennio, realizzano spettacoli teatrali (\"Se ci sei datti un colpo\", \"West Durazzo Story\", \"The Show must go home\") e televisivi (\"Filomena coza depurada\", \"Teledurazzo\", \"Il Polpo\", \"Melensa\", \"Extra TV\", \"Zero a zero\", \"Televiscion\" e \"Love Store\"), che riscuotono un grande consenso di pubblico e critica.\nDopo alcune partecipazioni a programmi delle reti Mediaset per comici esordienti, Solfrizzi arriva al grande pubblico: interpreta il personaggio del pavido e servile giornalista \"Lino Linguetta\" in \"Striscia la notizia\" (su Canale 5). Era la stagione 1995-1996 ed Emilio interpretava il direttore de \"La Faccia del sud\", che non aveva alcuna remora a mostrarsi adulatore nei confronti del potere. Nell'estate 1997 il duo lavora in prima serata il gioved\u00ec sera su Rai Uno, all'interno del programma \"Va ora in onda\" condotto da Carlo Conti.\n\"Toti e Tata\" sciolgono il loro sodalizio nel 1998 (dopo il termine della trasmissione \"Love Store\"), quando Emilio Solfrizzi si trasferisce a Roma. \nNel 2000 \u00e8 protagonista della fiction \"Sei forte maestro\" con Gaia De Laurentiis. La fiction andava sempre in replica di notte su Canale 5 per fronteggiare il successo di \"La famiglia benvenuti\" con Enrico Salerno e Valeria Valeri su Raiuno.\nAl cinema esordisce nel 1995 con \"Selvaggi\" di Carlo Vanzina. In seguito recita in \"Matrimoni\" (1998) e in \"Liberate i pesci! \"(1999) di Cristina Comencini, in \"Ormai \u00e8 fatta! \"(1999) e in \"El Alamein - La linea del fuoco \"(2002) di Enzo Monteleone, in \"Agata e la tempesta \"(2004)\" \"di Silvio Soldini e in \"La terra \"(2006)\" \"di Sergio Rubini. Nel 2007 recita insieme a Giorgia Surina nella terza edizione della sit-com \"Love Bugs\" in onda su Italia 1. Nel dicembre dello stesso anno interpreta l'avvocato \"Guido Guerrieri\" nella miniserie \"L'avvocato Guerrieri\" su Canale 5, tratta dai romanzi dello scrittore barese Gianrico Carofiglio.\nNel 2008 \u00e8 protagonista, in coppia con Stefania Rocca e poi con Antonia Liskova, di \"Tutti pazzi per amore\" su Rai Uno. Per Rai Due invece gira il primo degli otto film della serie \"Crimini 2\" intitolato \"La doppia vita di Natalia Blum\", ambientato interamente a Bari. Nel 2009 \u00e8 protagonista del film \"Piede di Dio\", diretto da Luigi Sardiello e nella fiction di Rai Uno \"Mi ricordo Anna Frank\", diretto da Alberto Negrin, dove interpreta il drammatico ruolo del padre di Anna Frank. Nel marzo 2010 racconta la sua vita a \"Bont\u00e0 sua\", programma di Maurizio Costanzo.\nDopo aver terminato le riprese dei film \"Maschi contro femmine\" e \"Femmine contro maschi\", girati in un'unica soluzione e diretti da Fausto Brizzi, Solfrizzi, sempre per il cinema, interpreta Piero Cicala in \"Se sei cos\u00ec ti dico s\u00ec\" diretto da Eugenio Cappuccio con Bel\u00e9n Rodr\u00edguez. Nel 2012 torna a teatro con lo spettacolo \"Due di noi\", esordio teatrale di Michael Frayn e, insieme a Lunetta Savino, girer\u00e0 l'Italia per tre fortunate stagioni. Nel 2013 per il cinema \u00e8 protagonista di \"Mi rifaccio vivo\", commedia scritta e diretta da Sergio Rubini, mentre un anno pi\u00f9 tardi veste i panni del commissario Calabresi in \"Gli anni spezzati - Il commissario\", scritta e diretta da Graziano Diana.\nDal 2008 al 2012 \u00e8 protagonista di tre fortunate stagioni della serie \"Tutti pazzi per amore\", prodotta da Rai Fiction e Publispei, con un cast eccezionale composto da Stefania Rocca e Antonia Liskova, succedutesi nel ruolo di Laura, Nicole Murgia e Brenno Placido, Alessio Boni, Martina Stella, Ricky Memphis, Anita Caprioli, Alessia Barela e Lucrezia Lante Della Rovere.\nSempre nel 2014 \u00e8 tra i protagonisti del film per il cinema \"Un matrimonio da favola\", diretto da Carlo Vanzina. Nel 2015 \u00e8 nei cinema con \"Sei mai stata sulla luna?\" per la regia di Paolo Genovese, mentre in teatro debutta con \"Sarto per signora\" di Georges Feydeau con la regia di Valerio Binasco. Nel 2016 \u00e8 tra i protagonisti de \"L'amore rubato\" tratto dal libro di Dacia Maraini, regia di Irish Braschi. In televisione, in onda a febbraio 2017 su Canale 5, interpreta Luigi Cordaro nella fiction \"Amore pensaci tu\", regia di Francesco Pavolini e Vincenzo Terracciano, versione italiana di \"House Husbands\". Sempre nel 2017, in teatro, affronta Moliere col suo \"Il borghese gentiluomo\" per la regia di Armando Pugliese."}
{"id": "257308", "revid": "124509093", "url": "https://it.wikipedia.org/wiki?curid=257308", "title": "Stadio Maracan\u00e3", "text": "Lo stadio Giornalista M\u00e1rio Filho (), meglio noto come Maracan\u00e3 (pronuncia brasiliana: ), \u00e8 uno stadio calcistico di Rio de Janeiro, in Brasile.\nDescrizione.\nMesso in cantiere nel 1948 in previsione del campionato del mondo 1950, in occasione del quale fu inaugurato, il Maracan\u00e3 ha una struttura che copre un'area complessiva di , che ne fanno uno degli impianti sportivi pi\u00f9 estesi del mondo.\nOriginariamente previsto per una capienza tra i e i spettatori (anche se sono documentati casi in cui si sfiorarono i accessi), dopo le ristrutturazioni che richiedevano solo posti a sedere, la capienza si \u00e8 ridotta a spettatori. Dopo l'ultima ristrutturazione i posti si sono ulteriormente ridotti a spettatori.\nIl Maracan\u00e3 \u00e8 stato completamente ristrutturato in vista della Coppa del Mondo 2014, evento tenutosi in Brasile anche nel 1950, e delle Olimpiadi e Paralimpiadi del 2016.\nCaratteristiche tecniche.\n\u00c8 di pianta circolare con accessi in direzione nord e sud, due anelli; al suo interno comprende il Museo dello Sport intitolato a Garrincha.\nIl terreno di gioco \u00e8 in erba e circondato da un fossato profondo 3 metri.\nLa propriet\u00e0 \u00e8 condivisa fra la prefettura di Rio de Janeiro e la CBF, la federazione brasiliana di calcio, bench\u00e9 siano cominciate le pratiche di vendita ai privati.\nUna particolarit\u00e0 (unica al mondo) dello stadio \u00e8 quella di avere posti coperti del primo anello (le cosiddette \u00abcadeiras perpetuas\u00bb) che su idea dell'allora vicepresidente della FIFA e del presidente della FIGC Ottorino Barassi (che supervision\u00f2 i lavori di costruzione) furono venduti in anticipo nel 1948 come abbonamenti speciali per finanziare la costruzione dell'impianto, e che danno tuttora diritto ai possessori degli stessi di assistere gratuitamente a tutte le partite che vi si giocano (comprese quelle della nazionale brasiliana) per 100 anni, fino al 16 giugno 2050.\nPer questo motivo il numero di biglietti venduti per le partite \u00e8 sempre appunto ridotto di .\nCapienza.\nCostruito originariamente con una capienza di spettatori ( a sedere non numerati nel secondo anello, a sedere numerati nel primo e altri in piedi nel parterre) durante l'ultimo incontro del Mondiale del 1950 si stima che ospit\u00f2 un numero di spettatori pari a , a tutt'oggi un record mondiale per gli sport di squadra; lo conferma lo stesso Jo\u00e3o Havelange, ex-presidente FIFA, quel giorno comune spettatore. Successivamente l'impianto ha visto la sua capienza diminuire gradualmente per omologarlo ai sempre maggiori standard di comfort e sicurezza internazionali, anche per le limitazioni imposte per via del degrado delle infrastrutture. A oggi \u00e8 stato superato in capienza da vari stadi, come il Wembley e il Camp Nou, ma resta comunque uno dei pi\u00f9 grandi.\nStoria.\nLa costruzione e i Mondiali.\nSituato a Rio de Janeiro nel quartiere di Maracan\u00e3 (zona nord della citt\u00e0), fu inaugurato il 16 giugno 1950. La partita inaugurale in quello che allora si chiamava \"Municipal\" si svolse tra le rappresentative di Rio de Janeiro e quella di San Paolo e fin\u00ec con il risultato di 3-1 a favore di questi ultimi: il primo gol segnato nello storico impianto fu di Didi.\nIl vero obiettivo dell'ingegnere Paulo Pinheiro Guedes era quello di realizzare un impianto adatto a ospitare il primo campionato mondiale di calcio del dopoguerra, nel 1950. Il numero di posti, eccezionale per l'epoca, si giustifica proprio con la grande attesa da parte delle autorit\u00e0 brasiliane per l'evento che avrebbe dovuto \u2013 a detta di molti \u2013 incoronare come campione del mondo la nazionale padrona di casa per la prima volta nella sua storia. Le cose non andarono per il verso giusto, data la sconfitta dei brasiliani allora allenati da Fl\u00e1vio Costa. In occasione della partita finale del campionato del mondo del 1950, lo stadio Maracan\u00e3 arriv\u00f2 a ospitare spettatori, e dopo la sconfitta dei padroni di casa per 2\u20131 sette tifosi brasiliani si tolsero la vita, tale tragedia \u00e8 tuttora conosciuta anche con il nome di \"Maracanazo\".\nNel 1964 l'impianto fu ribattezzato \"Estadio M\u00e1rio Filho\", giornalista che appoggi\u00f2 con forte entusiasmo la sua costruzione, e solo l'anno dopo fu finalmente completato, ben 15 anni dopo la sua inaugurazione.\nFu successivamente soprannominato \"Maracan\u00e3\" in onore sia del fiume che scorre nel quartiere, sia di una specie di pappagalli presente nella zona; il nome deriva da una parola in lingua indigena tupi che significa proprio \u00abpappagallo\u00bb.\nIn questa struttura Pel\u00e9 realizz\u00f2 su rigore il suo gol numero al 34' dell'incontro fra il suo Santos e il Vasco da Gama (2\u20131) il 19 novembre 1969. Fra i tanti campioni che hanno giocato in questo stadio, si ricordano i due pi\u00f9 grandi idoli e cannonieri di sempre di due delle quattro maggiori squadre di Rio, Zico del Flamengo (autore di 333 reti in 435 incontri giocati al \u00ab\"Maracan\u00e3\"\u00bb negli anni '70 e '80 con le maglie del Flamengo e della \"Sele\u00e7\u00e3o\") e l'amico-rivale Roberto Dinamite del Vasco da Gama (che con 190 gol segnati dal 1971 al 1992 detiene il record di marcature del campionato brasiliano). Roberto Rivellino, del Fluminense (1975-1978) e della \"Sele\u00e7\u00e3o\", ha affascinato gli spettatori con i suoi dribbling e la sua creativit\u00e0, come il Botafogo di Garrincha alla fine del '50 e nei primi anni '60.\nL'ultimo decennio: ristrutturazione e vendita.\nDopo una ristrutturazione durata circa 9 mesi, i tifosi brasiliani poterono assistere alla parziale riapertura dell'impianto (dato che il primo anello era ancora chiuso) il 22 gennaio 2006, in occasione del derby Botafogo-Vasco da Gama, terminato con il risultato di 5-3. La struttura versava ancora in una situazione veramente pessima, tanto che il presidente della Federcalcio brasiliana Texeira pens\u00f2 di abbatterla e di venderne al pubblico i mattoni, come avvenuto per il celebre stadio Wembley di Londra. A questa idea si oppose pubblicamente Pel\u00e9 stesso ma senza ottenere risultato, tant'\u00e8 che il 17 ottobre 2007 l'impianto sportivo ospit\u00f2 l'ultimo incontro della nazionale brasiliana (Brasile-). La procedura di vendita ai privati ebbe inizio subito dopo il match, a causa dei numerosi debiti pattuiti, come fu preannunciato il 26 gennaio dello stesso anno dall'assessore al turismo di Rio, Eduardo Paes.\nAl Maracan\u00e3 si sono disputate le gare di cartello che necessitano di impianti pi\u00f9 grandi di quelli di propriet\u00e0 delle squadre di prima divisione di Rio (Botafogo, Flamengo, Fluminense e Vasco da Gama), oltre a molti incontri della nazionale di calcio brasiliana. Nel 2000 lo stadio ha anche ospitato le partite pi\u00f9 importanti della prima edizione del Mondiale per club. Il 2 luglio 2008, dopo 10 anni, \u00e8 tornato a ospitare una finale della Coppa Libertadores, essendo la sede della sfida di ritorno fra Fluminense e LDU Quito. Nel 2013 \u00e8 stato sede di diverse partite (tra cui la finale) della Confederations Cup, evento svoltosi in vista del Mondiale del 2014; durante la rassegna iridata il Maracan\u00e3 ha ospitato diversi incontri, tra i quali nuovamente la finalissima, Germania-Argentina, che vide laurearsi campione del mondo la nazionale tedesca.\nL'impianto ospit\u00f2 poi negli anni a venire altri eventi sportivi di grande importanza, come le Olimpiadi e Paralimpiadi 2016 (cerimonie di apertura e chiusura, e alcune partite del torneo di calcio) e alcune partite della Copa Am\u00e9rica 2019 (prevista nel 2015, ma rinviata per gli impegni assunti in precedenza).\nRistrutturazione per la Coppa del Mondo del 2014 e le Olimpiadi e Paralimpiadi del 2016.\nIn vista dei campionato del mondo di calcio del 2014 \u00e8 stato compiuto un importante progetto di ricostruzione. Le gradinate dei posti a sedere originali, con una configurazione a due livelli, sono state demolite, lasciando il posto a nuove gradinate. I nuovi sedili sono di colore giallo, blu e bianco, creando insieme con il verde del campo i colori nazionali brasiliani. Inoltre le tonalit\u00e0 grigiastre rimandano al colore della facciata principale dello stadio.\nIl tetto dello stadio originale, in calcestruzzo, \u00e8 stato demolito e sostituito con una membrana di fibra di vetro e teflon. Il nuovo tetto copre la totalit\u00e0 dei posti a sedere all'interno dello stadio, a differenza del primo.\nDurante i lavori di ristrutturazione, circa 70 nativi che occupavano l'ex Museo indigeno che sorgeva a fianco dello stadio sono stati sfrattati per far spazio a un centro commerciale e a un parcheggio in vista della Coppa del Mondo. L'edificio era una vecchia villa di epoca coloniale e i nativi, che appartenevano a 17 trib\u00f9 diverse, volevano che fosse preservato come Centro Culturale Indigeno.\nIl 28 aprile 2013 lo stadio \u00e8 stato riaperto dopo la ristrutturazione, costata circa 404 milioni di dollari, con una partita tra ex campioni del calcio brasiliano.\nIl 2 giugno 2013 il nuovo impianto \u00e8 stato ufficialmente inaugurato con un'amichevole tra Brasile e Inghilterra, terminata 2-2.\nIl 16 giugno 2013 \u00e8 stata disputata la prima partita ufficiale relativa alla seconda gara della FIFA Confederations Cup 2013 tra Messico e Italia, terminata con la vittoria dell'Italia per 2-1.\nAltri usi.\nL'impianto \u00e8 stato anche teatro di molti importanti concerti, tra i quali spiccano quelli di Frank Sinatra per il trentesimo anniversario, quando il 16 gennaio 1980 radun\u00f2 spettatori, e quelli di Tina Turner e Paul McCartney, che, rispettivamente, nel 1988 e nel 1990 entrarono nel Guinness dei primati per aver venduto, per una notte sola, biglietti. Lo stesso fecero gli A-ha nel 1991 con biglietti venduti.\nAltri artisti che si sono esibiti nello stadio sono stati Julio Iglesias, i Kiss, Sting, i Rolling Stones, i Rush e i Rock in Rio 2. La popstar Madonna si \u00e8 esibita allo stadio nel 1993 durante il Girlie Show, davanti a un pubblico di persone, successivamente ha fatto ritorno allo stadio nel 2009, con il suo Sticky &amp; Sweet Tour. I Queen fecero richiesta di poter realizzare un loro concerto il 19 marzo del 1981 all'interno dello stadio, ma il permesso fu negato dalle autorit\u00e0. La struttura \u00e8 stata teatro delle visite di papa Giovanni Paolo II in Brasile nel 1980 e nel 1997."}
{"id": "257311", "revid": "1573940", "url": "https://it.wikipedia.org/wiki?curid=257311", "title": "Haidong Gumdo", "text": "L'Haidong Gumdo () \u00e8 una scherma marziale sud coreana assimilabile alle arti parallele giapponesi del kenjutsu (combattimento con la spada), Iaid\u014d (tecnica dell'estrazione della spada) e del Battodo (tecniche di taglio), con un insegnamento che comprende tutte e tre queste discipline, abbinandole a una dinamicit\u00e0 e mobilit\u00e0 maggiore di quella riscontrabile nelle controparti giapponesi, usando comunque la stessa arma (la katana standard giapponese) e una simile divisa (giacca tipo kimono e gonna-pantaloni, con sistema di cinture colorate derivato dalle arti marziali canoniche).\nQuesta arte marziale \u00e8 probabilmente un derivato di diverse scuole indigene coreane, di influenze militari cinesi come l'uso della spada diritta Jian e della sciabola Dao, come pure dello spadone DaDao, e infine condizionate fortemente dalla dominazione giapponese che i Coreani hanno dovuto subire dal 1905 al 1945, e che sia prima che dopo \u00e8 sempre stata presente sia culturalmente che economicamente. Moltissimi coreani hanno infatti prestato servizio nell'esercito Giapponese dal XVIII secolo fino al 1945 e ne hanno importato in patria molti degli insegnamenti.\nL'insegnamento dell'Haidong Gumdo moderno \u00e8 un compendio piuttosto vasto di tecniche statiche e dinamiche, e le pratiche di taglio e combattimento libero sono incoraggiate gi\u00e0 dai primi gradi.\nOrigini e diffusione.\nBench\u00e9 la diffusione pubblica dell'Haidong Gumdo risalga al 1960 anno in cui l'attuale presidente della Federazione Mondiale (Kim Jung Ho) codific\u00f2 posture e tecniche di taglio, le origini di questa disciplina vengono fatte risalire dai praticanti all'epoca della dinastia Goguryeo (37 a.C. - 668 d.C.).\nL'arte della spada coreana in Europa \u00e8 giunta soltanto dodici anni fa grazie al Maestro Han Sang Hyun, presidente della Europe Haidong Gumdo Association, e ha riscontrato un notevole successo in svariati Paesi dell'Unione. In Italia l'arte \u00e8 stata introdotta nel settembre 2005 dal Maestro e direttore tecnico Flavio Piccioni, fondatore dell'Associazione Italiana Haidong Gumdo.\nLe tecniche base delle spada.\nTutte le tecniche dell'Haidong Gumdo si possono attuare contro una o pi\u00f9 avversari e sono le seguenti:\nLe tecniche di taglio con la spada.\nLe tecniche di base dell'Haidong Gumdo sono particolarmente incentrate sull'esecuzioni di tagli effettuati su canne di bamb\u00f9 o su fasci di paglia sostenuti da un supporto in ferro.\nPer eseguire vari tagli simultanei sullo stesso supporto occorre assumere precise posture che permettono di fendere nelle diverse angolature.\nSin dalle prime cinture sar\u00e0 possibile mettere alla prova le proprie capacit\u00e0 di controllo, precisione e destrezza di taglio, spegnendo una o pi\u00f9 candele senza sfiorare la fiamma o tagliando un foglio di carta. Infine tagliare del bamb\u00f9 e dei fasci di paglia per mettere alla prova la forza e la velocit\u00e0.\nLa meditazione.\nLa meditazione \u00e8 una tecnica mentale naturale, che affonda le sue radici nell'antichit\u00e0.\nLa meditazione utilizza la tendenza spontanea della mente a cercare una condizione di maggiore benessere. In questo modo la mente raggiunge facilmente e in modo naturale la sorgente del pensiero: la consapevolezza.\nQuesto stato di pura consapevolezza, \u00e8 uno stato di calma molto piacevole e rivitalizzante che aiuta a rimuovere lo stress e la fatica e procura energia e chiarezza mentale.\nLa pratica della meditazione \u00e8 inclusa nel programma pedagogico dell'Haidong Gumdo, permettendo cos\u00ec ad ogni praticante di sviluppare la padronanza delle sue proprie energie.\nIn seguito, ripetendo i diversi esercizi respiratori ed energetici, i praticanti potranno approdare alla realizzazione delle tecniche pi\u00f9 complesse.\nL'Haidong Gumdo nel mondo.\nL'Haidong Gumdo \u00e8 gi\u00e0 presente da parecchi anni in Canada, USA e sud America dove sono state aperte le prime scuole nel mondo occidentale. Negli ultimi anni ha preso piede anche in Europa: hanno aperto scuole in Inghilterra, Portogallo, Spagna, Svezia, Norvegia, Irlanda, Paesi Bassi, Germania, Francia, Svizzera ed in Italia, dove a settembre 2005 \u00e8 nata l'Associazione Italiana Haidong Gumdo.\nNella Corea del Sud ci sono pi\u00f9 di 600 scuole private e circa 2000 corsi tenuti presso strutture scolastiche.\nNel 2002 si sono tenuti i campionati del mondo in Corea ai quali hanno partecipato 50 nazioni e pi\u00f9 di 1000 palestre.\nDato il buon esito, nel 2004, \u00e8 stato organizzato un altro campionato con ancor maggior partecipazione.\nNel 2007 si terranno i campionati europei in Svizzera. Chiaramente i campionati non sono sportivi, ma solo dimostrativi, tipo valutazioni su tecniche di taglio.\nCampionati nazionali e internazionali di Haidong Gumdo.\nI Campionati nazionali e internazionali si dividono in: europeo e mondiale che sono eventi biennali (il primo si tiene nelle pi\u00f9 belle capitali d'Europa mentre il secondo categoricamente in Corea)e il campionato italiano che si tiene ogni anno in primavera nelle pi\u00f9 importanti citt\u00e0 italiane.\nLe competizioni sono suddivise in individuali, tra forme, taglio della carta, taglio della pallina, taglio della mela, spegnimento della candela e taglio del bamb\u00f9, e in gruppo tra forma libera sincronizzata e combattimento dimostrativo. Tutti gli allievi hanno l'obbligo di competere nella gara di forme individuali, essendo esse le basi di questa disciplina mentre la partecipazione alle altre competizioni \u00e8 a discrezione degli atleti.\nCritiche.\nL'Haidong Gumdo viene criticato per via di inesatezze nella ricostruzione storica delle sue origini, ad esempio la figura del \"samurang\" non ha riscontri storici. Non sono noti documenti storici che diano credibilit\u00e0 alla federazione; nessuna registrazione scritta menziona i Samurang, il che sarebbe altamente improbabile, se il presunto gruppo fosse veramente esistito, come la federazione afferma. In realt\u00e0 non vi \u00e8 alcuna prova che la parola \"Samurang\" sia stata utilizzata prima del ventesimo secolo. I critici sostengono quindi che i nomi 'Haidong Gumdo' e 'Samurang' siano di recente creazione.\nL'elementare conoscenza della fonologia storica cinese e giapponese suggerisce che la connessione con la parola samurai \u00e8 improbabile. L'associazione Haidong Gumdo ha coniato la parola samurang combinando i tre caratteri cinesi , e in modo da suonare simile a samurai in coreano moderno. Tuttavia, questo putativo composto \u00e8 pronunciato * shibur\u014d nella moderna lettura sino-giapponese e qualcosa di simile a * t\u0283iburau in antico giapponese. Entrambi sono molto diversi da samurai.\nDal momento che l'etimologia di samurai \u00e8 chiara, \u00e8 improbabile che il popolo giapponese accetter\u00e0 mai la pretesa etimologia. Tuttavia, la storia ha acquisito indebito credito tra alcuni coreani.\nInfine, seppur ci siano testimonianze accertate che la curvatura della katana abbia una possibile origine nelle sciabole in uso nella cavalleria delle antiche popolazioni a nord della Corea, lo sviluppo dei particolari costruttivi e l'uso della katana si pu\u00f2 definire indigeno del Giappone con poche o nulle influenze esterne.\nAlcuni fanno risalire le reali origini dell'Haidong Gumdo a maestri di Kend\u014d (Kumdo o Umdo in coreano) e Iaid\u014d coreani che basandosi sullo studio di danze tradizionali e arti marziali di origine o elaborazione coreana, come lo Sipalki o l'Hapkisuul e l'Hapkido, hanno infine elaborato questo sistema marziale.\nDa sottolineare che anche l'Arte marziale coreana del Hwa Rang Do(r) vanta nel suo curriculum l'uso della spada, e di tante altre armi da taglio e non.."}
{"id": "257313", "revid": "770813", "url": "https://it.wikipedia.org/wiki?curid=257313", "title": "Alenia C-27J Spartan", "text": "L'Alenia C-27J Spartan \u00e8 un aereo da trasporto tattico di classe media. Il C-27J \u00e8 una versione avanzata e aggiornata del G.222 (C-27A nell'USAF) prodotta da Leonardo (nome assunto da Finmeccanica dal 2017) precedentemente Alenia Aeronautica, con sistemi e motori Rolls Royce AE 2100-D2A 4,637 SHP ciascuno, simili a quelli del C-130J Super Hercules della Lockheed Martin. Inizialmente fu prodotto in collaborazione da Alenia Aeronautica e Lockheed Martin unite sotto la sigla LMATTS (Lockheed Martin/Alenia Tactical Transport Systems). La designazione del velivolo \u00e8 stata mutuata da quella dei 10 G.222 acquisiti dalla United States Air Force nel 1990 come C-27A Spartan.\nIl C-27J \u00e8 stato acquistato oltre che dall'Aeronautica Militare Italiana anche dalle forze armate statunitensi (ove vengono impiegati, oltre che presso lo Special Operation Command dell\u2019Esercito, anche presso la Guardia Costiera), di Australia, Grecia, Bulgaria, Lituania, Messico, Marocco, Romania, Kenya, Chad, Per\u00f9, Slovacchia, Zambia e di un altro paese al momento non annunciato.\nTecnica.\nRispetto al G.222 questo aeroplano presenta un peso massimo al decollo sensibilmente aumentato (da 28.000\u00a0kg a 31.800\u00a0kg), grazie anche alla nuova e pi\u00f9 potente motorizzazione, pressoch\u00e9 identica a quella del C-130J (con eliche a scimitarra \"Dowty R-391\"), ed una suite avionica anch'essa installata sul C-130J: infatti, in fase di progettazione, \u00e8 stato deciso di avere una forte intercambiabilit\u00e0 di parti tra i due velivoli, con un valore finale del 65%.\nIl carrello del C-27J \u00e8 ad assetto variabile, per facilitare le operazioni di carico.\nLa versione ordinata dall'Aeronautica Militare \u00e8 tra le pi\u00f9 ricche, con strumentazione che comprende HUD, suite di autoprotezione che include sistemi per la difesa passiva contro missili terra-aria, sonda per rifornimento in volo.\nIl C-27J \u00e8 in grado di trasportare fino a 46 paracadutisti con equipaggiamento leggero o 34 completamente equipaggiati o fino ad un massimo di 60 soldati (36 barelle + 6 assistenti in configurazione MEDEVAC - evacuazione medica), mentre per la lotta agli incendi \u00e8 possibile lanciare fino a 6 contenitori del sistema \u201cGuardian\u201d per un totale di 6.000 litri. L'aereo pu\u00f2 altrimenti imbarcare fino ad 11,5 tonnellate di materiali. La sezione del vano di carico misura 2,60\u00a0m in altezza e 3,33\u00a0m in larghezza con capacit\u00e0 di un carico massimo di 4.900\u00a0kg\\m2 per tutta la sua lunghezza.\nIl velivolo viene costruito negli stabilimenti Leonardo di Torino-Caselle.\nQuesto aeromobile \u00e8 inoltre l'unico della sua categoria in grado di effettuare vere e proprie manovre acrobatiche come looping e tonneau. Il 19 luglio 2011 con equipaggio del Reparto Sperimentale di Volo dell'Aeronautica Militare composto dai piloti maggiore Severino De Luca e maggiore Francesco Ferreri e dal tecnico primo maresciallo Ugo Sabeni, il C-27J Spartan \u00e8 stato premiato per l'esibizione al RIAT 2011 di Fairford con i trofei \"As the Crow Flies\" per la migliore presentazione in volo e \"Douglas Bader\" per la miglior presentazione solista.\nNel luglio del 2015 Alenia Aermacchi ha annunciato di aver completato i test di volo per l'installazione di winglets che comportano un aumento delle prestazioni nelle fasi di decollo per effetto dell'aumento del rapporto tra portanza e resistenza dell'ala.\nImpiego operativo.\nLo Spartan \u00e8 stato ordinato in 12 esemplari dall'Aeronautica Militare Italiana, in 8 esemplari (l'ordine iniziale era di 12 macchine) dalla Polemik\u00ed Aeropor\u00eda greca, in 3 esemplari dalla Karin\u0117s oro paj\u0117gos lituana, in 3 esemplari (in origine l'ordine era di 5 macchine) dalla B\u0103lgarski Voenno v\u0103zdu\u0161ny sily bulgara, in 7 esemplari dalla For\u021bele Aeriene Rom\u00e2ne rumena e in 4 esemplari dalla Al-Quwwat al-Jawwiyya al-Malikiyya al-Maghribiyya marocchina. Il 13 giugno 2007 un comunicato stampa di Finmeccanica ha annunciato la vittoria della gara per la fornitura alle forze armate statunitensi di 55 C-27J (anche se \u00e8 gi\u00e0 stata concessa l'autorizzazione ad acquistarne fino a 78) per un valore di 2,04 miliardi di dollari. Si tratta della prima fase di un ampio progetto che dovrebbe portare in 10 anni alla consegna di pi\u00f9 di 200 velivoli per un valore stimato di circa 6 miliardi di dollari. Tuttavia il nuovo governo di Barack Obama ha ridimensionato il numero dei velivoli, prima a 38, poi a 21.\nNel 2008 l'AFSOC (Air Force Special Operation Command) americano ipotizz\u00f2 una versione modificata del C-27J da usare come cannoniera volante per sostituire gli AC-130U Spectre, in quanto le dimensioni minori lo avrebbero reso pi\u00f9 adeguato al supporto delle forze speciali. Il nome di questa versione doveva essere AC-27J Stinger II. Con l'anno successivo, per\u00f2, questa ipotesi venne accantonata e i fondi da utilizzare rimossi dal budget per l'anno 2010. L\u2019US Army Special Forces Command sta utilizzando il velivolo per addestrare le proprie unit\u00e0 ad operazioni combinate e non \u00e8 escluso che nel futuro i velivoli possano essere modificati per compiti di supporto tattico cos\u00ec come \u00e8 accaduto per varie versioni del C-130.\nNel 2009 il Ghana decise di acquisire 4 C-27J in regime di Foreign Military Sales, le forniture dirette ai paesi stranieri da parte del Governo degli Stati Uniti. Essi avrebbero dovuto prima affiancare e successivamente sostituire i tre Fokker F27. Successivamente il paese africano ha deciso di acquistare 2 esemplari di CASA C-295 per ragioni economiche.\nNel 2011, 4 esemplari sono stati venduti alla Fuerza A\u00e9rea Mexicana. Inoltre altri 4 esemplari sono stati ordinati dalla Forza Aerea Peruviana, il primo dei quali \u00e8 stato consegnato il 12 marzo 2015.\nIl C-27J \u00e8 stato anche selezionato dalla Vzdu\u0161n\u00e9 sily Slovenskej republiky slovacca e in seguito ordinato.\nIl C-27J nel 2013 viene preso in considerazione dall'aeronautica militare del Canada e da diversi paesi dell'Europa Orientale, del Medio Oriente, dell'Africa e del Sud America.\nUn C-27J opportunamente modificato \u00e8 stato utilizzato per il controllo delle ceneri vulcaniche. L'apparato (LIDAR) sviluppato in collaborazione tra l'Aeronautica Militare Italiana, l'ENAC e il CNR \u00e8 stato presentato nel gennaio del 2011. Operativamente \u00e8 stato utilizzato per la prima volta il 14 gennaio 2011 durante l'eruzione dell'Etna. In caso di eruzione infatti il compito del C-27J sar\u00e0 quello di fare una mappatura completa dell'aria per stabilire le zone di volo sicure.\nNel maggio 2012, dopo anni di voci e trattative il Dipartimento della Difesa australiano con un comunicato stampa, conferma l'acquisto da parte della Royal Australian Air Force di 10 esemplari dello \"Spartan\". Il velivolo si affianca ai C-130J e C-17 gi\u00e0 in servizio. Il meccanismo di vendita sar\u00e0 quello delle Foreign Military Sales, ovvero con fornitura diretta da parte del governo USA e di L-3 Communications come prime contractor. Alenia Aermacchi ha confermato che si tratta di velivoli di nuova costruzione e non della cessione di esemplari americani, come sostenevano alcune voci. Le prime macchine sono arrivate in Australia nel 2015. I \"C-27J\" svolgeranno i compiti degli ormai ritirati De Havilland Canada DHC-4 Caribou.\nIl 22 ottobre 2014 il governo della Slovacchia (Velite\u013estvo vzdu\u0161n\u00fdch s\u00edl) ha approvato l\u2019acquisto di 2 velivoli C-27J.\nVersioni speciali.\nMC-27J.\nL'MC-27J \u00e8 una versione sviluppata da Alenia Aermacchi capace di svolgere un'ampia gamma di missioni. Rispetto alle versioni normali \u00e8 possibile installare una serie di sensori come la torretta Elettro-Ottica/InfraRossi (EO/IR), un radar AESA (Active Electronically Scanned Array), una completa suite di autoprotezione, sistemi di comunicazione avanzati, consolles per la gestione del sistema di missione, degli ampi finestrini d\u2019osservazione (observer windows) per compiti C3-ISR/ISTAR (command, control, communication, intelligence, surveillance, reconnaissance and target acquisition). SIGINT (Signal Intelligence) e MP/SAR/ASW (Maritime Patrol/Search and Rescue/Anti-Submarine Warfare). Per le missioni di supporto alle forze speciali (SOF) e truppe di terra (Combat Support) \u00e8 possibile impiegare munizionamento di precisione (PGM \u2013 Precision Guided Munition). \nSi \u00e8 sperimentato l'impiego di un pallet con cannone, con le prime fasi di studio che si sono concluse nel 2013 in collaborazione con l'USAF. I primi tre MC-27J sono stati consegnati all'Aeronautica Militare Italiana (cliente di lancio) a partire dal 2014, nella configurazione dedicata Praetorian. L'Aeronautica Militare Italiana \u00e8 tra le poche forze aeree al mondo ad avere cannoniere volanti, insieme all'USAF, all'aeronautica giordana e quella colombiana e la prima in Europa. Sarebbe allo studio anche la possibilit\u00e0 da parte dell'MC-27J di lanciare missili Griffin e portare Viper Strike Bombs. La scelta ricade sul C-27J per le sue ottime doti STOL e l'eccellente manovrabilit\u00e0. A ottobre 2020, l\u2019annuale Documento Programmatico Pluriennale (DPP) 2020-2022 del Ministero della Difesa italiano, indica la realizzazione del velivolo MC-27J Praetorian in supporto delle operazioni speciali.\nEC-27J \"JEDI\".\nNel 2010 l'Aeronautica Militare Italiana ha annunciato lo sviluppo di una versione da guerra elettronica del C-27 denominata JEDI (jamming and electronic defense instrumentation). La prima missione operativa per l'EC-27J \u00e8 stata quella a supporto del contingente ISAF in Afganistan, nel 2012, dove ha volato per 2800 ore di volo in pi\u00f9 di 800 missioni. Il 14 dicembre 2014 l'EC-27J ha ufficialmente terminato l'impiego operativo in Afganistan. L'equipaggio dell'EC-27J JEDI \u00e8 composto da Operatori di Bordo del ReSTOGE (reparto supporto tecnico operativo alla guerra elettronica), facenti capo alla 9\u00aa Brigata Aerea ISTAR-EW di Pratica di Mare (RM), insieme all'operato dei naviganti e degli specialisti del 98\u00ba Gruppo Volo della 46\u00aa Brigata Aerea di Pisa. Il 5 febbraio 2021, nell\u2019ambito del Task Group Albatros in Kuwait, sono state celebrate le 5.000 ore di volo per l'EC-27J JEDI a partire dal 10 agosto 2016 in supporto all\u2019operazione \u201cInherent Resolve\u201d (OIR) in Iraq.\nC-27J FWSAR.\nIl C-27J FWSAR \u00e8 una proposta di versione dedicata al soccorso (SAR) nell\u2019ambito del programma FWSAR (fixed wing search and rescue) del governo canadese. Leonardo (come precedentemente Finmeccanica e Alenia) faceva leva sul C-27J per i bassi costi di gestione, l'elevata autonomia della piattaforma e le eccellenti doti STOL. Il velivolo \u00e8 stato presentato con una livrea gialla con bande rosse sulla fusoliera.\nIl 1\u00ba dicembre 2016, il governo canadese ha annunciato il Casa C-295W come vincitore del programma FWSAR.\nHC-27J.\nL'HC-27A \u00e8 una versione del C-27J sviluppata dalla USCG in collaborazione con Leonardo (precedentemente Finmeccanica e Alenia) che comprende un completo sistema di missione, sensori kit dedicati per le missioni di ricerca e soccorso. L'USCG effettuer\u00e0 la conversione di 14 C-27J ex-USAF, garantendo la comunanza a livello di avionica e propulsione, con la flotta di HC-130J Hercules in servizio. Dispone del radar multimissione AN/APS-508, con capacit\u00e0 di imaging e modalit\u00e0 di indicatore del bersaglio in movimento. I sedili della cabina di pilotaggio sono compatibili con occhiali per la visione notturna. Come gli altri aerei ad ala fissa della USCG, dispone del sistema di missione Minotaur, che comprende radar di ricerca di superficie, sensori di scoperta elettro-ottici/infrarossi (EO/IR), una suite C4ISR (Command, Control, Communications, Computers, Intelligence, Surveillance and Reconnaissance) e finestrini a bolla di osservazione. I dati possono essere inviati ad altri utenti dell'Homeland Security Department. Il primo esemplare \u00e8 stato consegnato nel 2017.\nC-27J NG.\nIl C-27J Next Generation \u00e8 una nuova versione dotata di nuova avionica e sviluppi aerodinamici, costituiti questi ultimi dalle \u201cwinglets\u201d, per una maggiore efficienza operativa e prestazioni ulteriormente migliorate.\nLa nuova suite avionica di questa nuova versione \u00e8 appositamente progettata per soddisfare i requisiti del Sistema di Controllo del Traffico Aereo di prossima generazione e include: datalink FANS 1/A+, TCAS 7.1, ILS Cat.II, migliorati video TAWS.\nLa nuova configurazione comprende nuovi display per il cockpit, l\u2019introduzione di un nuovo radar meteorologico e di un nuovo sistema di navigazione radio. Sono state poi incrementate le capacit\u00e0 del velivolo sia di comunicazione via radio, sia via satellite, aggiungendo anche un nuovo sistema di intercomunicazione. Il C-27J \u00e8 dotato ora di nuovi pannelli, sia per il cockpit, sia per il cargo e di un sistema di illuminazione basato su tecnologia led oltre a transponder per l\u2019identificazione amico/nemico IFF e capacit\u00e0 di ricerca e soccorso. Le precedenti scatole di interfaccia dell\u2019avionica e dei sistemi di bordo sono state interamente sostituite con nuovi elementi sviluppati dalla Divisione Elettronica di Leonardo."}
{"id": "257314", "revid": "767487", "url": "https://it.wikipedia.org/wiki?curid=257314", "title": "Il piccolo diavolo", "text": "Il piccolo diavolo \u00e8 un film del 1988 diretto da Roberto Benigni, ed interpretato dallo stesso attore toscano insieme a Walter Matthau.\nFu presentato nella Quinzaine des R\u00e9alisateurs al Festival di Cannes 1989.\nTrama.\nPadre Maurizio viene chiamato a compiere un esorcismo. Riesce a liberare cos\u00ec una donna dall'essere che la stava possedendo, ma questo prende vita con un corpo autonomo. Questo diavolo, che afferma di chiamarsi Giuditta, figlio del vero diavolo, pare essere scappato dall'Inferno per scoprire il mondo. Egli ricorda un po' un bambino: \u00e8 curioso e non ha idea di come funzioni la societ\u00e0 dei viventi. Scopre subito una passione per la zuppa inglese. Non \u00e8 cattivo, semmai un po' narcisista. Giuditta stravolge la vita di Maurizio, seguendolo sempre in maniera stressante e petulante nonostante lui cerchi in tutti i modi di evitarlo senza per\u00f2 mai riuscirci, ritrovandosi perci\u00f2 costretto a dover arginare le sue stravaganze. Una mattina, a causa di un forte mal di testa dovuto ad una gran bevuta della sera prima insieme a Giuditta, Maurizio viene rimpiazzato dal diavoletto per la celebrazione della Messa che trasforma in una simpatica sfilata di moda, prendendo spunto da una che aveva visto la sera prima durante un forte vento. Maurizio, una volta accorso in chiesa febbricitante, viene avvisato dagli altri padri su ci\u00f2 che sta facendo Giuditta. Sviene provocando anche l'allontanamento della sua amica Patrizia, la quale crede che lui abbia perso la testa per lei e si sia ridotto in quello stato per causa sua.\nNel pomeriggio, Giuditta nota una scia di impronte di vernice fresca bianca utilizzata dagli operai per ritinteggiare delle strisce pedonali. Segue incuriosito le tracce che lo conducono ad una stazione ferroviaria, dove sale su un treno in partenza. Dopo un viaggio al quale partecipa anche Patrizia - in fuga da padre Maurizio al quale ha scritto una lettera di addio -, Giuditta approda casualmente alla stazione di Taormina dove fa conoscenza con una donna, Nina - in realt\u00e0 gi\u00e0 apparsagli la sera precedente -, e ne rimane stregato, specie dopo aver scoperto che sotto alla gonna ha qualcosa di misterioso, diverso da quello che vede su se stesso.\nNella sua impresa Nina viene aiutata dal prof. Cusatelli, anch'egli diavolo in incognito il quale, approfittando della sua ingenuit\u00e0 cerca di avvicinare Giuditta a Nina partendo dalle cose pi\u00f9 banali come andare a passeggiare insieme fino ad arrivare a suggerirgli - durante una bizzarra partita al casin\u00f2 nella quale Giuditta si \u00e8 giocato ignaro un sacco di soldi - di passare la notte a letto con lei. Grazie a questa tattica Nina riesce cos\u00ec a entrare nel suo corpo per poterlo controllare. Giuditta la mattina dopo saluta Maurizio, giunto a Taormina per rincorrere la sua amata Patrizia; dopodich\u00e9 si allontana, canticchiando con una \"doppia voce\".\nProduzione.\nUna parte del film \u00e8 stata girata a Taormina e la stazione ferroviaria del film \u00e8 la stazione di Taormina-Giardini. Alcune scene sono state realizzate a Roma nel giardino degli Aranci sull'Aventino.\nLe scene interne al convento sono state girate all'interno della certosa di Calci in Toscana.\nIl film \u00e8 dedicato a Donato Sannini e Andrea Pazienza, due amici del regista morti nel periodo di realizzazione del film.\nI titoli di testa, in animazione, sono stati realizzati da Gianni Fasciolo e Enrico Liberatore.\nAccoglienza.\n\"Il piccolo diavolo\", con un guadagno di 40 miliardi di lire, \u00e8 stato campione d'incassi italiano della stagione cinematografica 1988-89 e, fra i lungometraggi del regista toscano, tra quelli che hanno maggiormente incontrato i favori del pubblico.\nTullio Kezich, critico cinematografico, quando la pellicola usc\u00ec nelle sale lo defin\u00ec un film che \"da una parte diverte e mette allegria, dall'altra sconcerta e delude\"."}
{"id": "257318", "revid": "599013", "url": "https://it.wikipedia.org/wiki?curid=257318", "title": "Oersted", "text": "Oersted pu\u00f2 riferirsi:"}
{"id": "257323", "revid": "1543377", "url": "https://it.wikipedia.org/wiki?curid=257323", "title": "Los Angeles Memorial Coliseum", "text": "Il Los Angeles Memorial Coliseum \u00e8 un impianto sportivo multifunzione statunitense di Los Angeles, nello stato della California.\nInaugurato nel 1923, fu l'impianto che ospit\u00f2 due edizioni dei Giochi olimpici, nel 1932 e nel 1984.\nPer la sua durata e il suo colore \u00e8 chiamato \"The Grand Old Lady\" o anche \"The Greatest Stadium in the World\" dagli abitanti di Los Angeles.\nStadio olimpico.\nInaugurato nel maggio del 1923, il Coliseum, che per un periodo fu chiamato Olympic Stadium, ha ospitato le cerimonie di apertura e chiusura delle Olimpiadi del 1932 e del 1984, nonch\u00e9 le relative gare di atletica leggera. Il braciere utilizzato durante i Giochi \u00e8 rimasto come memoria di quegli eventi, cos\u00ec come i cerchi olimpici sopra l'entrata principale. Due statue in bronzo raffiguranti una coppia di atleti, sovrastate da un architrave da 9.000 tonnellate, formano la \u201cPorta Olimpica\u201d creata dallo scultore Robert Graham per i Giochi dell'84. Le statue, raffiguranti un giocatore di pallanuoto (Terry Schroeder) ed una velocista (Jennifer Innis), sono famose per l'accuratezza anatomica.\nBraciere olimpico.\nIl braciere viene ancora acceso durante le partite di football della USC e in altri casi particolari (ad esempio quando le Olimpiadi si tengono in un'altra citt\u00e0). Nel 2004 fu tenuto acceso per 7 giorni senza interruzione in onore di Ronald Reagan, in occasione della sua morte; ed ancora nell'aprile 2005 dopo la morte di papa Giovanni Paolo II, che riemp\u00ec lo stadio durante la visita pastorale dell'87. Venne riacceso anche dopo gli attentati dell'11 settembre 2001 e, molto prima, per l'omicidio del presidente Kennedy nel 1963.\nFootball americano.\nMolti altri eventi sono stati ospitati dal Coliseum nel corso degli anni, solo una piccola parte viene elencata in questo paragrafo. Per circa 60 anni \u00e8 stato la casa degli USC Trojans (il campus si trova dall'altra parte della strada) e degli UCLA Bruins. Nell'autunno del 1982, mentre gli Oakland Raiders pensavano di adottare lo stadio, la UCLA decise di andarsene, spostando le proprie gare casalinghe al Rose Bowl di Pasadena. La promessa di USC di giocare qui tutte le proprie partite fu un fattore importante nella decisione di costruirlo. I vecchi Cleveland Rams della National Football League arrivarono qui nel 1946, diventando i Los Angeles Rams, salvo spostarsi di nuovo passando da Anaheim (1979), fino a raggiungere St. Louis dove diventano St. Louis Rams nel 1995. All'inizio della stagione 2017 i Rams tornano nella citt\u00e0 degli angeli, utilizzando proprio il Coliseum per le proprie partite casalinghe. I Los Angeles Dons dell'All America Football Conference giocarono qui dal '46 al '49, finch\u00e9 la lega si fuse con l'NFL e la franchigia venne sciolta. Nella stagione 1960 della American Football League i Los Angeles Chargers giocarono al Coliseum prima di trasferirsi a San Diego l'anno seguente. Nell'82 i Rams vennero sostituiti temporaneamente come gestori dagli Oakland Raiders, che per\u00f2 tornarono ad Oakland nel 1995, lasciando per la prima volta lo stadio orfano di squadre professionistiche dopo la Seconda guerra mondiale. La squadra che ha utilizzato l'impianto per ultima \u00e8 stata quella dei Los Angeles Xtreme, prima ed unica campione dell'XFL. Si \u00e8 giocato qui il primissimo Super Bowl nel gennaio 1967, nonch\u00e9 il settimo nel 1973.\nIl Coliseum \u00e8 stato anche la casa dei Los Angeles Express della USFL. Fu anche la sede della partita pi\u00f9 lunga della storia, un triplo overtime giocato il 30 giugno 1984 (poche settimane prima delle olimpiadi) tra gli Express ed i Michigan Panthers, deciso con una meta dalle 24 yards di Mel Gray degli Express, 3:33 nel terzo overtime, che sanc\u00ec la vittoria di Los Angeles per 27-21.\nAltri importanti usi.\nAltri eventi sportivi sono stati ospitati dallo stadio negli anni, incluso partite della Major League Baseball quando gli ex Brooklyn Dodgers della National League si trasferirono a Los Angeles nel 1958. I Dodgers giocarono qui finch\u00e9 non venne completato il Dodger Stadium nel 1962, nonostante il primo piano del Coliseum non fosse idoneo per il baseball. Nonostante fosse inidoneo come campo da baseball, con il lato sinistro a soli 77 metri (251 piedi) ed il lungo a 98 (320), era ideale per il gran numero di spettatori che poteva ospitare. Ognuna delle tre partite delle World Series del 1959 ha visto 92.706 spettatori, un record ancora imbattuto data la ridotta dimensione degli stadi attuali. Un'esibizione del '59 tra i Dodgers e i New York Yankees in onore del leggendario catcher Roy Campanella ospit\u00f2 93.103 tifosi (record assoluto nell'emisfero occidentale). Ospit\u00f2 anche il secondo All-Star game della MLB nel '59. L'impianto fu anche sede del Pro Bowl dal 1951 al 1972 ed ancora nel 1979. Fu anche sede del famoso discorso di Kennedy alla Convention Democratica del 1960. \u00c8 in questa occasione che Kennedy us\u00f2 per la prima volta il termine \u201cthe New Frontier\".\nGare motociclistiche.\nLo stadio \u00e8 stato anche utilizzato in maniera anomala ma spettacolare ospitando gare di motocross e realizzando delle dune che attraversavano anche gli archi sotto cui passavano i motociclisti. Una gara di questo tipo si vede nei titoli di testa del film Speed Cross.\nRecenti sviluppi.\nQuando il Coliseum apr\u00ec nel 1922, era gi\u00e0 il pi\u00f9 grande stadio di L.A. con una capacit\u00e0 di 76.000 posti. Con l'arrivo dei Giochi olimpici, 10 anni dopo, fu allargato a 101.574 e fu aggiunto il braciere.\nPer molti anni il Coliseum ospit\u00f2 100.000 spettatori, e scese a 90.000 durante i Giochi dell'84.\nIn seguito molti posti a sedere, e la pista di atletica, furono rimossi per volere del proprietario dei Raiders Al Davis, al fine di rendere pi\u00f9 frequenti i tutto esaurito (in questo modo la partita poteva essere trasmessa live in TV, vietato dalle regole NFL a meno che i posti siano completi 72 ore prima della gara) Alcuni dei posti rimossi, soprattutto dietro le endzones, sono stati rimpiazzati da nuovi posti in gradinata pi\u00f9 vicini al campo.\nDopo che Davis se ne and\u00f2 dai Raiders, e viste le riparazioni necessarie dopo il terremoto del 1994, alcune delle modifiche che aveva fatto furono annullate portando la configurazione attuale molto vicina a quella dell'84. Le partite di USC e UCLA portano ogni anno circa 92.000 fans. La capacit\u00e0 attuale \u00e8 di 92.516.\nEsiste un acceso dibattito circa il potenziale del Coliseum come moderno stadio NFL. Nonostante sia un impianto storico, qualcuno lo vede come inadeguato per gli sport professionistici. Gli elettori della citt\u00e0 non sono interessati a stanziare fondi per il rinnovamento dello stadio, il che lascia l'onere alle squadre che lo utilizzano. Un altro fattore \u00e8 il posizionamento a sud di Los Angeles, parte non sicura della citt\u00e0, nonostante l'area sia considerata pi\u00f9 sicura adesso di quando ospitava due squadre NFL. A causa delle difficolt\u00e0 che l'NFL ha nel finanziare un nuovo Coliseum, il Rose Bowl o uno nuovo, non ha partecipato al secondo mercato americano per oltre un decennio. L'NFL tent\u00f2 di portare una squadra qui nel 2002 ma data la forte protesta di Houston vennero creati gli Houston Texans.\nIl 10 novembre 2005 Il commissioner NFL Paul Tagliabue annunci\u00f2 che la lega ed i politici cittadini avevano raggiunto un accordo di massima per creare una nuova squadra. I dettagli non sono mai stati discussi.\nUn articolo pubblicato dal Los Angeles Times il 24 maggio 2006 fece luce sulla possibilit\u00e0 di spendere 10 milioni di dollari dei fondi cittadini per rinnovare lo stadio, ed ha previsto che le casse comunali potranno guadagnare pi\u00f9 di 100 milioni dall'operazione. I leader cittadini assicurarono ai contribuenti che la spesa era necessaria per avere una squadra NFL, e che gli incassi futuri avrebbero fatto rientrare dei costi. Vista la possibilit\u00e0 di aumentare l'occupazione (grazie al nuovo team) i cittadini alla fine hanno accettato la proposta."}
{"id": "257326", "revid": "767487", "url": "https://it.wikipedia.org/wiki?curid=257326", "title": "Oersted (unit\u00e0 di misura)", "text": "L'oersted (simbolo Oe) \u00e8 l'unit\u00e0 di misura del campo magnetizzante H (chiamato anche campo magnetico) nel sistema CGS. Usualmente per\u00f2 con il termine \"campo magnetico\" si intende quello che di solito si indica con il simbolo B. L'oersted \u00e8 definito come il campo magnetizzante prodotto al centro di una spira circolare e di raggio di un centimetro, con intensit\u00e0 di corrente uguale a 1/2\u03c0 ampere. \nIn unit\u00e0 SI il campo H si misura in A/m. 1 oersted = 1000/(4\u03c0) A/m = circa 79,577 A/m\nQuesta unit\u00e0 prende il nome da Hans Christian \u00d8rsted che condusse i primi esperimenti di elettromagnetismo nel 1820."}
{"id": "257328", "revid": "33751", "url": "https://it.wikipedia.org/wiki?curid=257328", "title": "Stadio nazionale del Cile", "text": "Lo Stadio nazionale del Cile (spagnolo: \"Estadio Nacional de Chile\"), ufficialmente Stadio nazionale Julio Mart\u00ednez Pr\u00e1danos (), \u00e8 uno stadio situato a \u00d1u\u00f1oa, nella provincia di Santiago del Cile.\nCon una capacit\u00e0 di spettatori \u00e8 il pi\u00f9 capiente stadio cileno. \nFu costruito nel 1937 con una capienza originaria di 70 000 spettatori e in quell'epoca veniva chiamato \"elefante bianco\" perch\u00e9 si pensava che non sarebbe mai stato riempito. Il termine \"elefante bianco\" \u00e8 utilizzato colloquialmente anche per le accuse di corruzione nei confronti dell'amministrazione di Arturo Alessandri, che ha supervisionato la costosa costruzione dello stadio.\nStoria.\nLa sua costruzione inizi\u00f2 nel febbraio del 1937; l'inaugurazione ebbe luogo il 3 dicembre 1938.\nIn questo stadio vennero giocati la partita inaugurale, i quarti di finale, una semifinale e la finale del campionato mondiale di calcio del 1962.\nAttualmente \u00e8 lo stadio in cui l'Universidad de Chile gioca le partite casalinghe. Ha il primato di maggior numero di partite di Coppa America ospitate, con 68 incontri.\nNel 2020 ha ospitato l'esordio in casa della locale franchigia di rugby del , impegnata nel campionato Super Liga Americana di Rugby.\nCampo di concentramento.\nDurante il golpe di Pinochet del 1973 l'Estadio Nacional de Chile venne usato come campo di concentramento. Al suo interno transitarono circa prigionieri, tra il settembre e il novembre di quell'anno. Il campo da gioco e la galleria furono utilizzati per tenere imprigionati gli uomini, mentre le donne furono relegate nella piscina, negli spogliatoi ed in altri edifici. Altri spogliatoi e i corridoi furono luoghi di tortura e di esecuzioni, mentre gli interrogatori venivano svolti nel velodromo.\nUn documentario, \"Estadio Nacional\", parla proprio della trasformazione dello stadio in campo di concentramento.\nNel 1993 la progressive metal band statunitense dei Magellan ha dedicato la canzone \"Estadium Nacional\" allo stadio e alle vicende del golpe cileno del 1973. Per commemorare il trentesimo anniversario del golpe, nel settembre 2003, l'impianto fu dichiarato monumento storico nazionale.\nDal 2008 \u00e8 intitolato allo scomparso giornalista sportivo Julio Mart\u00ednez Pr\u00e1danos.\nConcerti.\nGli Iron Maiden hanno suonato 3 volte nella Pista Atletica e 4 volte nello stadio. Tutti i concerti erano sold out. La band detiene infatti il record per il maggior numero di spettatori nel paese."}
{"id": "257330", "revid": "767487", "url": "https://it.wikipedia.org/wiki?curid=257330", "title": "Le Ch\u00e2telard (Svizzera)", "text": "Le Ch\u00e2telard (toponimo francese) \u00e8 un comune svizzero di 378 abitanti del Canton Friburgo, nel distretto della Gl\u00e2ne.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "257331", "revid": "287204", "url": "https://it.wikipedia.org/wiki?curid=257331", "title": "La Bussi\u00e8re (Vienne)", "text": "La Bussi\u00e8re \u00e8 un comune francese di 371 abitanti situato nel dipartimento della Vienne nella regione della Nuova Aquitania."}
{"id": "257332", "revid": "287204", "url": "https://it.wikipedia.org/wiki?curid=257332", "title": "La Chapelle-B\u00e2ton (Vienne)", "text": "La Chapelle-B\u00e2ton \u00e8 un comune francese di 367 abitanti situato nel dipartimento della Vienne nella regione della Nuova Aquitania."}
{"id": "257333", "revid": "287204", "url": "https://it.wikipedia.org/wiki?curid=257333", "title": "La Chapelle-Montreuil", "text": "La Chapelle-Montreuil \u00e8 un comune francese di 646 abitanti situato nel dipartimento della Vienne nella regione della Nuova Aquitania."}
{"id": "257334", "revid": "287204", "url": "https://it.wikipedia.org/wiki?curid=257334", "title": "La Chapelle-Mouli\u00e8re", "text": "La Chapelle-Mouli\u00e8re \u00e8 un comune francese di 659 abitanti situato nel dipartimento della Vienne nella regione della Nuova Aquitania."}
{"id": "257335", "revid": "287204", "url": "https://it.wikipedia.org/wiki?curid=257335", "title": "La Chauss\u00e9e (Vienne)", "text": "La Chauss\u00e9e \u00e8 un comune francese di 171 abitanti situato nel dipartimento della Vienne nella regione della Nuova Aquitania."}
{"id": "257336", "revid": "287204", "url": "https://it.wikipedia.org/wiki?curid=257336", "title": "La Ferri\u00e8re-Airoux", "text": "La Ferri\u00e8re-Airoux \u00e8 un comune francese di 346 abitanti situato nel dipartimento della Vienne nella regione della Nuova Aquitania."}
{"id": "257337", "revid": "287204", "url": "https://it.wikipedia.org/wiki?curid=257337", "title": "La Grimaudi\u00e8re", "text": "La Grimaudi\u00e8re \u00e8 un comune francese di 397 abitanti situato nel dipartimento della Vienne nella regione della Nuova Aquitania."}
{"id": "257338", "revid": "287204", "url": "https://it.wikipedia.org/wiki?curid=257338", "title": "La Chauss\u00e9e", "text": "Esistono pi\u00f9 comuni francesi con questo nome"}
{"id": "257339", "revid": "287204", "url": "https://it.wikipedia.org/wiki?curid=257339", "title": "L'Isle-Jourdain (Nuova Aquitania)", "text": "L'Isle-Jourdain \u00e8 un comune francese di 1.248 abitanti situato nel dipartimento della Vienne nella regione della Nuova Aquitania."}
{"id": "257340", "revid": "287204", "url": "https://it.wikipedia.org/wiki?curid=257340", "title": "Les Ormes (Vienne)", "text": "Les Ormes \u00e8 un comune francese di 1.645 abitanti situato nel dipartimento della Vienne nella regione della Nuova Aquitania."}
{"id": "257341", "revid": "287204", "url": "https://it.wikipedia.org/wiki?curid=257341", "title": "La Puye", "text": "La Puye \u00e8 un comune francese di 590 abitanti situato nel dipartimento della Vienne nella regione della Nuova Aquitania.\nNel 1820 vi venne stabilita la sede generalizia della congregazione delle Figlie della Croce, Suore di Sant'Andrea, fondata da Andr\u00e9-Hubert Fournet insieme a Jeanne-Elisabeth Bichier des Ages, che si spense proprio a La Puye nel 1838."}
{"id": "257342", "revid": "287204", "url": "https://it.wikipedia.org/wiki?curid=257342", "title": "L'Isle-Jourdain", "text": "Esistono pi\u00f9 comuni francesi con questo nome"}
{"id": "257343", "revid": "287204", "url": "https://it.wikipedia.org/wiki?curid=257343", "title": "Le Rochereau", "text": "Le Rochereau e un paesi situato nel dipartimento della Vienne nella regione della Nuova Aquitania."}
{"id": "257344", "revid": "287204", "url": "https://it.wikipedia.org/wiki?curid=257344", "title": "Saint-Gervais-les-Trois-Clochers", "text": "Saint-Gervais-les-Trois-Clochers \u00e8 un comune francese di 1.342 abitanti situato nel dipartimento della Vienne nella regione della Nuova Aquitania."}
{"id": "257345", "revid": "287204", "url": "https://it.wikipedia.org/wiki?curid=257345", "title": "La Trimouille", "text": "La Trimouille \u00e8 un comune francese di 989 abitanti situato nel dipartimento della Vienne nella regione della Nuova Aquitania."}
{"id": "257346", "revid": "287204", "url": "https://it.wikipedia.org/wiki?curid=257346", "title": "Les Trois-Moutiers", "text": "Les Trois-Moutiers \u00e8 un comune francese di 1.083 abitanti situato nel dipartimento della Vienne nella regione della Nuova Aquitania."}
{"id": "257347", "revid": "287204", "url": "https://it.wikipedia.org/wiki?curid=257347", "title": "Le Vigeant", "text": "Le Vigeant \u00e8 un comune francese di 714 abitanti situato nel dipartimento della Vienne nella regione della Nuova Aquitania."}
{"id": "257348", "revid": "287204", "url": "https://it.wikipedia.org/wiki?curid=257348", "title": "La Villedieu-du-Clain", "text": "La Villedieu-du-Clain \u00e8 un comune francese di 1.530 abitanti situato nel dipartimento della Vienne nella regione della Nuova Aquitania."}
{"id": "257349", "revid": "287204", "url": "https://it.wikipedia.org/wiki?curid=257349", "title": "Yversay", "text": "Yversay \u00e8 un comune francese di 270 abitanti situato nel dipartimento della Vienne nella regione della Nuova Aquitania."}
{"id": "257357", "revid": "339392", "url": "https://it.wikipedia.org/wiki?curid=257357", "title": "Seconda guerra italo-abissina", "text": ""}
{"id": "257358", "revid": "6923", "url": "https://it.wikipedia.org/wiki?curid=257358", "title": "Baria", "text": "La baria (pronunciata \"bar\u00eca\", chiamata \"barye\" in diverse lingue straniere; simbolo: Ba) \u00e8 l'unit\u00e0 di misura della pressione nel sistema CGS. \u00c8 uguale a 1 dine/cm2.\n1 Ba = 0,1 Pa = 0,1 N/m2\ndove:\nUn multiplo della baria (\"megabaria\", MBa) \u00e8 equivalente ad un'altra unit\u00e0 di misura della pressione, il bar. Si ha quindi\n106 Ba = 1 MBa = 1 Bar"}
{"id": "257359", "revid": "124748080", "url": "https://it.wikipedia.org/wiki?curid=257359", "title": "Riaz", "text": "Riaz (toponimo francese; in tedesco \"Zum Rad\", desueto) \u00e8 un comune svizzero di 2\u00a0627 abitanti del Canton Friburgo, nel distretto della Gruy\u00e8re.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nLa localit\u00e0 di Les Monts de Riaz \u00e8 una stazione sciistica specializzata nello sci nordico.\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "257366", "revid": "682087", "url": "https://it.wikipedia.org/wiki?curid=257366", "title": "Mouches volantes", "text": ""}
{"id": "257390", "revid": "180559", "url": "https://it.wikipedia.org/wiki?curid=257390", "title": "Agostino Bignardi", "text": "Biografia.\nIn giovent\u00f9 fu compagno di classe del poeta Pier Paolo Pasolini al Liceo ginnasio statale Luigi Galvani di Bologna.\nEsponente politico del Partito Liberale Italiano, fu eletto deputato per la prima volta nel 1958 e fu segretario della Camera dei deputati per due legislature. Nel luglio del 1972 divenne segretario nazionale del PLI. Nel 1976 Bignardi venne sostituito alla guida del PLI da Valerio Zanone.\nAgostino Bignardi, che conferm\u00f2 il seggio in Parlamento nel 1968 e nel 1972, fu anche presidente dell'Unione Provinciale Agricoltori e Professore di Storia dell'agricoltura alla facolt\u00e0 di Agraria dell'Universit\u00e0 di Bologna. Pubblic\u00f2 nel 1979 il volume \"Linee di storia dell'Italia rurale\".\nRicopr\u00ec la carica di vicepresidente del CNEL."}
{"id": "257391", "revid": "287204", "url": "https://it.wikipedia.org/wiki?curid=257391", "title": "Radiogalassia", "text": "Le radiogalassie sono galassie caratterizzate da un'emissione di onde radio molto intense (circa 100 volte rispetto a quelle normali). \nLa prima radiogalassia, che fu chiamata \"Cygnus A\", venne scoperta nel 1939 all'interno della costellazione del Cigno da Grote Reber: essa emette onde radio in questa banda spettrale un milione di volte pi\u00f9 intensamente della nostra galassia, la \"Via Lattea\".\nCon lo sviluppo dei radiotelescopi e poi dei radiointerferometri, si sono potute identificare altre forti radiosorgenti; come ad esempio \"M82\", \"M87\" e \"Centaurus A\".\nSi \u00e8 successivamente scoperta la presenza, mediante analisi ad alta risoluzione, di una sorgente radio compatta, coincidente con il nucleo della galassia. \nOltre alle radiogalassie estese, esistono anche radiosorgenti compatte, nelle quali cio\u00e8 l'emissione radio \u00e8 limitata al nucleo della galassia, in una regione estesa all'incirca un anno luce. Le controparti ottiche di questo tipo di radiosorgenti sono i quasar.\nNel caso di radiosorgenti estese, \u00e8 possibile determinare l'et\u00e0 dei radiolobi a partire dalla velocit\u00e0 stimata di emissione del gas dal nucleo e dall'estensione dei lobi stessi. Di solito essa risulta compresa tra 1 e 100 milioni di anni. L'emissione di una radiogalassia in genere non dura molto a lungo, a meno che gli elettroni non vengano continuamente rimpiazzati; \u00e8 perci\u00f2 ipotizzabile che la fase durante la quale la radiogalassia si manifesta come tale non sia che una frazione della vita della galassia stessa."}
{"id": "257393", "revid": "126257", "url": "https://it.wikipedia.org/wiki?curid=257393", "title": "Parco agricolo Sud Milano", "text": "Il parco agricolo Sud Milano \u00e8 un'area naturale protetta della Lombardia che racchiude una grande zona ad arco tra i quartieri a sud di Milano e circa 60 comuni della Citt\u00e0 metropolitana di Milano.\nAlcuni dei parchi di cintura di Milano rientrano nel territorio e ne condividono le regole.\nStoria.\nCreato il 23 aprile 1990, il parco \u00e8 gestito dalla Citt\u00e0 metropolitana di Milano. Nasce con lo scopo di proteggere e valorizzare l'economia agricola del Sud Milano e di difendere ambiente e paesaggio, nonch\u00e9 mettere a disposizione dei cittadini un vasto parco e un grande patrimonio di natura, storia e cultura.\nGeografia.\nVi si possono trovare i tratti caratteristici della Pianura Padana: un'agricoltura intensiva che risale alle prime bonifiche del medioevo e una grande ricchezza d'acqua (\u00e8 infatti attraversato dall'Adda e dal Lambro, oltre a corsi d'acqua minori come la Vettabbia, il Canale Ticinello, il Lambro meridionale, il colatore Addetta, la Muzza e i navigli Grande e Pavese) che ha portato all'istituzione - nelle zone di fontanile - di aree protette (le sorgenti della Muzzetta di Rodano e Settala, il Fontanile nuovo di Bareggio).\nLa superficie coltivata \u00e8 la pi\u00f9 estesa, ma l'ambiente naturale \u00e8 connotato dalla presenza di aree boscate (Cusago, Riazzolo, Corbetta, Carengione), parchi (dell'Addetta, dell'Idroscalo, di Trenno, di Trenzanesio) ed oasi naturalistiche, come quella di Lacchiarella e di Levadina.\nAgricoltura.\nNel parco ci sono pi\u00f9 di 1400 aziende agricole, il cui lavoro principale \u00e8 l'allevamento di bovini e suini. \nLe piante coltivate pi\u00f9 diffuse sono i cereali (43%), seguono il riso (22%) ed il prato (16%). Sono presenti anche girasole e soia, orti e vivai. Nel parco sono state contate 41 marcite (punti dove i campi agricoli vengono irrigati con l'acqua delle fonti nel terreno), messe sotto protezione.\nMonumenti e luoghi d'interesse.\nIl lavoro agricolo nel corso dei secoli ha portato alla modifica del territorio a favore dell'uomo.\nSono presenti abbazie come quelle di Chiaravalle, di Mirasole e di Viboldone.\nSono presenti alcuni castelli come quelli di Binasco, Cusago, Melegnano, Cassino Scanasio, Locate, Peschiera Borromeo, Buccinasco e Macconago.\nInoltre si segnalano le antiche cascine fortificate di Carpiano, Fagnano, Gudo Visconti, Tolcinasco, Settala, Coazzano; oltre ai vecchi cascinali (cascine Bazzanella, Gudo Gambaredo, Santa Brera, Villambrera).\nFauna.\nLa fauna \u00e8 per lo pi\u00f9 concentrata nelle zone naturali del parco (boschi, fontanili).\n\u00c8 stata rilevata la presenza di vari mammiferi come il capriolo, il cinghiale, lo scoiattolo europeo, il ghiro, il tasso, la faina, la donnola, la volpe, il coniglio selvatico e la lepre. Tra gli uccelli si possono osservare l'airone cenerino, i picchi verde, rosso maggiore e rosso minore, la garzetta, il cuculo, la cinciallegra, il migliarino di palude, l'averla piccola e molti altri passeriformi, la nitticora, l'airone bianco maggiore, la cicogna bianca, il germano reale, lo svasso maggiore, il tuffetto comune, il cormorano, il gabbiano comune, la gallinella d'acqua, la folaga, l'airone guardabuoi, il martin pescatore, il colombaccio, il piccione e il fagiano. Tra i rettili, si trovano la lucertola muraiola, il ramarro, la biscia d'acqua e il biacco. Tra gli anfibi, oltre alla rana verde, troviamo il tritone crestato.\nNel vasto reticolo di rogge, fontanili e Navigli sono presenti le seguenti specie ittiche: alborella, barbo comune, cagnetta, carpa, cavedano, cobite comune, cobite mascherato, ghiozzo padano, gobione, luccio, persico reale, pigo, savetta, scardola, tinca, triotto, vairone. Tra gli alloctoni si segnalano: abramide, cobite di stagno orientale, gambusia, persico sole, pseudorasbora, rodeo.\nAll'interno del parco \u00e8 stata constatata la presenza di varie specie alloctone, come la nutria, il silvilago orientale, lo scoiattolo grigio nordamericano, l'Ibis sacro, il gambero rosso della Louisiana, la tartaruga palustre americana e il tarlo asiatico.\nVegetazione.\nLa vegetazione \u00e8 dislocata lungo i corsi d'acqua. Sono presenti il pioppo bianco, il pioppo nero, il salice, l'olmo, il carpino bianco, la farnia, l'acero campestre, il biancospino, il sanguinello e il prugnolo.\nAll'interno del parco \u00e8 stata constatata la presenza di specie alloctone come la robinia (Robinia pseudoacacia), il gelso, l'ailanto, l'acero americano (Acer negundo), il topinambur (Helianthus tuberosus), la Verga d'oro del Canada (Solidago canadensis) e l'ambrosia."}
{"id": "257394", "revid": "119559631", "url": "https://it.wikipedia.org/wiki?curid=257394", "title": "Interpretazioni alternative della teoria marxiana del valore", "text": "Nell'ambito della notoria controversia sul problema della trasformazione dei valori in prezzi di produzione, nodo centrale della teoria marxiana del valore, tra gli accademici, con il tempo, prevalse la prospettiva critica perseguita dalla cosiddetta scuola neo-ricardiana che, sulla base dell'analisi esposta dall'economista Piero Sraffa (1898-1983), concernente la radicale rilettura del pensiero di David Ricardo, dapprima con la sua \"Introduzione\" alla riedizione, datata 1951, dell'opera principale dello stesso Ricardo, \"Principi di economia politica e dell'imposta\" (1817), e successivamente, in maniera ben pi\u00f9 esaustiva, nel suo saggio \"Produzione di merci a mezzo di merci\" (1960), articola, seguendo in questo un'impostazione critica gi\u00e0 adottata da Ladislaus von Bortkiewicz sul problema della trasformazione esposta da Marx, un'approfondita critica al sistema d'analisi marxiano, giungendo a dimostrarne inesorabilmente la supposta fallacia teoretica.\nLe insanabili contraddizioni del procedimento marxiano esposte da Sraffa, mentre hanno spinto molti marxisti ad abbandonare la sua teoria del valore, hanno indotto alcuni studiosi, convinti del suo insostituibile ruolo nella spiegazione delle caratteristiche essenziali e delle tendenze del modo di produzione capitalistico, a dubitare della correttezza dell'interpretazione divenuta ormai prevalente e a tentare interpretazioni alternative della teoria stessa.\nTali studiosi si sono dunque domandati se le contraddizioni messe in luce da Sraffa, e dai neo-ricardiani in generale, piuttosto che lacune interne all'impianto teorico marxiano, non siano, al contrario, il risultato di un'errata interpretazione dell'impianto stesso, che viene erroneamente fatto coincidere con quello sviluppato da Sraffa. Essi rilevano cos\u00ec come quest'ultimo, costruito con successo per altre finalit\u00e0, presenti delle differenze pi\u00f9 che rilevanti con quello di Marx, tali da renderlo in larga misura inappropriato a risolvere il problema della trasformazione, proponendo dunque interpretazioni alternative.\nMarx e Sraffa \u2013 Differenze.\nGi\u00e0 poco dopo l'uscita di Produzione, diversi marxisti avevano osservato come il sistema marxiano, pur essendo cos\u00ec ricco di determinazioni sociali e storiche, fosse carente dal punto di vista logico, contrariamente alla teoria di Sraffa che, perfetta ed elegante sul piano logico, \u00e8 invece storicamente e socialmente \"muta\". Quindi, anche se in maniera ancora non pienamente consapevole, si erano misurati con l'inadeguatezza del modello di Sraffa a dare conto di una serie di specificit\u00e0 storiche del capitalismo.\nNel tempo sono state pertanto evidenziate alcune differenze tra i due modelli e si \u00e8 cercato di indagare la coerenza interna dell'impostazione marxiana alla luce di interpretazioni alternative della sua teoria che, in misura pi\u00f9 o meno accentuata, recuperassero la rottura del padre del socialismo scientifico con gli economisti classici, mettendo in luce di conseguenza le differenze con i neoricardiani.\nEcco alcune differenze evidenziate da diversi autori, con l'avvertenza che su parte di esse non vi \u00e8 condivisione generale, neppure in ambito marxista.\nAlla luce di tali considerazioni, alcuni studiosi imputano all'approccio neoricardiano una mancanza di distinzione del capitalismo rispetto agli altri modi di produzione, in quanto astrarrebbe l'analisi da tutta una serie di determinazioni specifiche che Marx al contrario tiene sempre presenti. \n\u00c8 per tale motivo che le interpretazioni alternative della teoria marxiana del valore e i tentativi di mostrarne la coerenza interna, al contrario di quanto emerge dall'approccio di derivazione sraffiana, passano spesso per l'abbandono di qualche punto cardine di tale approccio e per il ritorno alle originarie impostazioni marxiane.\nLa \"New Interpretation\".\nLa prima rottura riguarda la definizione del salario. Duncan Foley e Gerard Dumenil, pervennero autonomamente a una rielaborazione critica del modello di Sraffa divenuta nota come \"New Solution\" o \"New Interpretation\".\nSecondo questo approccio il valore del capitale variabile \u00e8 determinato dall'esborso monetario per i salari, cio\u00e8 dalla quantit\u00e0 di lavoro astratto rappresentato dal denaro anticipato per i salari, e non, come nel modello di Sraffa, dal lavoro incorporato nei mezzi di sussistenza dei lavoratori. Inoltre, per definire il valore della moneta in termini di lavoro da essa rappresentato, i sostenitori della \"new interpretation\" scelgono, tra le varie possibilit\u00e0, il 'numerario' che salvaguarda l'uguaglianza, presupposta da Marx, tra neovalore aggregato e valore monetario del prodotto \"netto\" aggregato. In sostanza, presupponendo che solo il lavoro \u00e8 la fonte del valore (e quindi anche del valore aggiunto in termini monetari) si definisce il valore della moneta (il numero di ore di lavoro generico astratto rappresentato da un'unit\u00e0 monetaria, per esempio da un euro) come il rapporto tra il monte ore di lavoro vivo aggregato e il valore monetario dell'intero prodotto netto aggregato. Tale coefficiente consente di trasformare in ore di lavoro ogni grandezza monetaria. Il capitale variabile sar\u00e0 di conseguenza pari al salario monetario moltiplicato per il valore della moneta come sopra definito.\nIn questo modo, essendo coincidenti, per definizione, anche il valore della forza-lavoro (lavoro necessario) e il capitale variabile espresso in prezzi (salari monetari), anche la differenza tra prodotto netto e capitale variabile (il plusvalore) sar\u00e0 uguale ai profitti aggregati, e il saggio del plusvalore potr\u00e0 essere calcolato senza errore in termini di quantit\u00e0 di lavoro, a prescindere dalla trasformazione.\nNon viene invece soddisfatta l'altra uguaglianza prospettata da Marx, quella tra prodotto \"lordo\" aggregato espresso in termini di prezzi di produzione e valore complessivo della produzione lorda in termini di lavoro. Ci\u00f2 in quanto il capitale costante aggregato espresso in termini di lavoro incorporato nei mezzi di produzione non coincide in generale con il capitale costante aggregato espresso in prezzi. Ne consegue che neppure per il capitale complessivo anticipato \u00e8 soddisfatta l'eguaglianza in termini di aggregati di valori e di prezzi, e che quindi anche il saggio generale del profitto, calcolato come rapporto tra quantit\u00e0 di lavoro, non coincide con il saggio monetario, in quanto i denominatori delle due espressioni (quella in termini monetari e quella in termini di quantit\u00e0 di lavoro) sono diversi tra di loro. Rimane invece salvaguardato un rapporto di dipendenza del saggio del profitto dal saggio del plusvalore.\nLe discontinuit\u00e0 pi\u00f9 importanti rispetto a Sraffa consistono quindi nel trattamento dei salari e nell'introduzione della moneta.\nIl \"Simultaneous Single System\" (SSS).\nI principali rappresentanti di tale approccio sono Fred Moseley, Antonio G. Callari, Richard D Wolff, Chai On Lee, Bruce Roberts.\nSi tratta di un ulteriore passo in avanti rispetto alla \"New Solution\" e di una sua ulteriore generalizzazione. Infatti, interpretando correttamente Marx, non c'\u00e8 ragione per escludere che anche il valore del capitale costante sia dato dal lavoro astratto rappresentato dall'esborso monetario per l'acquisizione dei mezzi di produzione. Quindi tutto il capitale (gli input) \u00e8 quantificato in base al lavoro rappresentato dal denaro complessivamente sborsato per i salari e per i mezzi di produzione. In sostanza si sostiene che il cosiddetto \"errore\" di Marx non era tale, visto che ampi passaggi del capitale supportano una definizione del capitale costante e di quello variabile nei termini suddetti, e che quindi Marx considerava il valore del capitale gi\u00e0 \"trasformato\" all'atto dell'acquisto dei mezzi di produzione e del pagamento dei salari, prima della immissione di tale capitale nel circolo della produzione. Del resto Marx, gi\u00e0 nel Libro primo della sua opera fondamentale, introduce il capitale schematizzando il suo processo di circolazione (la sua \"metamorfosi\") in D - M - D' (Denaro-Merce-Denaro incrementato): all'inizio e alla fine del ciclo c'\u00e8, come sappiamo, il denaro. In questo modo vengono recuperate tutte le identit\u00e0 aggregate alla base del procedimento di trasformazione marxiano, e quindi anche il saggio del profitto medio pu\u00f2 essere correttamente calcolato, senza incorrere in errore, partendo dal sistema dei valori. Infatti, se tutto il valore del capitale anticipato corrisponde al lavoro contenuto nel (rappresentato dal) denaro sborsato per acquisire i fattori produttivi o, ci\u00f2 che \u00e8 lo stesso, il valore degli input \u00e8 un valore 'gi\u00e0 trasformato', anche il denominatore della formula che esprime il saggio generale del profitto coincide nei due sistemi di calcolo.\nIl termine \"Single\" nella sua denominazione sta a indicare il superamento in questo approccio della dualit\u00e0 dei sistemi di derivazione sraffiana, denunciata da Paul Samuelson. Non esiste pi\u00f9 un sistema dei valori che non \u00e8 influenzato da quello dei prezzi e viceversa. Al contrario il valore del capitale risente del sistema dei prezzi, il quale \u00e8 il risultato del processo di trasformazione.\nQuesto approccio, con il primo, condivide l'impostazione \"simultanea\" e di equilibrio: nell'equilibrio di lungo periodo, il prezzo degli input e quello degli output sono supposti coincidenti. Cos\u00ec facendo, il saggio del profitto pu\u00f2 essere conosciuto solo dopo che si \u00e8 conosciuto il valore, come ora definito, del capitale impiegato, il che presuppone la necessit\u00e0 di conoscere i prezzi di produzione. La circolarit\u00e0 del ragionamento pu\u00f2 essere evitata determinando simultaneamente, con un sistema di equazioni lineari, in maniera analoga al modello di Sraffa, prezzi e saggio del profitto. Tale determinazione simultanea \u00e8 anche la pi\u00f9 evidente differenza con l'impostazione di Marx, secondo il quale il saggio del profitto poteva invece essere conosciuto prima della trasformazione.\nSuccessivamente i sostenitori della \"new interpretation\" hanno ammesso che potevano accettare la generalizzazione di Moseley e altri. A fronte di un esplicito invito di Moseley, Foley riconobbe anche che:\nNe consegue che non sussistono dissensi non componibili tra i sostenitori delle due interpretazioni, oggi riconducibili a un'unica classe che condivide importanti discontinuit\u00e0 con l'approccio di Sraffa (definizione del capitale e introduzione della moneta), pur condividendo con esso il metodo di determinazione simultanea.\nLa \"Temporal Single System Interpretation\" (TSSI).\nQuesta interpretazione \u00e8 dovuta, tra gli altri, ad Alan Freeman, Guglielmo Carchedi, Paolo Giussani, Alejandro Ramos-Martinez, Andrew Kliman, Ted McGlone, Adolfo Rodriguez Herrera, e parte dall'acquisizione dei risultati dei due precedenti approcci.\nD\u00e0 per assunto che infatti il valore del capitale costante e del capitale variabile siano gi\u00e0 trasformati. Viene per\u00f2 aggiunta un'ulteriore discontinuit\u00e0 rispetto a Sraffa, rifiutando l'approccio simultaneo e proponendo un sistema dinamico sequenziale in base al quale al tempo \"t\", i valori degli input, essendo riferiti a merci prodotte nel periodo precedente di produzione (\"t-1\") e acquistate a un prezzo stabilito prima che incominci l'attuale ciclo produttivo, siano gi\u00e0 noti e diversi di quelli degli output prodotti nel periodo di produzione \"t\". La novit\u00e0 pi\u00f9 importante \u00e8 quindi l'introduzione del fattore tempo. Superando l'idea di scambio simultaneo, ritorna la teoria la concezione del processo di produzione come un processo che si svolge \u201cin sequenza\u201d, secondo un percorso temporale caratterizzato da un \u201cprima\u201d e da un \u201cdopo\u201d e quindi con un mercato dell'input aperto in un tempo precedente al mercato dell'output talch\u00e9, anche a identit\u00e0 merceologica delle merci, i due prezzi non possono mai arrivare a coincidere: se all'inizio (diciamo al tempo 0) risulta aperto il mercato dei beni-capitali che devono essere acquistati e di cui al momento sono incogniti i prezzi, al termine (al tempo 1) \u00e8 aperto soltanto il mercato dei prodotti i cui prezzi sono adesso incogniti, mentre i prezzi dei beni-capitali, che risultano cronologicamente precedenti, sono ormai prezzi passati, prezzi \u201cstorici\u201d su cui non c'\u00e8 pi\u00f9 bisogno di fare i conti, e a essi si deve far riferimento solo come a grandezze date. Pertanto, i prezzi dei mezzi di produzione e della forza lavoro sono posti come gi\u00e0 noti al momento all'inizio del ciclo produttivo e non da determinare simultaneamente al prezzo dei beni prodotti. Inoltre, due assunti importanti di questo approccio sono che:\n\u00c8 stato anche dimostrato ed \u00e8 facilmente intuibile che, qualora il sistema permanga per un sufficiente numero di cicli produttivi in condizione di invariabilit\u00e0 della tecnica e della distribuzione, i prezzi di produzione determinati di periodo in periodo secondo questa interpretazione tenderanno asintoticamente verso quelli determinati simultaneamente in base alla SSS. Per tale ragione alcuni hanno visto nella TSSI \u2013 che sarebbe in grado di determinare i prezzi sia in condizione di disequilibrio sia, pure non immediatamente ma solo in maniera ricorsiva, in condizione di equilibrio \u2013 un'ulteriore generalizzazione rispetto ai precedenti approcci, in quanto fornisce uno strumento concettuale in grado di rappresentare anche la pi\u00f9 realistica situazione di incessanti e imprevedibili cambiamenti, in cui non ha senso parlare di centro di gravit\u00e0 di lungo periodo. Inoltre, l'abbandono di un sistema simultaneo, entro il quale solamente \u00e8 dimostrabile il cosiddetto teorema di Okishio, consente di ridefinire meglio le condizioni di validit\u00e0 della legge della caduta tendenziale del saggio del profitto, che, se non interpretata deterministicamente, costituisce un elemento di comprensione delle \"leggi di movimento\" delle societ\u00e0 in cui predomina il modo di produzione capitalistico.\nIl confronto tra l'interpretazione simultanea e quella temporale.\nIn ogni caso il dibattito tra i sostenitori dell'approccio simultaneo e quelli dell'approccio temporale \u00e8 estremamente acceso. Tale dibattito si \u00e8 concentrato, oltre che sulla forza esplicativa e sulla coerenza logica delle diverse interpretazioni, anche sul conforto che ciascuna di esse pu\u00f2 trovare nell'analisi testuale degli scritti di Marx.\nAlejandro Ramos-Martinez, per esempio, esaminando i manoscritti originali del terzo Libro del Capitale, che differiscono in maniera non trascurabile da quanto pubblicato da Engels dopo la morte del compagno, ha recentemente individuato un ulteriore sostegno alla TSSI dall'evidenza testuale di tali manoscritti.\nDa parte sua Fred Moseley rileva, con argomenti altrettanto consistenti, che anche l'approccio simultaneo pu\u00f2 trovare una sua evidenza e un sostegno nei testi di Marx, il quale, ripetutamente e in diversi contesti, afferma che i prezzi di produzione costituiscono il centro di gravit\u00e0 di lungo periodo del movimento reale dei prezzi. Pur descrivendo un sistema capitalistico in costante movimento e caratterizzato da crisi periodiche, Marx, nel caso dei prezzi di produzione, avrebbe fatto ricorso all'analisi di un'ipotetica situazione di equilibrio, cos\u00ec come aveva fatto nel Libro II del Capitale, quando aveva indagato le condizioni entro le quali il sistema \u00e8 in grado di riprodursi senza traumi o di allargare costantemente la scala della riproduzione. \nInoltre lo stesso Moseley, insieme con altri critici del TSSI, parte dall'assunto che per Marx il valore dei mezzi di produzione non \u00e8 dato dal tempo di lavoro gi\u00e0 speso per la sua produzione, ma da quello 'socialmente necessario' oggi per la sua riproduzione. Il mercato valida cio\u00e8 non i costi passati, ma i costi che si debbono sostenere oggi per rimpiazzare il capitale consumato, perch\u00e9 questo \u00e8 il valore di quel capitale alle condizioni produttive sociali medie. In sostanza, sempre col supporto di ampi passi di Marx, viene sottolineato che, qualora \u2013 nel corso del processo produttivo e fino della vendita del prodotto \u2013 si verifichi nella societ\u00e0 un cambiamento di prezzo di un elemento del capitale costante (per esempio a causa di un incremento di produttivit\u00e0), il valore sociale di tale elemento che viene trasferito nel prodotto finale non \u00e8 dato dal costo originariamente sostenuto per la sua acquisizione, ma dal suo nuovo valore sociale.\nLa replica di Freeman e altri a questa obiezione \u00e8 che a questo livello di astrazione, essendo determinanti i comportamenti dei soggetti economici sulla base delle loro percezioni dei fenomeni, non pu\u00f2 essere irrilevante, per verificare la redditivit\u00e0 di un affare e la convenienza o meno a far migrare i capitali da un ramo produttivo all'altro, l'effettivo costo sostenuto per acquisire i fattori produttivi.\nIl rapporto tra il sistema dei prezzi e la riproduzione sociale.\nAltri studiosi, Rojas Lenine e Abelardo Marina Flores tra questi, pur optando per l'ipotesi che il valore dei mezzi di produzione sia sempre determinato dal loro costo di riproduzione, piuttosto che dal loro costo originale, negano, in sintonia con un'osservazione di Paul Samuelson, che si verifichino agevolmente trasferimenti di capitale tra i diversi settori della riproduzione sociale e, per questa via, si attui la tendenza all'uguagliamento dei saggi del profitto. Questo perch\u00e9 tali trasferimenti determinerebbero variazioni delle quantit\u00e0 dei singoli prodotti offerti. Se tali quantit\u00e0 ipoteticamente offerte fossero incompatibili con quelle domandate dalla riproduzione sociale, cio\u00e8 con quelle tecnicamente necessarie a riprodurre (magari su scala allargata) i processi produttivi dei vari comparti, le divaricazioni tra domanda e offerta determinerebbero che alcune merci resterebbero invendute e altre non troverebbero uno sbocco nel mercato. Tale disequilibrio pu\u00f2 essere evitato in due modi alternativi:\nIn entrambi i casi i prezzi di mercato differirebbero da quelli di produzione. Si verificherebbe cio\u00e8 che in alcuni settori i capitalisti dovrebbero accontentarsi di saggi del profitto inferiori a quello medio e i rapporti di scambio si avvicinerebbero pi\u00f9 ai valori che ai prezzi di produzione.\nIl problema della riproduzione \u00e8 affrontato da Marx nella terza sezione Libro II del Capitale, che contiene i famosi schemi di riproduzione, chiaramente ispirati al tableau \u00e9conomique di Fran\u00e7ois Quesnay, in cui vengono individuate le condizioni teoriche astratte atte ad assicurare la riproduzione semplice e quella su scala allargata. In quella sede vengono individuati anche i rapporti di scambio tra i valori d'uso prodotti nei diversi settori in grado di assicurare la migliore allocazione delle risorse, cio\u00e8 tali ad assicurare la riproduzione semplice nel caso di sussistenza o il saggio di crescita massimo nel caso di riproduzione su scala allargata. La determinazione di tali prezzi avviene nel modo che \u00e8 rappresentabile col modello numerico che segue.\nConsideriamo il caso di produzione per sussistenza. Ipotizziamo un sistema stazionario in cui vengano prodotti solo due beni, grano e macchine, e non residui alcun sovrappi\u00f9 al termine del processo produttivo, in cui cio\u00e8 tutto il grano prodotto venga consumato e le macchine vengano tutte impiegate per mantenere inalterata la scala della produzione e vadano sostituite all'inizio di ogni nuovo processo produttivo. Indichiamo con gL i consumi di grano dei lavoratori e con gK quelli dei capitalisti. \nLa riproduzione \u00e8 garantita dal fatto che il prodotto di 250 unit\u00e0 di grano e 150 macchine coincide esattamente col fabbisogno di input di tali merci. Il rapporto di scambio in grado di assicurare che la produzione possa continuare su questa scala \u00e8 quello che garantisce l'interscambio necessario a tale scopo tra i settori. Specificatamente 50 unit\u00e0 di grano - eccedenti nel settore I e necessarie al settore II - debbono scambiarsi con 100 unit\u00e0 di macchine che eccedono le necessit\u00e0 del settore II e che servono alla riproduzione nel settore I. Tale rapporto \u00e8 dato da 1 unit\u00e0 di grano contro 2 di macchine. \nNiente ci dice che i valori o i prezzi di produzione coincideranno con tali rapporti di scambio, e in generale le condizioni della riproduzione semplice non sarebbero assicurate dal sistema dei prezzi di produzione. Altrettanto potrebbe dirsi se lo scambio fosse in proporzione al lavoro sociale impiegato in ciascuna produzione. Il soddisfacimento delle condizioni di riproduzione e l'eguaglianza dei saggi di profitto settoriali, risultato della concorrenza esterna dei capitali, sono compatibili solo per particolari e ben determinate configurazioni tecnologiche. Analogamente potrebbe dirsi per un sistema in riproduzione allargata, in cui i prezzi di produzione sono in genere diversi da quelli che consentirebbero di impiegare in maniera ottimale i flussi finanziari, e quindi di assicurare il massimo saggio di crescita compatibile con le condizioni tecniche di produzione effettive. \n\u00c8 questo un motivo che rende difficile la fluidit\u00e0 dei movimenti di capitale tra i settori, in grado di determinare l'effettivo uguagliamento dei tassi di profitto settoriali. Infatti se i prezzi di produzione e quelli che assicurano la riproduzione semplice (o che consentono di ottimizzare la riproduzione allargata) non coincidono, significa che ci saranno settori in cui una parte del denaro affluito con le vendite ecceder\u00e0 i bisogni della riproduzione e quindi non potr\u00e0 essere reinvestito n\u00e9, in situazione di riproduzione allargata, tutto il profitto potr\u00e0 essere investito, essendo superiore alle necessit\u00e0 dell'allargamento ottimale della scala della riproduzione sociale e non trovando sul mercato i beni per ampliarla ulteriormente. In altri settori invece gli introiti dei capitalisti non saranno sufficienti ad acquisire i fattori produttivi necessari rispettivamente ad assicurare la riproduzione semplice o quella allargata fino al potenziale della societ\u00e0. Questa circostanza determina redditi non spendibili produttivamente accanto a merci che potrebbero essere reimpiegate, ma che rimangono invendute. \n\u00c8 il classico caso delle crisi di realizzo da sproporzione perch\u00e9 le proporzioni tra i settori, determinate dalle migrazioni dei capitali, sono quelle che tendono ad assicurare determinati livelli dei tassi di profitto e non l'allocazione ottimale, dal punto di vista della societ\u00e0, del lavoro tra i settori.\nIn questi casi il credito \u00e8 uno strumento che consente di rendere compatibili le esigenze dei capitali particolari con quelle della societ\u00e0: coloro che hanno introitato denaro in eccesso lo prestano, magari ricorrendo all'intermediazione bancaria, a coloro che hanno conseguito introiti insufficienti. Ma, se le condizioni generanti lo squilibrio si protraggono a lungo, il credito potr\u00e0 solo rinviare su scala allargata le difficolt\u00e0 finanziarie dovute a un'evidente contraddizione del sistema.\nI prezzi di produzione sarebbero quindi un'ipotesi teorica estrema, utile per considerare gli effetti della ricerca del massimo profitto da parte dei singoli capitalisti, che non \u00e8 detto approssimi, pi\u00f9 dei valori, i reali rapporti di scambio di mercato. In considerazione dei disequilibri strutturali del modo capitalistico di produzione Lenine e Marina Flores hanno sostenuto che i prezzi di produzione di mercato, caratterizzati da differenze strutturali nei saggi di profitto, costituiscono la migliore approssimazione ai prezzi di mercato. \nGiova ricordare che n\u00e9 le interpretazioni precedentemente illustrate, n\u00e9 il modello di Sraffa sono incompatibili con saggi del profitto differenziati. Basta indicare, come avverrebbe anche in caso di presenza di monopoli, una qualche diversa distribuzione dei profitti. Del resto la formulazione pi\u00f9 generale del TSS data da Freeman, \u00e8 esplicitamente compatibile con saggi del profitto differenziati.\nLe analisi empiriche.\nLa non coincidenza dei prezzi di produzione, in cui si ipotizza l'uniformit\u00e0 del saggio di profitto, rispetto ai prezzi effettivi di mercato, caratterizzati invece da differenze strutturali nei saggi di profitto, potrebbe inoltre aiutare a spiegare i risultati convergenti di diversi studi econometrici di economie reali che hanno mostrato come i prezzi di produzione non siano un'approssimazione migliore dei prezzi effettivi di mercato, pi\u00f9 di quanto non lo siano i valori.\nTra questi ricordiamo gli studi empirici di A. Shaikh, E. Ochoa, P. Cockshot e P. Cottrell. In tutti questi lavori si \u00e8 stimato, partendo dalle matrici intersettoriali dell'economia, l'accostamento dei \"prezzi naturali ricardiani\", dei valori e dei prezzi di produzione marxiani ai prezzi di mercato e si sono indagate le relazioni tra varie grandezze economiche (composizione del capitale, saggio del plusvalore e saggio del profitto), misurate secondo i diversi metodi, pervenendo a conclusioni assai simili, cos\u00ec sintetizzabili:\nLa prossimit\u00e0 tra il sistema tipo e il sistema reale.\nL'evidenza empirica del notevole accostamento dei valori ai prezzi di mercato e della trascurabile entit\u00e0 dello scostamento tra i prezzi di produzione calcolati secondo Sraffa e quelli calcolati secondo l'interpretazione neoricardiana di Marx, pu\u00f2 essere spiegata anche ritornando alla costruzione sraffiana del sistema tipo.\nIl sistema tipo, lo si rammenta, \u00e8 quel sistema in cui la quantit\u00e0 di ciascuna merce prodotta eccede la quantit\u00e0 della stessa merce immessa nel complesso dei settori produttivi di una percentuale che \u00e8 la stessa per tutte le merci, cosicch\u00e9 la composizione percentuale dell'aggregato di merci costituenti l'input sociale risulta identica a quella dell'output sociale.\n\u00c8 stato dimostrato che il presunto \"errore\" commesso da Marx, cio\u00e8 quello di non aver considerato che il costo sostenuto per le singole merci che compongono il capitale \u00e8 in generale diverso dal loro valore, all'interno di tale sistema diventa irrilevante, \nIpotizziamo ora un sistema in equilibrio in cui:\nMentre la caratteristica dell'accumulazione incessante di tutto il plusvalore prodotto coincide in astratto con il carattere del capitalismo reale, la cui missione storica \u00e8 l'accumulazione e non il consumo, la costanza della tecnica rappresenta un'astrazione storicamente non determinata (certamente tale non lo sarebbe per Marx). Una tale astrazione \u00e8 tuttavia necessaria, oltre a permettere la rappresentazione di una situazione di equilibrio, anche al fine di rendere possibile il confronto tra Sraffa e Marx.\nA tecnica costante, l'accumulazione deve avvenire allo stesso ritmo in tutti i settori, se si vuole evitare che una parte del plusprodotto rimanga inutilizzata (il che contraddirebbe l'assunto dell'equilibrio) e che quindi il sistema sia inefficiente oppure che lo scopo dell'accumulazione divenga il consumo improduttivo. Ora, in questo sistema, la composizione percentuale delle merci facenti parte degli input tende a essere identica a quella facenti parte degli output, visto che per ogni merce la quantit\u00e0 prodotta sar\u00e0 data dalla quantit\u00e0 impiegata nella produzione aumentata di una percentuale tendenzialmente comune a tutte le merci.\nAd esempio se il sistema si accresce ogni anno del 10 per cento con tecnica invariata, allora ogni 100 euro di ciascuna merce immessa nel circolo produttivo, ci saranno alla fine dell'anno 110 euro della stessa merce, che poi dovr\u00e0 essere reinvestita (sarebbe la stessa cosa se ragionassimo in termini di quantit\u00e0 fisiche). Se per ogni merce il rapporto tra l'output e l'input \u00e8 di 110/100, allora la composizione percentuale del prodotto non pu\u00f2 che essere la stessa di quella dei mezzi di produzione.\nIl nostro sistema stilizzato tende quindi a identificarsi con la situazione astratta del sistema tipo, in cui, essendo identica la composizione degli input e quella degli output, il rapporto tra i loro aggregati non pu\u00f2 essere viziato da presunti \"errori\" di trasformazione dei valori in prezzi, e quindi in tale ambito la critica degli sraffiani a Marx non avrebbe ragione di essere, perch\u00e9 all'identit\u00e0 dell'aggregato del prodotto in termini di valori e di prezzi non pu\u00f2 che corrispondere la medesima identit\u00e0 dell'aggregato degli input. Sappiamo che questo \u00e8 un contesto teorico piuttosto irrealistico.\nPeraltro, fuori di tale contesto, i modelli di derivazione sraffiana non sembrano lo strumento pi\u00f9 appropriato per criticare Marx, n\u00e9 per difenderlo, in quanto ci serve di nuovo un approccio dinamico.\nPur dovendo a Sraffa tutta l'ammirazione per aver dotato la scienza economica di uno strumento assai valido in altri contesti, l'ambito di validit\u00e0 della critica degli sraffiani a Marx verrebbe quindi ad annullarsi. Infatti, se si esce dall'ipotesi di equilibrio, la merce tipo cambia, non esiste una misura invariabile del valore in termini fisici e occorre una diversa strumentazione matematica per risolvere il problema formulato da Marx.\nLa teoria del valore, la legge della caduta tendenziale del saggio del profitto e il teorema di Okishio.\nLe diverse interpretazioni della teoria del lavoro portano a conclusioni assai differenti in merito alla coerenza logica di alcune tesi di Marx. Queste ultime, \u00e8 stato evidenziato, possono essere tanto pi\u00f9 difese quanto pi\u00f9 ci si allontana dalla interpretazione standard di derivazione sraffiana. Per esempio, le uguaglianze tra i vari aggregati economici in termini di valore e di prezzi, e di conseguenza l'uguaglianza tra i saggi di profitto calcolati secondo le due distinte contabilit\u00e0, possono essere assicurate solo abbandonando i coefficienti (espressi in termini di quantit\u00e0 fisiche o lavoro incorporato) e utilizzando in loro luogo gli aggregati di valore secondo la loro misura esterna che, come evidenziato nel Libro I de \"Il Capitale\" (1867), \u00e8 la moneta.\nAnche la legge della caduta tendenziale del saggio di profitto e la sua confutazione contenuta nel cosiddetto teorema di Okishio non si sottraggono a questa sorte. Un motivo evidente \u00e8 che, se il saggio del profitto calcolato in base allo schema di Produzione di merci a mezzo di merci (1960) differisce da quello calcolato in termini di valore, allora \u00e8 sempre possibile che il primo continui a crescere a seguito delle innovazioni tecnologiche che risparmiano lavoro, mentre il secondo diminuisce.\nL'interpretazione temporale (TSSI) ci consente di appurare un ulteriore motivo. Infatti, in base all'approccio simultaneo i prezzi degli input e quelli degli output sono identici. Una loro eventuale variazione, pertanto, non influisce sul saggio del profitto, in quanto tali prezzi incidono nella stessa misura sia sul prodotto sia sui mezzi di produzione. Ne consegue che, in qualsiasi modo possiamo formulare i coefficienti tecnici (quantit\u00e0 fisiche o lavoro o denaro), il plusvalore sociale sar\u00e0 in fin dei conti determinato da tali coefficienti, ovvero dal sovrappi\u00f9 fisico del prodotto globale rispetto agli input, visto che anche il sovrappi\u00f9 di lavoro, in questa logica, \u00e8 direttamente proporzionale al sovrappi\u00f9 fisico. E anche le innovazioni che risparmiano lavoro vengono trattate come risparmi generici di input fisici (di beni salario nel nostro caso). Non stupiscano quindi i risultati di Okishio.\nUn esempio di sistema a un settore, dovuto a Kliman, pu\u00f2 chiarire questo aspetto.\nSupponiamo che il sistema economico sia composto da un unico settore che produce un'unica merce (per esempio grano) la quale viene utilizzata sia come genere di consumo dei lavoratori sia come mezzo di produzione (semente). In tal caso anche gli input possono essere espressi in grano, n\u00e9 cambierebbe molto se li esprimessimo in termini di lavoro contenuto nel grano, visto che tali input fisici e le quantit\u00e0 prodotte sarebbero in tal caso semplicemente moltiplicati per lo stesso coefficiente.\nSupponiamo ad esempio che a 50 q di grano (semente), che contengono 50 ore di lavoro, pi\u00f9 50 q di grano (alimento per 1 lavoratore impiegato per 100 ore) diano un prodotto di 150 q di grano. Il sovrappi\u00f9 (150-100=50), rapportato alle quantit\u00e0 degli input, darebbe un saggio di sovrappi\u00f9 fisico del 50% (50/100). Per qualsiasi prezzo si moltiplichino il numeratore e il denominatore di tale frazione, il saggio del profitto rimarrebbe pari a 50% che sarebbe interamente spiegato dal rapporto tra surplus fisico e input fisici.\nSupponiamo ora che, grazie a un buon raccolto oppure a una diversa organizzazione del lavoro, divenga possibile produrre 300 quintali di grano seminando 100 q di grano e impiegando il lavoratore per solo 80 ore (il che ci costerebbe 40 q di grano. In base all'approccio simultaneo, il saggio del profitto sar\u00e0 dato da (300-100-40)/(100+40) = 160/140 = 107,14%. Tale risultato (un saggio del profitto pi\u00f9 che raddoppiato) \u00e8 cio\u00e8 sensibile al solo fatto che il surplus fisico \u00e8 cresciuto, oltre che in assoluto, relativamente alle merci utilizzate per la produzione. Non rileva invece la circostanza che tale abbondanza ha corrisposto anche una maggiore facilit\u00e0 di produzione, quindi minore lavoro, quindi minore valore creato.\nSe abbandoniamo l'approccio simultaneo, allora dobbiamo valutare il capitale impiegato (100q+40q) al valore di 1 al quintale che aveva prima di essere messo in produzione, mentre il valore del prodotto globale \u00e8 dato dal valore del capitale costante (100) pi\u00f9 il lavoro impiegato (80). In tale caso il saggio del profitto sarebbe (180-140)/(140) = 28,57%, cio\u00e8 poco pi\u00f9 della met\u00e0 di quello del precedente periodo di produzione, mentre il prezzo/valore del grano scenderebbe a 180/300=0,6 al q.\nPotremmo ulteriormente osservare che nel primo caso (impostazione simultanea) la ricchezza cresce perch\u00e9 coincide con l'abbondanza delle merci prodotte, con il benessere, come avviene in qualsiasi societ\u00e0, mentre nel secondo (impostazione temporale) svolge un ruolo la quantit\u00e0 di ricchezza astratta, di lavoro astratto.\nDa ci\u00f2 la considerazione dei sostenitori della TSSI che con l'approccio simultaneo si perde una determinazione storica specifica del modo di produzione capitalistico, in cui lo scopo immediato della produzione non \u00e8 il possesso una maggiore quantit\u00e0 di valori d'uso, ma l'appropriazione e accumulazione di valore, di moneta, di ricchezza astratta. L'identificazione tra ricchezza e valori d'uso, inoltre, ci porta indietro perfino rispetto a Ricardo il quale, nei suoi \"Principles\", aveva attentamente distinto tra i concetti di abbondanza in termini fisici, e in termini di valore, chiarendo che quando migliorano le condizioni di produzione l'una pu\u00f2 aumentare mentre l'altra diminuisce.\nSe, come avviene con l'approccio temporale, il lavoro vivo torna invece a essere determinante nella creazione di nuovo valore, occorre misurarsi con la circostanza che il plusvalore estraibile dall'impiego di ciascun lavoratore incontra un limite invalicabile nella durata della giornata lavorativa. Il che \u00e8 come dire che, anche se il valore della forza lavoro si riducesse a zero (lavoratori che campano di sola aria), non sarebbe possibile estrarre da ciascun lavoratore pi\u00f9 del tempo della sua vita dedotte le necessit\u00e0 fisiologiche della sua riproduzione. Se si tiene conto di ci\u00f2, l'aumento dello sfruttamento della forza lavoro (in virt\u00f9 dell'accresciuta produttivit\u00e0 o della riduzione dei salari reali) pu\u00f2 solo attenuare la tendenza alla diminuzione del saggio del profitto ma non arrestarla. Di conseguenza \u00e8 possibile formulare con rigore, sulla basse di un'interpretazione temporale della teoria del valore, la condizione perch\u00e9 il saggio del profitto tenda a cadere con lo sviluppo tecnologico: il tasso di crescita del valore del capitale (o tasso di accumulazione) deve essere superiore al tasso di crescita del lavoro vivo, di modo che tenda a crescere nel tempo il rapporto tra valore del capitale e lavoro impiegato. Ci\u00f2 presuppone che a) le innovazioni tendano a risparmiare lavoro; b) una parte del plusvalore sia accumulata e pertanto il capitale cresca anche in termini di valore e non solo di quantit\u00e0 fisica di mezzi di produzione. Tali condizioni coincidono con quelle presupposte da Marx. Inoltre, la svalutazione periodica del capitale accumulato e/o l'interruzione del processo di accumulazione (cio\u00e8 la crisi), costituiscono le maggiori forze antagonistiche nei confronti della caduta del saggio del profitto.\nUn'altra causa antagonista \u00e8 data dalla circostanza, messa in evidenza da Alejandro Ramos-Martinez, che le innovazioni \"risparmianti lavoro\" determinano anche l'aumento dell'espressione monetaria del tempo di lavoro; fanno s\u00ec, cio\u00e8, che uno stesso tempo di lavoro - per esempio un'ora - venga espresso da una maggiore quantit\u00e0 di moneta o, che \u00e8 la stessa cosa, che la moneta si svalorizzi. In questo modo il saggio monetario del profitto pu\u00f2 in effetti crescere, mentre diminuisce quello espresso in termini di valore. \nMa, visto che la moneta serve anche come mezzo di riserva di ricchezza, a certi livelli del processo inflativo potrebbe venir meno la fiducia dei possessori di denaro, che potrebbero rivolgersi verso un pi\u00f9 appropriato mezzo (p. es. oro o fabbricati). La crisi monetaria, con il conseguente ritocco della \"parit\u00e0 monetaria\" e la svalutazione dei capitali detenuti in forma di denaro sarebbe l'esito dell'artificioso rigonfiamento del saggio del profitto monetario.\nIl teorema di Okisho, riducendo la ricchezza al suo aspetto materiale e negando la dinamica del valore, non pu\u00f2 cogliere questi aspetti."}
{"id": "257395", "revid": "767487", "url": "https://it.wikipedia.org/wiki?curid=257395", "title": "S\u00e2les", "text": "S\u00e2les (toponimo francese; fino al 2001 ufficialmente S\u00e2les (Gruy\u00e8re)) \u00e8 un comune svizzero di 1\u00a0423 abitanti del Canton Friburgo, nel distretto della Gruy\u00e8re.\nStoria.\n 2001 ha inglobato i comuni soppressi di Maules, Romanens e Rueyres-Treyfayes.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nLe frazioni di S\u00e2les sono:\nInfrastrutture e trasporti.\nS\u00e2les \u00e8 servito dall'omonima stazione sulla ferrovia Bulle-Romont.\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "257408", "revid": "1776051", "url": "https://it.wikipedia.org/wiki?curid=257408", "title": "Sorens", "text": "Sorens (toponimo francese; in tedesco \"Soring\", desueto) \u00e8 un comune svizzero di 1\u00a0087 abitanti del Canton Friburgo, nel distretto della Gruy\u00e8re.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "257409", "revid": "396099", "url": "https://it.wikipedia.org/wiki?curid=257409", "title": "Share", "text": "Share (dal verbo inglese \"to share\", \"dividere\", \"condividere\") pu\u00f2 indicare:"}
{"id": "257410", "revid": "10369", "url": "https://it.wikipedia.org/wiki?curid=257410", "title": "Frecce tricolori", "text": ""}
{"id": "257417", "revid": "1776051", "url": "https://it.wikipedia.org/wiki?curid=257417", "title": "Villorsonnens", "text": "Villorsonnens (toponimo francese) \u00e8 un comune svizzero di 1\u00a0384 abitanti del Canton Friburgo, nel distretto della Gl\u00e2ne.\nStoria.\nIl comune di Villorsonnens \u00e8 stato istituito 2001 con la fusione dei comuni soppressi di Chavannes-sous-Orsonnens, Orsonnens, Villargiroud e Villarsiviriaux; capoluogo comunale \u00e8 Orsonnens.\nGeografia antropica.\nLe frazioni di Villorsonnens sono:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "257418", "revid": "438678", "url": "https://it.wikipedia.org/wiki?curid=257418", "title": "Cesacastina", "text": ""}
{"id": "257421", "revid": "834", "url": "https://it.wikipedia.org/wiki?curid=257421", "title": "Ampezzo", "text": ""}
{"id": "257438", "revid": "181699", "url": "https://it.wikipedia.org/wiki?curid=257438", "title": "Modulo di elasticit\u00e0", "text": "Il modulo di elasticit\u00e0 \u00e8 una grandezza, caratteristica di un materiale, che esprime il rapporto tra tensione e deformazione nel caso di condizioni di carico monoassiale ed in caso di comportamento di tipo \"elastico\" del materiale. \u00c8 definito come il rapporto tra lo sforzo applicato e la deformazione che ne deriva. La sua unit\u00e0 di misura nel Sistema Internazionale \u00e8 il pascal (N/m\u00b2), spesso per\u00f2 si trovano ancora dati espressi nelle vecchie unit\u00e0 del sistema tecnico (N/mm\u00b2).\nTipologia di moduli.\nSi hanno tre distinti moduli di elasticit\u00e0:\nModulo di elasticit\u00e0 longitudinale.\nIl modulo di elasticit\u00e0 longitudinale, detto anche modulo di rigidezza longitudinale o in ambiente internazionale modulo di Young, \u00e8 definito come la costante della legge di Hooke:\ncon:\nSe la tensione non \u00e8 lineare con la deformazione, il valore del modulo risulta un \"valore medio\" all'interno dell'intervallo di deformazione che ha per estremi lo stato di riposo (deformazione zero) e il valore di deformazione considerato.\nIl modulo di Young viene determinato dal diagramma tensione-deformazione, mediante la formula appena vista, nel tratto in cui il materiale subisce una deformazione elastica lineare (ovvero, rimuovendo lo sforzo, il materiale deve essere in grado di ritornare alle dimensioni iniziali). La grandezza inversa al modulo di rigidezza \u00e8 detta \"modulo di cedevolezza\", indicato convenzionalmente come formula_7.\nModulo di taglio.\nIl \"modulo di taglio\" (o di elasticit\u00e0 tangenziale, o di scorrimento) \u00e8 dato da:\nessendo formula_9 l'angolo di spostamento rispetto alla posizione a riposo. Il corrispondente modulo di cedevolezza \u00e8 indicato con la lettera formula_10.\nLa relazione che lega formula_11 con formula_12 \u00e8 la seguente:\nformula_14 \u00e8 definito nel prossimo paragrafo come coefficiente di Poisson.\nModulo di compressibilit\u00e0.\nIl \"modulo di compressibilit\u00e0\", o di comprimibilit\u00e0, \u00e8 definito da:\ncon:\nLegge di Poisson.\nA seguito di una trazione, un corpo non solo si allunga, ma subisce una variazione di sezione. Se si prende ad esempio una sbarra cilindrica, dove formula_19 \u00e8 il suo raggio, quest'ultimo ha una variazione unitaria che \u00e8 definita dalla \"legge di Poisson\":\ndove formula_14 \u00e8 il coefficiente di Poisson.\nLe variabili di influenza nei metalli.\nNel seguito si analizzeranno alcune variabili importanti nello studio del modulo di elasticit\u00e0 dei materiali metallici. In generale qualsiasi azione che vari la distanza di equilibrio fra gli atomi o le forze di legame modifica la tangente alla curva di Condon-Morse e quindi il modulo di elasticit\u00e0.\nModulo di elasticit\u00e0 longitudinale del calcestruzzo.\nPoich\u00e9, dal punto di vista meramente geometrico, il modulo di Young rappresenta la pendenza della curva sforzi-deformazioni, il modulo E del calcestruzzo non \u00e8 costante come per l'acciaio, poich\u00e9 il calcestruzzo segue mediocremente la legge di Hooke.\nInoltre poich\u00e9 lo scostamento dalla legge di Hooke \u00e8 maggiore a trazione che a compressione risulta che il modulo formula_22 a compressione \u00e8 diverso da quello a trazione formula_23.\nIl comportamento del calcestruzzo pu\u00f2 essere approssimato dalla legge di Hooke se soggetto a sforzi di compressione di breve durata e di intensit\u00e0 non superiore al 40% della sua resistenza a compressione (se riferita a formula_24, se riferita a formula_25 la percentuale \u00e8 pari a circa il 30% essendo formula_26) oppure a sforzi di trazione di intensit\u00e0 non superiore al 70% della sua resistenza a trazione.\nParametri che influenzano E.\nIl modulo di elasticit\u00e0 del calcestruzzo \u00e8 una quantit\u00e0 decisamente variabile in funzione di diversi parametri tecnologici quali:\nPertanto, nell'ambito della stessa struttura, \u00e8 ben difficile che elementi strutturali differenti, realizzate in momenti diversi e con materiali ovviamente dissimili, presentino uguali caratteristiche elastiche, con l'inevitabile conseguenza di un imprevisto irrigidimento delle zone di migliore qualit\u00e0.\nDiagramma \u03c3 - \u03b5.\nEsaminiamo la risposta istantanea del calcestruzzo. Se sottoponiamo un provino di calcestruzzo cilindrico ad una prova rapida di compressione si avr\u00e0 il seguente andamento: fino a valori della tensione di compressione pari a circa il 40% di quella di rottura formula_27 si registra un andamento del diagramma approssimativamente rettilineo.\nPer sforzi di intensit\u00e0 maggiori il diagramma risulta sensibilmente parabolico fino ad un valore della deformazione denominato \u03b5c1. A tale valore corrisponde anche la massima tensione di compressione formula_27 che \u00e8 praticamente il valore della tensione di rottura. \nIl cedimento del provino non \u00e8 per\u00f2 istantaneo, essendo collegato ad un processo di microfessurazione in rapida evoluzione. Segue pertanto un secondo tratto discendente (comportamento softening) dall'andamento curvilineo, limitato dalla deformazione ultima di rottura denominata formula_29, cui corrisponde un valore finale della tensione sul provino formula_30 alquanto inferiore al valore massimo registrato in precedenza.\nAll'atto dello scarico la deformazione \u00e8 solo parzialmente reversibile e la parte irreversibile aumenta con l'aumentare dello sforzo. Se dopo l'applicazione di carichi di breve durata si vuole tener conto di deformazioni irreversibili il valore di E va ridotto del fattore 0,85.\nCome si evince la risposta istantanea \u00e8 difficilmente confinabile nell'ambito della teoria di elasticit\u00e0 lineare, in quanto il materiale presenta spiccate caratteristiche di non linearit\u00e0 e di plasticit\u00e0 sin dai livelli pi\u00f9 bassi di cimento. Si verifica inoltre che gi\u00e0 per bassi valori di sforzo, le deformazioni sono tanto pi\u00f9 elevate quanto pi\u00f9 lenta \u00e8 la velocit\u00e0 di carico e quanto pi\u00f9 lunga \u00e8 la durata della sua applicazione. Pertanto le considerazioni riguardanti la risposta istantanea di un calcestruzzo diventano pi\u00f9 marcate per effetto di carichi che permangono per lunghi periodi a seguito della comparsa di deformazioni differite nel tempo (fluage+ ritiro), le quali, si sommano a quelle immediate.\nEffetti sulle previsioni di calcolo.\nLa variabilit\u00e0 dei moduli elastici, la non linearit\u00e0 meccanica, l'effetto della viscosit\u00e0 interessano l'intera struttura in calcestruzzo armato in maniera generalmente non uniforme, pertanto questi parametri diventano responsabili di modificazioni nello stato di cimento rispetto alle previsioni di calcolo, a causa del cumularsi di deformazioni permanenti e di stati di coazione generalmente non previsti nel calcolo.\nVariazioni del tempo.\nSecondo l'Eurocodice 2 la variazione del modulo di elasticit\u00e0 nel tempo si pu\u00f2 stimare con la relazione:\ncon\nModulo tangente e modulo secante.\nCome gi\u00e0 visto, dal punto di vista meramente geometrico il modulo di Young rappresenta la pendenza della curva sforzi-deformazioni e nel caso del calcestruzzo, che non ha un comportamento elastico-lineare (come accade nell'acciaio), \u00e8 variabile da punto a punto della curva.\nPraticamente per rappresentare le propriet\u00e0 elastiche del calcestruzzo, si fa riferimento a due valori del modulo di Young:\nSi ritiene che il modulo tangente all'origine sia maggiore di circa il 10% del valore del secante.\nApplicazioni.\nBench\u00e9, a causa della non linearit\u00e0 meccanica del calcestruzzo e dell'insorgere sotto carico delle deformazioni viscose (fluage), il modulo di elasticit\u00e0 E si pu\u00f2 considerare costante solo per bassi livelli di sforzo e per brevi durate del carico, i valori istantanei (tangente o secante) di E vengono utilizzati per effettuare l'analisi lineare di strutture staticamente indeterminate finalizzata al calcolo delle sollecitazioni interne alla struttura.\nQuesta non \u00e8 l'unica ipotesi semplificativa infatti nell'analisi lineare si considera anche il materiale interamente reagente, isotropo e omogeneo.\nSe si adotta per il calcolo delle sollecitazioni un'analisi non lineare fino allo stato limite ultimo \u00e8 necessaria la conoscenza completa della curva sforzo - deformazione (E variabile).\nConvenzionalmente, nel metodo degli stati limite, al fine di valutare la resistenza ultima di una struttura, si usa un'analisi lineare per determinare le caratteristiche della sollecitazione indotte dai carichi e si tiene conto della reale non linearit\u00e0 della legge costitutiva del materiale solo nella fase finale di verifica delle sezioni.\nIl modulo istantaneo per\u00f2 non \u00e8 indicato per il calcolo delle deformazioni che dipendono anche da fattori quali, la durata dei carichi, lo scorrimento viscoso, il ritiro, ecc.\nNormativa italiana.\nIn letteratura esistono diverse equazioni empiriche che stimano E in funzione della resistenza a compressione del calcestruzzo.\nLe relazioni sperimentali per la determinazione del modulo di Young a compressione del calcestruzzo sono del tipo:\ndove il valore della costante a dipende dalle unit\u00e0 di misura adottate, da come \u00e8 misurata la resistenza meccanica a compressione R (Rc per provini cubici o fc per quelli cilindrici) ed E (modulo elastico tangenziale iniziale o modulo elastico secante).\nTra queste la normativa, in mancanza di misure dirette per E, propone le seguenti formule:\nQueste formule non sono applicabili a calcestruzzi stagionati a vapore, in quanto, in questo caso, il calcestruzzo ha maggiore deformabilit\u00e0 e quindi un modulo elastico di molto inferiore.\nQualora si voglia conoscere con maggiore precisione il valore del modulo elastico occorre richiedere la sua misura mediante apposita prova (UNI 6556).\nModulo E dinamico.\nGeotecnica.\nIl valore di E (ma anche quello del modulo di Poisson e il modulo di taglio G) pu\u00f2 essere determinato mediante la misurazione della velocit\u00e0 di propagazione delle onde elastiche tipo P e S attraverso una prova sonica in campo.\ndove:\nI moduli E dinamici, sono spesso pi\u00f9 elevati di quelli statici.\nIl modulo E dinamico non pu\u00f2 quindi essere impiegato tal quale per i calcoli delle deformazioni nell'ambito geotecnico per\u00f2 esistono relazioni sperimentali che permettono di ottenere Estat da Edin come quella di Heerden:\nDi regola Edin \u2245 2 Estat\nLe prove dinamiche hanno il vantaggio che le onde elastiche attraversano il terreno senza causare il suo rimaneggiamento come accade invece nel quando si prelevano campioni di terreno da utilizzare per le prove statiche in laboratorio.\nPertanto i valori ottenuti a partire da prove dinamiche risultano pi\u00f9 attendibili.\nCalcestruzzo.\nIl valore di E del calcestruzzo pu\u00f2 essere determinato mediante una prova ultrasonica o una prova dinamica, in laboratorio. Tuttavia, sussistono differenze a seconda che si usi l'uno o l'altro metodo.\nLa prova con ultrasuoni consiste nella misura del tempo di volo di un segnale acustico, tra due sonde opposte (metodo diretto) collocate ad una certa distanza d, si valuta la velocit\u00e0 di volo e si calcola il modulo elastico dinamico dalla seguente espressione:\nEd= \u03c1V^2 * (1+v) (1-2v)/(1-v)\nLa norma UNI 9771 descrive la procedura per la determinazione del modulo E dinamico = Edin.mediante prova dinamica.\nUn provino cilindrico di calcestruzzo, posto in uno specifico supporto, \u00e8 sottoposto ad una prova dinamica assiale, sollecitandolo mediante un impulso meccanico che lo pone in vibrazione, il valore di Edin viene calcolato dalla seguente relazione:\ndove:\nPoich\u00e9 le prove avvengono con una rapidissima variazione di tensione, quindi con un'elevata frequenza di oscillazione\nil livello della tensione non pu\u00f2 svilupparsi nell'intero provino, per cui la deformazione risulta minore e il modulo E diviene apparentemente pi\u00f9 grande.\nIl modulo E dinamico non pu\u00f2 quindi essere impiegato tal quale per i calcoli delle deformazioni nelle costruzioni in calcestruzzo armato.\nEdin \u00e8 approssimativamente pari al modulo tangente all'origine ed \u00e8 quindi sempre pi\u00f9 elevato del modulo secante:\nEdin risulta utile quando si utilizzano prove non distruttive per la verifica delle caratteristiche del calcestruzzo in opera quali Sonreb, Cross-hole, prove ultrasoniche in situ, ecc.\nTali prove sono descritte anche al punto 12.5 delle \"Linee guida per la messa in opera del calcestruzzo strutturale e per la valutazione delle caratteristiche meccaniche del calcestruzzo indurito mediante prove non distruttive\", pubblicate dal Consiglio Superiore dei Lavori Pubblici - Servizio Tecnico Centrale."}
{"id": "257439", "revid": "767487", "url": "https://it.wikipedia.org/wiki?curid=257439", "title": "Statvolt", "text": "Lo statvolt \u00e8 l'unit\u00e0 di misura del potenziale elettrico del sistema cgs.\nLa conversione rispetto al Sistema Internazionale \u00e8:\nIl fattore di conversione \u00e8 semplicemente il valore numerico della velocit\u00e0 della luce in metri al secondo diviso per 106. \u00c8 un'unit\u00e0 utile in elettromagnetismo visto che uno statvolt per centimetro \u00e8 uguale in modulo ad un gauss. Quindi, per esempio, un campo elettrico di uno statvolt/cm ha la stessa densit\u00e0 di energia di un campo magnetico di un gauss. Analogamente, un'onda piana propagantesi nel vuoto ha i vettori di campo elettrico e campo magnetico perpendicolari, in modo che per ogni gauss di intensit\u00e0 di campo magnetico ci sia uno statvolt/cm di intensit\u00e0 di campo elettrico.\nUn'altra unit\u00e0 di misura del potenziale elettrico nel sistema cgs \u00e8 l'abvolt."}
{"id": "257440", "revid": "110157", "url": "https://it.wikipedia.org/wiki?curid=257440", "title": "HyperTransport", "text": "HyperTransport, precedentemente conosciuto come Lightning Data Transport (LDT) (in italiano \"trasporto lampo dei dati\") \u00e8 un bus bidirezionale e seriale\\parallelo a bassa latenza. \u00c8 stato introdotto il 2 aprile 2001. Il consorzio di HyperTransport \u00e8 incaricato della promozione e dello sviluppo della tecnologia HyperTransport. La tecnologia \u00e8 usata da AMD e Transmeta nei processori x86 (e x86-64); da PMC-Sierra, Broadcom, e Raza nei processori MIPS; da AMD, NVIDIA, VIA, SiS, e HP nei chipset; da HP, Sun Microsystems, IBM, e IWill nei server; da Cray, Newisys, e QLogic in PC di fascia alta; e da Cisco Systems nei suoi router; nella lista di aziende manca la Intel che utilizza invece bus condivisi.\nDescrizione.\nHyperTransport \u00e8 disponibile in quattro versioni: 1.0, 2.0, 3.0, 3.1 che funzionano da 200\u00a0MHz a 3,2\u00a0GHz (considerato che la connessione PCI funziona da 33\u00a0MHz a 66\u00a0MHz); \u00e8 inoltre implementata la tecnologia DDR o Double Data Rate (in italiano \"doppia velocit\u00e0 di dati\") che invia dati sia sul fronte di salita che su quello di discesa del segnale di clock."}
{"id": "257442", "revid": "1993636", "url": "https://it.wikipedia.org/wiki?curid=257442", "title": "Dinastia ottomana", "text": "La Casa di Osman (in turco ottomano: \"\u062e\u0627\u0646\u062f\u0627\u0646 \u0622\u0644 \u0639\u062b\u0645\u0627\u0646\"; transl. \"\u1e2a\u0101ned\u0101n-\u0131 \u0100l-\u0131 \u02bfOsm\u0101n\") \u00e8 una famiglia imperiale che form\u00f2 la cosiddetta dinastia ottomana (in turco: \"Osmanl\u0131 Hanedan\u0131\") e i cui membri sono noti come Ottomani (in turco: \"Osmanl\u0131lar\"). La dinastia fond\u00f2 l'Impero Ottomano, prendendo il nome dal primo sovrano Osman I, e vi regn\u00f2 dal 1299 al 1923.\nDurante gran parte della storia dell'Impero, il sultano era il monarca assoluto, capo di stato e capo del governo, anche se gran parte del potere spesso si spostava verso altri funzionari come il Gran Visir. Durante la Prima (1876\u20131878) e la Seconda Era Costituzionale (1908\u20131920) del tardo Impero, fu varato un passaggio alla monarchia costituzionale, con il Gran Visir che assumeva il ruolo di primo ministro a capo del governo e a capo di un'Assemblea Generale eletta. \nA seguito della Guerra d'indipendenza turca (1919\u20131923) la famiglia imperiale fu destituita dal potere e il sultanato fu abolito il 1\u00ba novembre 1922. La Repubblica di Turchia venne istituita l'anno successivo. I membri viventi della dinastia furono inizialmente inviati in esilio, anche se ad alcuni \u00e8 stato concesso di tornare e vivere come cittadini privati in Turchia. Attualmente, la dinastia \u00e8 conosciuta come famiglia Osmano\u011flu.\nStoria.\nOrigini.\nAppartenente alle genti oghuze (turco \"O\u011fuz\"), la dinastia acquis\u00ec importanza nel 1383, quando Murad I si proclam\u00f2 sultano; nel periodo precedente il titolo reclamato dagli Ottomani era bey.\nAscesa.\nIl sultano era un autocrate assoluto e vantava numerosi titoli: Sovrano del Casato di Osman, Sultano dei Sultani, Khan e, in seguito alla conquista di Costantinopoli da parte di Maometto II (Mehmet II \"Fatih\", \"Conquistatore\"), anche \"Kayser-i Rum\" (Cesare dei Bizantini). Infatti, quando Maometto II espugn\u00f2 Costantinopoli, prese anche il titolo di Imperatore dei Romani e Protettore della Cristianit\u00e0 ortodossa. Si fece incoronare imperatore dal patriarca di Costantinopoli Gennadio Scolario che protesse e che agevol\u00f2 nella sua ascesa a patriarca della Chiesa ortodossa. Come imperatore Maometto II rivendic\u00f2 tutti i territori di Costantinopoli che, d'altra parte, prima della caduta della citt\u00e0, erano ridotti a poco pi\u00f9 della citt\u00e0 stessa, ad alcune aree della Morea e all'Impero di Trebisonda\nDal 1517 al 1924 il capo della dinastia ottomana, in quanto sultano di Istanbul, fu considerato dal mondo sunnita come il pi\u00f9 importante sovrano, contestato in questo dai soli sci\u00e0 safavidi di Persia, che avevano imposto lo sciismo ai loro sudditi.\nDal Trattato di K\u00fc\u00e7\u00fck Kaynarca del luglio del 1774 (quindi, inizialmente, solo in documenti di politica estera ma poi, via via, anche in atti pubblici di valenza interna) il sultano cominci\u00f2 a fregiarsi del titolo di \"Comandante dei credenti\" che, fin dall'epoca di \u02bfUmar ibn al-Kha\u1e6d\u1e6d\u0101b, era l'equivalente di califfo. Questo, almeno su base assolutamente teorica, comportava una superiorit\u00e0 su tutti gli altri regnanti musulmani del mondo, come ad esempio i moghul dell'India.\nLa successione nella dinastia ottomana inizialmente avveniva fra i vari figli del sultano senza tener conto dell'et\u00e0 degli stessi. Ci\u00f2 portava a lotte, degenerate in guerre civili o in vere e proprie stragi di principi (la cosiddetta legge del fratricidio). Dopo Maometto III, che al momento dell'ascesa al trono fece mettere a morte ben 19 fratelli, fu introdotto il sistema del seniorato, che riconosceva il diritto di successione all'esponente maschio pi\u00f9 anziano della famiglia, rinchiuso, insieme agli altri principi, in una zona separata del Serraglio.\nDeposizione.\nA seguito della sconfitta dell'Impero Ottomano nel primo conflitto mondiale, nel 1924 Mustafa Kemal, detto Atat\u00fcrk \u2013 dopo aver abolito due anni prima il sultanato, deponendo Maometto VI \u2013 ottenne da un'assemblea appositamente convocata ad Ankara che la dinastia ottomana fosse privata anche dal titolo di califfo, di cui ancora si fregiava Abdul Mejid (II, quanto a ordinale, solo come califfo)."}
{"id": "257443", "revid": "729019", "url": "https://it.wikipedia.org/wiki?curid=257443", "title": "Bicicletta a scatto fisso", "text": "La bicicletta a scatto fisso \u00e8 una bicicletta che ha la particolarit\u00e0 di avere un solo rapporto possibile e nessun meccanismo di ruota libera, per cui la pedalata \u00e8 solidale con il movimento della ruota posteriore. Non \u00e8 perci\u00f2 possibile pedalare a vuoto all'indietro, n\u00e9 smettere di pedalare, a meno che non si voglia rallentare bruscamente l'andatura.\nFunzionamento e caratteristiche.\nSi tratta del primo tipo di bicicletta inventato, nel quale la trasmissione ha presa diretta con la ruota posteriore tramite la catena. Solo in seguito fu ampiamente diffuso il meccanismo della \"ruota libera\", con il quale \u00e8 possibile pedalare all'indietro senza ostacolare l'avanzamento del mezzo.\nVi \u00e8 appunto la particolarit\u00e0 di avere un solo rapporto, con una singola corona ed un solo pignone. Il ciclista dovr\u00e0 perci\u00f2, in ogni situazione, regolare la propria cadenza di pedalata in maniera da avanzare alla velocit\u00e0 desiderata. Proprio la caratteristica della trasmissione diretta permette anche di rallentare solo agendo sui pedali: per questo motivo molti preferiscono montare solo il freno anteriore o addirittura nessuno dei due. L'assenza di dispositivi indipendenti di frenatura \u00e8 per\u00f2 vietata in Italia (si veda infra).\nPer questo motivo le biciclette a scatto fisso sono le pi\u00f9 leggere che si possano realizzare: sono prive di tutto il sistema di cavi, guaine, comandi e parti del cambio e molto frequentemente anche dei freni. Possono essere bici estremamente essenziali, costituite solamente dal telaio e dalla forcella, dal manubrio, dall'attacco manubrio, dal movimento centrale, dalle ruote, dai pedali, dal reggisella, dal sellino e dalla trasmissione costituita appunto da un unico rapporto.\nLa scelta del rapporto.\nDal momento che \u00e8 possibile montare un solo ed unico rapporto, questo deve essere scelto in maniera accurata per essere adatto ad ogni occasione. In particolare un rapporto lungo favorir\u00e0 la marcia a velocit\u00e0 sostenute, in rettilineo o in discesa, tuttavia risulter\u00e0 molto difficile da spingere in situazioni quali l'ambiente urbano o in presenza di salite. D'altro canto un rapporto dal ridotto sviluppo metrico sar\u00e0 favorevole in situazioni di accelerazione, partenze e rilanci, ma con questo non si potranno raggiungere velocit\u00e0 elevate.\n\u00c8 necessario perci\u00f2 raggiungere un giusto compromesso, che \u00e8 molto soggettivo sia per l'ambiente in cui si va ad utilizzare la bicicletta, sia per le caratteristiche del ciclista stesso. Usualmente risultano particolarmente vantaggiosi, in quanto riescono a raggiungere un buon compromesso, quei rapporti che sviluppano all'incirca 5 \u2013 5,5 metri per pedalata (che corrispondono grossomodo al 42-18/16, che sono infatti gli usuali rapporti nelle bici Single Speed).\nUtilizzo.\nUn particolare utilizzo agonistico della bici a scatto fisso \u00e8 quello della pista: nei velodromi non sono infatti necessari i freni e la propulsione umana svolge il duplice ruolo di motore e freno (triplice se includiamo anche quello di cambio di velocit\u00e0), dal momento che si gira tutti nello stesso verso. Inoltre il meccanismo a scatto fisso presenta un rendimento meccanico maggiore di un sistema dotato di cambio, in quanto vi sono meno componenti e meno attriti in cui si possa dissipare potenza, fattore non secondario quando si vogliano sviluppare velocit\u00e0 molto elevate per periodi relativamente brevi.\nVa ricordato anche che per l'utilizzo agonistico in pista, si usavano ingranaggi di moltiplica e di pignone pi\u00f9 robusti per cui i rapporti tipici 52/14 e 50/14 e 48/14 come numero di denti, erano sostituiti dagli equivalenti 26/7 e 25/7 e 24/7 come numero di denti, distribuiti sulle stesse circonferenze e quindi pi\u00f9 robusti e pi\u00f9 adatti a resistere alle coppie elevate applicate in quegli sforzi intensi e brevi tipici delle gare di sprint/velocit\u00e0 (passo Humber o \"skip-tooth\").\nUn altro utilizzo a livello agonistico delle bici a scatto fisso si ha nella preparazione invernale della stagione ciclistica. Nei primi mesi dell'anno infatti, molti preparatori consigliano di effettuare un buon numero di chilometri nell'arco di alcune settimane (fino a qualche migliaia) con lo scatto fisso, utilizzando un rapporto piuttosto agile e puntando a percorrere pi\u00f9 che altro lunghe distanze piuttosto che pensare a sviluppare elevate velocit\u00e0. Lo scatto fisso permette di ottenere quella che in gergo \u00e8 detta \"pedalata rotonda\", cio\u00e8 la pi\u00f9 redditizia possibile e stilisticamente perfetta, peraltro raggiungibile in maniera stabile solo con anni di esercizio.\nNegli ultimi anni dagli Stati Uniti si \u00e8 diffuso un uso urbano delle biciclette a scatto fisso a partire dai \"bike messenger\" fino all'utilizzo per trick. Questi prediligono la bici a scatto fisso per la sua leggerezza ed agilit\u00e0, che la rendono un mezzo ideale per districarsi nel traffico delle citt\u00e0 pi\u00f9 o meno grandi. Pregi non secondari sono inoltre la sua composizione spartana: riducendo all'essenziale il numero di parti, vi sono meno componenti che possono essere soggette a furti, e allo stesso tempo \u00e8 richiesta una manutenzione molto meno impegnativa di una bici tradizionale. Anche in Italia sta iniziando a diffondersi l'uso urbano di questo tipo di bici, sebbene l'uso di biciclette senza dispositivi autonomi di frenatura sia contro la legge, in quanto in contrasto con l'art. 68, comma 1, lettera a del Codice della Strada.\nConversione.\nOgni bicicletta \u00e8 teoricamente convertibile in una a scatto fisso (chiamata anche, con un anglismo entrato nel gergo, \"fixed\"). Basta disporre di un mozzo filettato (di quelli che si usavano un tempo nelle bici sia da corsa che da passeggio) e di un pignone fisso."}
{"id": "257450", "revid": "38120", "url": "https://it.wikipedia.org/wiki?curid=257450", "title": "La Cenicienta", "text": "La Cenicienta \u00e8 un'opera in tre atti composta dal cileno Jorge Pe\u00f1a Hen (1928 - 1973), su un libretto di Oscar Jara Azocar (1910 - 1988).\n\u00c8 una delle poche opere composte con l'idea che a cantare, suonare e recitare siano esclusivamente bambini. Fu scritta nel 1966 e la prima rappresentazione fu effettuata dall'orchestra sinfonica di bambini di una scuola di La Serena, una citt\u00e0 nella regione cilena di Coquimbo. L'anno successivo l'opera fece una tourn\u00e9e di successo in molte citt\u00e0 del Cile.\nNel 1986, ne venne rappresentata una nuova versione in Colombia e nel 1998, 25 anni dopo l'uccisione di Jorge Pe\u00f1a Hen da parte dei militari cileni l'opera venne nuovamente inscenata a La Serena.\nLa trama dell'opera \u00e8 grossomodo basata sulla favola di Cenerentola di Charles Perrault."}
{"id": "257451", "revid": "108496946", "url": "https://it.wikipedia.org/wiki?curid=257451", "title": "Activity Based Costing", "text": "Activity Based Costing (ABC) \u00e8 un metodo di studio di un'industria o impresa che fornisce dati sull'effettiva incidenza dei costi associati a ciascun prodotto e ciascun servizio venduto dall'impresa stessa, a prescindere da quale sia la sua struttura organizzativa.\nNasce negli anni '80 in diverse facolt\u00e0 universitarie di economia negli USA e dal l\u00ec si estende in applicazione in America e Europa. L'Activity Based Costing si sta evolvendo via via in conseguenza dell'evolversi dell'economia e della scoperta dei limiti dell'approccio stesso. Nascono nuovi modelli di analisi, quali l'Activity Based Management.\nScopo dell'ABC.\nScopo dell'ABC \u00e8 quello di portare l'impresa ad auto-analizzarsi, ponendosi domande sulla propria produttivit\u00e0: quali attivit\u00e0 coinvolgono ogni dipendente, quanto costano in termini di tempo, denaro e risorse umane, quali sono produttive e quali no, quali sono necessarie anche se non direttamente produttive e quali siano una semplice perdita di tempo.\nL'ABC porta anzitutto a controllare i costi, per arrivare a gestirli in modo dinamico e finalizzato a seguire razionalmente l'andamento del mercato e del valore che il mercato attribuisce al prodotto o servizio che si desidera vendere.\nPer fare un esempio estremamente scarno, possiamo dire che \u00e8 pi\u00f9 produttivo, per un'azienda, avere un sistema integrato dei dati di uso aziendale, che possa essere usato da pi\u00f9 unit\u00e0 di produzione e in cui queste possano immettere dati in modo sinergico, anzich\u00e9 averne due separati che non comunicano tra loro. Queste possono contenere informazioni ridondanti e spesso costringono le unit\u00e0 a passarsi dati l'una con l'altra in modo improprio, inoltre \u00e8 difficile effettuare schedulazioni di lavorazione, in mancanza di un sistema dati integrato. Scoprire che questo semplice \"fatto\" \u00e8 una criticit\u00e0, che genera sovrapposizione di lavoro e dunque spreco di risorse temporali e umane, \u00e8 molto pi\u00f9 produttivo che non investire denaro per comprare computer nuovi di zecca che non possono comunicare con un sistema integrato, pensando che i ritardi di processo siano dovuti ad una generica scarsa informatizzazione dell'azienda.\nL'analisi risulta molto importante per determinare i costi \"sotterranei\" determinati da un processo. In altre parole risponde alle fin troppo consuete domande: \"ma dove li abbiamo fatti sparire tutti questi soldi?\", \"quanto tempo hai detto che ci abbiamo messo?\" , \"ma serve davvero tutto questo personale per fare questa attivit\u00e0?\".\nIl pregio dell'ABC \u00e8 che \u00e8 adattabile e scalabile sia per grandi organizzazioni quanto per le piccole e che obbliga le parti a fare analisi realistiche sulla propria produttivit\u00e0 e professionalit\u00e0, riducendo il rischio di tagli di budget irrazionali a risorse preziose o, al contrario, di investimenti ingiustificati in settori a scarso potenziale di crescita. Implica, non ultimo, la necessit\u00e0 di organizzare il flusso produttivo meglio per ridurre gli sprechi e finalizzare la professionalit\u00e0 delle risorse aziendali, siano umane o materiali.\nMetodologia dell'ABC: le varie Fasi di analisi.\nLa ABC si pu\u00f2 distinguere in cinque fasi necessarie per arrivare a comprendere e quindi migliorare i rapporti di input-output di una azienda: input \u00e8 ci\u00f2 che \u00e8 necessario o utilizzato per produrre l'output, cio\u00e8 il prodotto o servizio. L'input, quindi, \u00e8 rappresentato dai costi e dalle attivit\u00e0 in gioco, che possono essere produttive e necessarie, oppure esserlo meno. L'analisi ABC permetter\u00e0 di comprendere se una parte dell'input \u00e8 improduttiva o non necessaria e quale parte sia.\nAnalisi di Attivit\u00e0.\nL'azienda deve anzitutto comprendere esattamente quali attivit\u00e0 svolge, intendendo con attivit\u00e0 non tanto cosa produce, quanto le differenti cose necessarie per far s\u00ec che un dato prodotto o servizio prenda forma e sia vendibile sul mercato.\nIn quest'ottica l'operato dell'azienda \u00e8 diviso in attivit\u00e0 che interagiscono tra loro ed \u00e8 determinante ai fini della ABC scoprire quali attivit\u00e0 costino quanto, pi\u00f9 che quali centri produttivi generino un dato costo.\nPer individuare queste attivit\u00e0 e quindi poterle analizzare solitamente si cerca di riportare ai minimi termini concettuali un'attivit\u00e0 o funzione. Si arriva, quindi, a dividere il processo in unit\u00e0 produttive primarie relazionate a flussi produttivi univoci. In altre parole si cerca di identificare chi copre una data funzione e cosa, di quella funzione, sia in comune con altre unit\u00e0 di business dell'azienda, per capire in che modo il flusso di produzione si sovrappone e si fonde. &lt;br&gt;Nei punti di sovrapposizione o fusione possono, infatti, generarsi sprechi, conflitti o incomprensioni tali per cui un'attivit\u00e0 pu\u00f2 venire ripetuta da enti diversi, mentre un'altra non viene eseguita affatto.\nPer ottenere questo, spesso si effettua un'intervista sul personale nell'ambito dei vari centri di costo e/o delle proprie unit\u00e0 organizzative e funzionali. &lt;br&gt;Vengono analizzate le proprie attivit\u00e0 operative, qualitative e quantitative: quali siano le mansioni, e chi le svolga, a che livello di professionalit\u00e0 e specializzazione si opera, che range di azione si abbia, quanto siano estesi gli ambiti operativi. Contestualmente si analizzano anche i cost driver relativi, ovvero quante risorse economiche siano coinvolte.\nSi va quindi a dividere tra attivit\u00e0 aziendali a valore aggiunto e \"senza valore aggiunto\", attivit\u00e0 aziendali primarie e secondarie, e infine tra attivit\u00e0 aziendali necessarie e discrezionali.\nTipi differenti di attivit\u00e0.\nUn'attivit\u00e0 si dice a valore aggiunto se il suo risultato \u00e8 direttamente relazionato alle richieste del cliente, al servizio o prodotto che l'azienda vende. All'opposto abbiamo le attivit\u00e0 amministrative o di logistica che garantiscono il funzionamento dell'azienda stessa e che possono essere necessarie, anche se non hanno valore aggiunto.\nUn'attivit\u00e0 si dice primaria se supporta e sostiene lo scopo fondamentale dell'azienda, la sua mission. Un'attivit\u00e0 secondaria, invece, \u00e8 quella che rende possibile la primaria.\nUn'attivit\u00e0 \u00e8 necessaria se va eseguita sempre e continuativamente per assicurare il corretto funzionamento del sistema azienda, all'opposto abbiamo attivit\u00e0 discrezionali, che si intraprendono solo quando la direzione operativa lo richiede.\nUno degli scopi primari dell'ABC \u00e8 individuare quali attivit\u00e0 senza valore aggiunto siano necessarie e quali siano non necessarie per eliminarle a favore di pi\u00f9 attivit\u00e0 a valore aggiunto. Lo stesso vale per le attivit\u00e0 necessarie e discrezionali: \u00e8 tanto importante che le prime vengano svolte sempre, quanto che le seconde lo siano solo se e quando effettivamente necessarie a giudizio del management.\nRaccolta dati relativi ai costi.\nSuccessivamente si esegue un'accurata analisi, tramite dati reali o tramite formule di assegnazione, dei costi necessari all'azienda per esistere e produrre: stipendi, investimenti in ricerca, macchinari di vario tipo, arredo per uffici, investimenti in sviluppo e formazione, e quant'altro.\nRiconduzione dei costi alle rispettive attivit\u00e0.\nQuesta fase somma l'input di attivit\u00e0 e l'input di costi, per ottenere l'input totale, cio\u00e8 tutto quanto una ditta \"mette in gioco\" per generare il suo prodotto o servizio. Lo scopo non \u00e8 ancora il calcolo matematico dei costi, quanto piuttosto individuare con esattezza da dove questi provengano.\nNe deriva che un output consuma attivit\u00e0 per esistere. Le attivit\u00e0 hanno a loro volta consumato costi e parimenti risorse (di tempo e di personale).\nI costi totali di un'attivit\u00e0 sono dati dalla percentuale di tempo utilizzato da una unit\u00e0 di produzione aziendale (reparto, settore, filiale, divisione, stabilimento, zona unit\u00e0 di business, ecc) per ognuna delle sue attivit\u00e0 moltiplicata per i costi totali in entrata per quella unit\u00e0 produttiva.\nCalcolo dell'Output.\nQuesta fase si occupa di calcolare il reale ammontare dei costi per unit\u00e0 produttiva. \u00c8 probabile che le singole unit\u00e0 produttive abbiano pi\u00f9 di un output, cio\u00e8 che un'attivit\u00e0 serva a produrre pi\u00f9 servizi o prodotti, tuttavia si ricerca quale sia l'output principale, tra tutti. \u00c8 necessario, arrivati a questo punto dell'analisi, che si possa misurare e calcolare il volume dell'output aziendale, cio\u00e8 che si possa valutare tangibilmente in una scala di misura il servizio o prodotto che la ditta fa e andr\u00e0 a vendere.\nIl costo della unit\u00e0 produttiva, infatti, \u00e8 dato dal costo input totale diviso il volume di output della attivit\u00e0 produttiva principale.\nCi\u00f2 permette di stabilire quanto effettivamente consumino (denaro, tempo, personale, ecc) le differenti attivit\u00e0.\nIl totale di consumo ciascun'attivit\u00e0 \u00e8 aumentato dal costo dell'unit\u00e0 produttiva che se ne occupa e va ad aggiungersi come costo complessivo di attivit\u00e0 aziendale.\nAnalisi dei costi.\nAvendo in mano i dati necessari si possono identificare le risorse umane giuste per migliorare la situazione, siano esse gi\u00e0 presenti in ditta o siano risorse esterne, da assumere o di cui avere la consulenza.\nParimenti importante si arriva a identificare la percentuale di attivit\u00e0 che consumano la maggior parte dei costi: avendo individuato quali attivit\u00e0 non siano a valore aggiunto, non necessarie e secondarie, non sar\u00e0 difficile comprendere dove tagliare i costi e dove investire per aumentare in reale efficienza, senza correre il rischio di tagliare risorse importanti.\nStrumenti per l'analisi.\nSolitamente la ditta che voglia effettuare un'analisi di questo tipo si affida a consulenti specializzati o a ditte di analisti specifici del settore. Esistono metodologie di ABC diverse che vengono tuttavia ricondotte a macroanalisi generiche: queste vengono adattate dagli esperti incaricati ai singoli contesti in collaborazione con il management e il personale aziendale.&lt;br&gt;Esistono, inoltre, numerosi software dedicati allo scopo, dai pi\u00f9 semplici a interi pacchetti applicativi generati appositamente per l'azienda in analisi."}
{"id": "257459", "revid": "1543377", "url": "https://it.wikipedia.org/wiki?curid=257459", "title": "La Verrerie", "text": "La Verrerie (toponimo francese) \u00e8 un comune svizzero di 1\u00a0177 abitanti del Canton Friburgo, nel distretto della Veveyse.\nStoria.\nIl comune di La Verrerie \u00e8 stato istituito il 1\u00ba gennaio 2004 con la fusione dei comuni soppressi di Grattavache, Le Cr\u00eat e Progens; capoluogo comunale \u00e8 Le Cr\u00eat. Il nuovo comune ha preso il nome dall'omonima localit\u00e0, fino alla fusione frazione di Progens.\nGeografia antropica.\nLe frazioni di La Verrerie sono:\nInfrastrutture e trasporti.\nLa Verrerie \u00e8 servito dall'omonima stazione e da quella di Le Cr\u00eat sulla ferrovia Pal\u00e9zieux-Montbovon."}
{"id": "257462", "revid": "228587", "url": "https://it.wikipedia.org/wiki?curid=257462", "title": "Velodromo", "text": "Un velodromo \u00e8 un impianto sportivo atto ad ospitare competizioni ciclistiche, in particolare gare di ciclismo su pista.\nLa pista del velodromo \u00e8 lunga qualche centinaio di metri ed \u00e8 formata da due rettilinei paralleli connessi da due curve di 180 gradi. La superficie presenta infatti una certa inclinazione verso l'interno, particolarmente accentuata nelle curve, atta ad equilibrare la forza centrifuga durante la loro percorrenza ad alta velocit\u00e0.\nPista.\nCaratteristiche.\nSecondo il regolamento dell'Unione Ciclistica Internazionale, la lunghezza dell'anello viene misurata lungo la linea longitudinale nera detta Corda, o Linea di Misurazione, posta alla distanza di 20 centimetri dalla fascia celeste di riposo che delimita il bordo interno della pista. La lunghezza pu\u00f2 variare da 133 a 500 metri, purch\u00e9 un numero intero di giri o mezzi giri dia un chilometro: le pi\u00f9 diffuse sono cos\u00ec le piste da 250, 333,33, 400 e 500 metri. Le piste che ospitano eventi olimpici e mondiali devono per\u00f2 essere necessariamente lunghe 250 metri. La larghezza dell'anello deve inoltre essere di almeno 7 metri per le piste di categoria 1-2, 5 metri per le altre.\nPi\u00f9 corta \u00e8 la lunghezza dell'anello, e quindi pi\u00f9 piccolo \u00e8 il raggio di curvatura della paraboliche, maggiore sar\u00e0 l'inclinazione delle curve. In genere la pendenza \u00e8 intorno ai 45\u00b0 per una pista di 250 metri, e di 32\u00b0 per una di 333,33, mentre i rettilinei sono inclinati di circa 12\u00b0.\nOltre il bordo interno della pista, come detto, \u00e8 presente una fascia celeste, detta \"fascia di riposo\", di larghezza minima pari al 10% di quella della pista stessa e con le stesse propriet\u00e0 tecniche. Ancora pi\u00f9 all'interno \u00e8 posta la \"fascia di sicurezza\", la cui larghezza sommata a quella della fascia di riposo dev'essere, per le piste da 250 m, di almeno 4 metri, mentre per le inferiori di 2,5 metri. Durante lo svolgimento di una gara la fascia di sicurezza pu\u00f2 essere occupata soltanto dai commissari di gara ed eventualmente da ciclisti in sella o da altre persone autorizzate. All'interno dell'anello, delimitata da un parapetto, \u00e8 infine presente la zona che ospita gli atleti in riscaldamento e gli staff.\nMateriali.\nLa superficie della pista dev'essere piana (margine di tolleranza 5\u00a0mm su 2 metri), omogenea, con rivestimento uniforme e non abrasiva. Il materiale di composizione della pista \u00e8 di fondamentale importanza e determinante ai fini dei risultati in termini assoluti di tempo. Nei velodromi al coperto si usa solitamente il parquet di legno, mentre in quelli all'esterno \u00e8 pi\u00f9 diffuso il ricorso al cemento misto a resine o anche all'asfalto.\nLinee.\nNei termini del regolamento dell'Unione Ciclistica Internazionale la pista deve riportare delle linee standard, longitudinali (larghe 5\u00a0cm) e trasversali (larghe 4\u00a0cm).\nAlla distanza di 20 centimetri all'esterno della fascia di riposo \u00e8 tracciata una linea nera detta corda, o \"linea di misurazione\", lungo la quale (pi\u00f9 precisamente, sul margine interno della linea) viene determinata la lunghezza della pista. Tale linea dev'essere numerata ogni 10 metri e segnata ogni 5. A 85 centimetri dalla fascia di riposo \u00e8 posta una linea rossa detta \"linea degli sprinter\". Viene cos\u00ec delineata la corsia ottimale, nella quale un ciclista al comando non pu\u00f2 essere superato sulla sinistra ma solo sulla destra (cio\u00e8 all'esterno).\nAncora pi\u00f9 all'esterno, alla distanza di 2,45 metri dal bordo interno (oppure, se la pista \u00e8 pi\u00f9 larga di 7,5 metri, ad un terzo della larghezza) \u00e8 infine tracciata una linea celeste detta \"linea degli stayer\", che indica la separazione fra uno stayer e l'altro nelle gare di mezzofondo (in cui il ciclista \u00e8 in scia ad una motocicletta).\nLa linea del traguardo consiste in una fascia nera spessa 4 centimetri, posta al centro di una fascia bianca di 72 centimetri, tracciata perpendicolarmente alla pista e situata nella parte finale di uno dei due rettilinei. Duecento metri prima della linea del traguardo \u00e8 tracciata una linea bianca (o nera, in funzione del colore della pista) per permettere la misura dei tempi nei 200 metri lanciati (per le qualificazioni nelle gare di velocit\u00e0). A met\u00e0 di ciascun rettilineo, perfettamente allineate tra loro, vi sono infine due linee rosse, che indicano il punto di arrivo delle gare di inseguimento, km da fermo, Velocit\u00e0 a Squadre."}
{"id": "257467", "revid": "46480", "url": "https://it.wikipedia.org/wiki?curid=257467", "title": "Mafarka il futurista", "text": "Mafarka il futurista (\"Mafarka le futuriste\", sottotitolato \"Roman Africain\") \u00e8 un romanzo di Filippo Tommaso Marinetti, scritto nel 1909.\n\u00c8 la prima opera ufficialmente futurista di Marinetti, scritta nel periodo in cui l'autore concepiva e componeva il primo \"Manifesto del futurismo\". Come tutte le opere di Marinetti fino al 1912, fu scritta in francese nel 1909 e venne tradotta in italiano l'anno successivo, nel 1910, da Decio Cinti.\nIl testo, ambientato in un'Africa immaginaria, narra le epiche avventure di Mafarka-el-Bar, abbreviato in Mafarka, che dopo aver trionfato sui suoi nemici in battaglia, in luogo di proclamarsi re degli africani decide di ritirarsi e dedicarsi alla 'creazione' di suo figlio, Gazurmah, automa e semidio alato.\nIl romanzo fu accusato di oltraggio al pudore e ripubblicato in forma censurata nel 1920.\nTrama.\nIl testo \u00e8 preceduto da una \"Dedica\" ai \"Grandi Poeti Incendiari! / Fratelli miei Futuristi!\" ed \u00e8 suddiviso in 12 capitoli.\n1. Lo stupro delle negre.\nMafarka-el-Bar ha appena trionfato in battaglia contro lo zio Bubassa, facendolo prigioniero e impadronendosi del trono della citt\u00e0 di Tell-el-Kibir, di cui \u00e8 erede legittimo. Magamal, fratello di Mafarka, lo raggiunge per avvertirlo che i suoi nemici lo stanno accerchiando. Insieme i due fratelli, ispirati dal Sole, cavalcano attraverso il deserto, giungendo a un'oasi in cui sorprendono i loro soldati intenti a uno stupro di massa. Mafarka, comprendendo che i suoi capitani si apprestano a tradirlo, interrompe lo stupro e mette in fuga i traditori.\n2. Lo stratagemma di Mafarka-el-Bar.\nNottetempo Mafarka - travestitosi da mendicante storpio - si reca nell'accampamento del suo nemico, Brafane-el-Kibir, e gli racconta la storia di uno straordinario caso di priapismo che avrebbe colpito Mafarka stesso dopo che un Demonio con l'inganno gli aveva fatto mangiare il membro di un cavallo indomabile. Improvvisamente pieno di energia, il futuro re avrebbe posseduto tutte le schiave del Demonio, mettendo in fuga quest'ultimo, per poi assopirsi su un terrazzo di fronte al porto. Al mattino, senza accorgersene, Mafarka aveva preso il largo, dopo che un marinaio aveva afferrato per sbaglio il suo membro (lungo undici metri) al posto di una fune, legandolo a una vela.La storia provoca l'ilarit\u00e0 degli ascoltatori: Mafarka suggerisce di bere e cantare per tenere lontano il cavallo del Demonio, che ancora galoppa nel deserto in cerca del suo membro. Poi, nell'ubriachezza generale, il re travestito sale sul cavallo di Brafane e disperde da solo la sua cavalleria.\n3. I Cani del Sole.\nL'indomani, Mafarka deve affrontare l'ultimo nemico: Faras-Magalla, che lancia contro la citt\u00e0 di Tell-el-Kibir \"tutti i cani affamati del deserto\". Ma le \"giraffe da guerra\" di Mafarka hanno ragione anche dell'orda dei cani rabbiosi. Durante l'assedio, Magamal uccide un cane che minacciava Mafarka, riportando un lieve graffio alla caviglia.\n4. Il premio della Vittoria.\nDopo aver riportato la vittoria decisiva, Mafarka \u00e8 accolto da una schiera di vergini che intendono donarsi a lui.\n5. Il Ventre della Balena.\nRientrando nel palazzo del padre (il \"semidio che gli aveva dato la vita\"), camminando su un tappeto \"regalmente improvvisato coi corpi dei prigionieri negri\", Mafarka si compiace di mostrare ai suoi dignitari i pesci esotici del suo acquario prima di un sontuoso banchetto. Alla tavola \u00e8 ammesso anche Sabattan, nipote di Bubassa. Dopo aver mostrato ai convitati la sorte riservata ai traditori (due alleati di Bubassa vengono dati in pasto ai pescecani nell'acquario), entrano in scena due ballerine. Dopo averne subito il fascino, Mafarka si riscuote e ordina che anch'esse siano date in pasto ai pescecani.\n6. Uarabelli-Ciarciar e Magamal.\nIl festino \u00e8 interrotto da uno schiavo, che informa il re dell'improvvisa malattia di Magamal. Mafarka si reca allora nel palazzo di Uarabelli-Ciarciar, la sposa di Magamal, soltanto per scoprire che il fratello, reso folle dal morso del cane rabbioso, ha divorato la moglie nella prima notte di nozze. Dopo averlo visto morire, Mafarka fugge urlando.\n7. Il viaggio notturno.\nMafarka lascia la citt\u00e0 su una barca, portando con s\u00e9 soltanto un sacco misterioso. Ma quando Sabattan, travestito da marinaio, cerca di aggredirlo nel sonno, Mafarka lo respinge scagliando contro di lui il sacco - che contiene il cadavere di Magamal. \n8. Gli Ipogei.\nMentre naviga verso \"gl'Ipogei di Kataletoro\", Mafarka concepisce l'idea di dar vita a un figlio, \"sublime uccello del cielo, dalle ali melodiose\". Giunto agli Ipogei, Mafarka incontra le ombre dei genitori morti e ha un dialogo con la madre, Langurama, che lo rimprovera per la morte del fratello. Mafarka promette allora di dare alla madre un nuovo figlio immortale.\n9. Il discorso futurista.\nUn gruppo di fedeli di Mafarka lo raggiunge agli Ipogei per convincerlo ad accettare il comando supremo. Mafarka li respinge pronunciando un vero e proprio \"discorso futurista\" (che sar\u00e0 ripubblicato da Marinetti insieme ad altri manifesti futuristi in \"Guerra sola igiene del mondo\").\nMafarka spiega ai suoi fedeli di non ambire pi\u00f9 al potere, ora che la guerra \u00e8 finita (\"D'altronde non sudditi vorrei, ma schiavi\"). La sua unica missione, ora, \u00e8 quella di forgiare la propria volont\u00e0, procreando \"dalla propria carne, senza il concorso e la puzzolente complicit\u00e0 della matrice [vulva], un gigante immortale dalle ali infallibili\". Per essere futuristi occorre \"credere nella potenza assoluta e definitiva della volont\u00e0, che bisogna coltivare, intensificare, seguendo una disciplina crudele\", respingendo l'amore e sostituendolo con l'eroismo, glorificando \"la Morte violenta che corona la giovent\u00f9\". Il discorso infiamma a tal punto gli ascoltatori da causare la morte di molti di loro: ripartiti immediatamente nonostante la tempesta, infatti, essi naufragano contro la scogliera sotto gli occhi del loro re, che li incita a morire. (\"Muori d'ebbrezza, carne dell'uomo! Muori di volutt\u00e0!...\").\n10. I fabbri di Milmillah.\nGazurmah, il figlio alato, \u00e8 quasi pronto. Per realizzarlo gi\u00e0 pi\u00f9 di cento operai sono morti dalla stanchezza. Mafarka, che sa di dover morire nell'infondergli il soffio vitale, si concede una breve tregua amando due giovani \"fellahine\", Luba e Habibi. Quindi \u00e8 costretto a tornare nel cantiere per sedare la rivolta dei fabbri di Milmillah (\"lavoratori dalle braccia possenti come leve\") contro i tessitori di Lagahourso (\"gracili e tremanti\"). Davanti ai fabbri Mafarka loda l'intelligenza dei tessitori. (\"Essi hanno l'ingegnosit\u00e0 sottile che manca a voi\").\n11. I velieri crocefissi.\nTornando agli Ipogei, Mafarka \u00e8 sconvolto da un'apparizione notturna: una donna misteriosa, dal volto \"madreperlaceo\", color del chiaro di luna. Si chiama Colubbi e afferma di provenire \"dalle profondit\u00e0 azzurre della tua adolescenza\". Mafarka deve lottare contro s\u00e9 stesso per respingerla; nel frattempo i tessitori di Lagahourso hanno massacrato con l'inganno i fabbri di Millmillah. Infuriato Mafarka li costringe a rimontare le ali di Gazurmah.\nUn uragano sta per sopraggiungere: per placarlo, Mafarka accende roghi su tutta la scogliera: da l\u00ec Mafarka assiste al naufragio di tre velieri. \n12. La nascita di Gazurmah, l'eroe senza sonno.\nDopo aver scacciato Colubbi, guardiana degli sciacalli (che reclama di essere la madre di Gazurmah \"poich\u00e9 il suo primo sguardo fu per me\"), Mafarka mostra la sua creatura alla mummia della madre; poi, baciando Gazurmah sulla bocca, trasferisce in lui la sua anima e muore.\nDecollando, il semidio alato Gazurmah ha in breve ragione dei venti, e si accinge a salire al sole per detronizzarlo.\nStoria editoriale.\nEdizioni del 1910.\nIl \"Mafarka\" \u00e8 la prima opera ufficialmente futurista di Marinetti, scritta nel periodo in cui l'autore concepiva e componeva il primo Manifesto del futurismo. Come tutte le opere di Marinetti fino al 1912, fu scritta in francese e pubblicata a Parigi all'inizio del 1910 (anche se in copertina risulta il 1909). La traduzione in italiano, curata da Decio Cinti (segretario personale di Marinetti) usc\u00ec per le Edizioni futuriste di \"Poesia\" qualche mese dopo, suscitando un certo scalpore, soprattutto per le accuse di pornografia che valsero a Marinetti un primo processo.\nIl processo del 1910.\nAccusato di oltraggio al pudore, Marinetti mobilit\u00f2 alcuni dei pi\u00f9 celebri avvocati milanesi per il processo, che ebbe luogo nell'ottobre del 1910 davanti a un folto pubblico di letterati, artisti, giornalisti e studenti (e non mancavano gli esponenti del movimento futurista). La difesa pot\u00e9 avvalersi anche della perizia 'tecnica' di un grande letterato italiano, Luigi Capuana che si espresse con toni sinceramente entusiasti nei confronti dell'opera (\"\u00e8 precisamente il poema, non il romanzo, della conquista del pieno possesso della libert\u00e0 spirituale dell'individuo\").\nL'accusa di oscenit\u00e0 riguardava soprattutto i primi due capitoli (l'episodio dello \"stupro delle negre\" e il membro di dieci metri sfoggiato da Mafarka nel secondo). Gli avvocati e Capuana ebbero buon gioco a dimostrare come le immagini effettivamente scabrose avessero in realt\u00e0 profonde radici letterarie (la novellistica orientale, Fran\u00e7ois Rabelais, Aristofane, ecc.) e non risultassero gratuite, ma finalizzate a esprimere la brutalit\u00e0 degli istinti esecrata dallo stesso protagonista, che nel corso del romanzo intraprendeva una sorta di percorso di purificazione.\nIl processo si concluse con l'assoluzione, e fu in pratica uno dei primi grandi \"happening\" pubblici del futurismo: Marinetti infatti approfitt\u00f2 dell'esposizione mediatica offertagli per celebrare il movimento artistico da lui fondato (le arringhe del processo, pubblicate in una raccolta di \"Processi al futurismo per oltraggio al pudore\", si leggono ora nell'appendice all'edizione del 2003).\nLa revisione del 1920.\nNegli anni successivi tuttavia il \"Mafarka\" fu condannato in appello; la pena fu poi riconfermata in Cassazione e valse al suo autore una temporanea sospensione dal servizio militare durante la prima guerra mondiale.\nNel 1920 (o forse nel 1922) un'edizione di \"Mafarka il futurista / Romanzo processato\" fu pubblicata dall'editore Sonzogno. Ma nella nuova versione sono presenti vigorosi tagli: oltre alla dedica iniziale, sono assenti tutte le scene pi\u00f9 scabrose, e in particolare quelle incriminate.\nL'edizione del 2003.\nIl romanzo viene ristampato soltanto nel 2003, in un'edizione tascabile per gli Oscar Mondadori che riprende la versione italiana del 1910, segnalando i tagli successivi mediante parentesi quadre. Nella prefazione, Luigi Ballerini segnala la presenza nel \"Mafarka\" di una mescolanza di organico e inorganico che anticipa per certi versi le fantasie del gruppo di \"M\u00e9tal Hurlant\" o di George Lucas (si vedano per esempio le giraffe meccaniche, o lo stesso Gazurmah, semidio-robot volante).\nNel 2005 Lorenza Miretti, in un saggio (\"Mafarka il futurista. Epos e avanguardia\", Gedit, Bologna) analizza la presenza nel Mafarka di numerose e significative reminiscenze dei poemi epici dell'antichit\u00e0, e in particolare dell'Odissea.\nInfluenza culturale.\nAl protagonista del romanzo si \u00e8 ispirato lo scultore Fabrizio Galli per l'opera, intitolata appunto \"Mafarka\", realizzata in occasione del MiSex 1995, che raffigura un fallo di 12 metri."}
{"id": "257474", "revid": "289247", "url": "https://it.wikipedia.org/wiki?curid=257474", "title": "Arshil Gorkiy", "text": ""}
{"id": "257481", "revid": "648716", "url": "https://it.wikipedia.org/wiki?curid=257481", "title": "Test di Itano-Pauling", "text": "Il test di Itano-Pauling \u00e8 un test di laboratorio utilizzato per la diagnosi della anemia falciforme.\nLa procedura consiste nel mescolare il campione ematico prelevato dal paziente in un uguale volume di una soluzione di acqua distillata contenente metabisolfito di sodio al 2% (un agente riducente). Il preparato deve essere lasciato riposare per 5 minuti. In caso di anemia falciforme, l'esposizione dei globuli rossi al sodio metabisolfito provoca falcizzazione, reperto facilmente apprezzabile al microscopio ottico."}
{"id": "257483", "revid": "307923", "url": "https://it.wikipedia.org/wiki?curid=257483", "title": "Segno iridologico", "text": "I segni iridologici sono interpretati dall'iridologo in base alla loro posizione, al loro numero, al loro colore, alla presenza di altri segni e alle caratteristiche strutturali e cromatiche dell'iride.\nNon esiste alcuna prova scientifica della reale esistenza o interpretabilit\u00e0 clinica di tali presunti indicatori, che non si basano su alcuna spiegazione coerente di tipo anatomico o fisiologico.\nLacune\nSono il segno iridologico per eccellenza. Le lacune sono caratterizzate dalla mancanza di fibre in una zona dell'iride, tale da formare, appunto, una \"lacuna\" che lascia intravedere lo strato inferiore del tessuto dell'iride.\nLe lacune sono ben delimitate e normalmente hanno una forma ovale (le cosiddette \"lacune a foglia\"), ma possiamo incontrare lacune a forma di sigaro o di lancia.\nLe lacune possono essere aperte o chiuse, a seconda se le fibre che la delimitano la circoscrivono completamente o no.\nIn genere una lacuna indica una debolezza.\nRaggi solari\nCome il nome stesso fa intuire, i raggi solari sono strutture che assomigliano ai raggi che normalmente si disegnano quando vogliamo stilizzare i raggi solari.\nSono dei solchi che si formano nell'iride dalla pupilla in direzione del suo bordo esterno a raggiera.\n\u00c8 un segno incontrato frequentemente nella parte superiore dell'iride.\nIn genere i raggi solari sono un sintomo di intossicazione.\nAnelli nervosi\nCome il nome stesso fa intuire, gli anelli nervosi sono strutture curvilinee che si formano di forma concentrica rispetto alla pupilla.\nLa loro presenza \u00e8 abbastanza frequente.\nGli anelli possono essere completi o solamente archi.\nIn genere gli anelli nervosi sono in relazione con il sistema nervoso.\nLunetta Gerontoxon\nCaratterizzato dalla presenza di un anello bianco opaco nel bordo dell'iride.\nPigmenti (macchie tossiniche, nubi tossiche, macchie geometriche, rosario linfatico)\nPunti neri o struttura a colino\nCripte\nSono segni strutturali caratterizzati dalla lesione del tessuto iridologico. Normalmente si distinguono come piccoli punti molto scuri di forma romboidale. Il loro colore scuro \u00e8 dovuto al fatto che il segno \u00e8 molto profondo e questo lo avvicina alla ulvea.\nLe cripte possono essere congenite o possono essere causate dall'evoluzione di una lacuna.\nIn genere le cripte sono segni di debolezza importanti.\nRadiali (semplice, vascolarizzata)\nTrasversale (semplice, vascolarizzata, ramificata)\nCapelli\nIl nome di questo segno iridologico \u00e8 dovuto alla sua somiglianza a una ciocca di capelli sciolti. Quando parliamo di \"capelli\" nell'ambito iridologico, ci stiamo riferendo alla comparsa di fibre chiare e ondulate che seguono la traiettoria radiale delle altre fibre iridologiche.\nNormalmente questo segno compare nella zona adiacente al collaretto e si dirige verso il bordo dell'iride.\nIn genere i capelli sono connessi a un'iperattivit\u00e0 del sistema neurovegetativo e a eccessi funzionali."}
{"id": "257484", "revid": "228587", "url": "https://it.wikipedia.org/wiki?curid=257484", "title": "Anemia drepanocitica", "text": "Lanemia drepanocitica (dal greco \u03b4\u03c1\u03ad\u03c0\u03b1\u03bd\u03bf\u03bd, \u00abfalce\u00bb), o anemia falciforme, \u00e8 una malattia del sangue su base genetica/ereditaria, in cui i globuli rossi circolanti, in condizioni di bassa tensione di ossigeno o di circolazione lungo i capillari, assumono una forma irregolarmente cilindrica, spesso ricurva, che, allo striscio di sangue periferico, assomiglia a una mezzaluna o una falce.\nQuesta patologia \u00e8 dovuta alla presenza di un gene sito a livello del cromosoma 11 che si manifesta in forma recessiva su entrambi gli alleli. L'anemia falciforme \u00e8 dunque una malattia autosomica recessiva ed \u00e8 caratterizzata dalla produzione di emoglobine patologiche, tra cui la pi\u00f9 comune \u00e8 la forma \"HbS\" (dall'inglese \"sickle\", falce) che, per le sue caratteristiche chimiche, tende a precipitare e a conferire all'eritrocita la tipica forma a falce; per questo motivo l'anemia drepanocitica \u00e8 anche detta \"anemia falciforme\". Da un punto di vista patogenetico, \u00e8 classificata fra le anemie da difetto di sintesi dell'emoglobina, una proteina che trasporta l'ossigeno presente nei globuli rossi, anche se l'anemia \u00e8 in parte determinata da emolisi splenica.\nI sintomi legati alla condizione di solito iniziano a manifestarsi tra i 5 e i 6 mesi di et\u00e0. Pu\u00f2 svilupparsi un certo numero di problemi di salute, come ad esempio attacchi di dolore, anemia, infezioni batteriche e ictus. L'anemia drepanocitica \u00e8 una anemia iperrigenerativa, caratterizzata da un elevato numero di reticolociti nel sangue periferico. Un dolore a lungo termine pu\u00f2 svilupparsi con l'invecchiamento del paziente. La speranza di vita media nel mondo sviluppato \u00e8 tra i 50 e i 70 anni. \nL'anemia falciforme si verifica quando una persona eredita due copie anormali del gene dell'emoglobina, uno da ciascun genitore. Esistono diversi sottotipi, a seconda dell'esatta mutazione in ogni gene dell'emoglobina. Un individuo con una sola copia anomala non presenta di solito i sintomi e si dice che ha un \"tratto falciforme\" o \"portatore\". La diagnosi avviene tramite un esame del sangue e in alcuni Paesi \u00e8 usuale testare tutti i bambini al momento della nascita. \u00c8 possibile formulare una diagnosi anche durante la gravidanza.\nIl trattamento delle persone con anemia falciforme pu\u00f2 includere la prevenzione delle infezioni tramite la vaccinazione e l'uso di antibiotici, una elevata assunzione di liquidi, la supplementazione di acido folico e farmaci antidolorifici. Altre misure possono includere una trasfusione di sangue e la prescrizione di N-idrossiurea. Una ristretta percentuale di persone pu\u00f2 essere curata ad et\u00e0 infantile grazie al trapianto di cellule del midollo osseo.\nNel 2013, circa 3,2 milioni di persone soffriva di anemia drepanocitica, mentre ulteriori 43 milioni presentavano il tratto falciforme. Si ritiene che circa l'80% dei casi di anemia falciforme si verifichi nell'Africa sub-sahariana. Si riscontra relativamente frequentemente in alcune parti dell'India, della penisola arabica e tra le persone di origine africana che vivono in altre parti del mondo. Sempre nel 2013 \u00e8 stata la causa di 176.000 decessi, in aumento rispetto ai 113.000 registrati nel 1990. La prima descrizione medica della condizione fu pubblicata dal medico statunitense James Herrick nel 1910. Nel 1949 E. A. Beet e J. V. Neel hanno determinato l'origine genetica. Nel 1954 \u00e8 stato descritto l'effetto protettivo contro la malaria del tratto falciforme.\nEpidemiologia.\nLa pi\u00f9 alta frequenza di casi di anemia falciforme si riscontra nelle regioni tropicali, in particolare nell'Africa sub-sahariana, nelle regioni tribali dell'India e del Medio Oriente. Con le consistenti migrazioni delle popolazioni autoctone di queste aree ad alta prevalenza in paesi a bassa prevalenza, come l'Europa, i casi sono drammaticamente aumentati negli ultimi decenni, e in alcuni paesi europei l'anemia falciforme ha ormai superato condizioni genetiche pi\u00f9 familiari, come l'emofilia e la fibrosi cistica. Ci\u00f2 ha causato, nel 2013, 176.000 decessi dovuti alla condizione, rispetto ai 113.000 registrati nel 1990.\nL'anemia falciforme si verifica pi\u00f9 comunemente tra le persone i cui antenati vivevano nelle regioni tropicali, sub-tropicali e sub-sahariane dove la malaria \u00e8 o era comune. Dove la malaria \u00e8 comune, essere portatori di un solo allele con la mutazione che porta all'anemia falciforme (tratto falciforme) conferisce un vantaggio selettivo, in altre parole i portatori sani di anemia falciforme mostrano sintomi meno gravi quando infettati con la malaria.\nEziologia.\nPossono esistere omozigoti per il gene normale, che quindi non manifestano la patologia, e ci possono essere omozigoti per il gene mutato, quindi avere la malattia, e infine ci sono eterozigoti che hanno un allele mutato e l'altro allele normale: questi individui, durante la sintesi proteica, producono il 50% di emoglobina normale e l'altra met\u00e0 con la catena \u03b2 mutata. Questi individui in territori come l'Africa, in cui la malaria \u00e8 presente, hanno una maggiore aspettativa di vita in quanto il \"Plasmodium falciparum\", agente eziologico della malaria, che ha un ciclo di vita molto lungo e complesso, non riesce a riprodursi negli eritrociti dei soggetti portatori del gene mutato (sia omozigoti sia eterozigoti). Questo succede in quanto gli eritrociti contenenti l'emoglobina mutata E6V (l'acido glutammico in posizione 6, situato sulla superficie della catena beta, diventa una valina) hanno una emivita pi\u00f9 breve degli eritrociti normali.\nPatogenesi.\nLa malattia \u00e8 causata da una mutazione puntiforme nel gene che codifica per la catena \"\u03b2\" dell'emoglobina, che determina la sostituzione dell'acido glutammico con una valina (GAG \u2192 GTG), che di conseguenza si traduce in una mutazione E6V. La sostituzione di un amminoacido idrofilo (acido glutammico, \"Glu\") con uno idrofobico (valina, \"Val\") abbassa la solubilit\u00e0 della proteina in configurazione deossigenata (la valina interagisce con un sito idrofobico posto tra le eliche E-F di una catena \"\u03b2\" di un'altra molecola di emoglobina); questo determina la precipitazione dell'emoglobina con formazione di fibrille nei globuli rossi e la caratteristica forma a falce di questi ultimi.\nLa falcizzazione dell'eritrocita non \u00e8 costitutiva, ma si determina in particolari condizioni: ipossia, incremento dell'acidit\u00e0, innalzamento della temperatura e presenza di acido 2,3-bisfosfoglicerico, tutte condizioni che si verificano nel microcircolo.\nClinica.\nI soggetti omozigoti recessivi presentano quantit\u00e0 notevolmente pi\u00f9 alte di emoglobina patologica e il loro quadro clinico \u00e8 il pi\u00f9 grave, caratterizzato da numerose crisi di falcizzazione. I soggetti eterozigoti producono meno del 50% di HbS e sono poco sintomatici (leggera anemia e astenia), o addirittura possono non mostrare alcun sintomo: \u00e8 il caso dei cosiddetti portatori del \u00ab\"trait\" falcemico\u00bb.\nTrattamento.\nFino agli anni Settanta le uniche soluzioni terapeutiche per l'anemia drepanocitica erano la splenectomia (rimozione della milza) e delle continue trasfusioni per sostituire, anche se momentaneamente, i globuli rossi malati con altri sani. Parimenti, tutte le condizioni che portano a ipossia tissutale, con conseguente variazione del pH verso l'acido, vengono evitate attraverso il mantenimento di un corretto equilibrio acido-base. Occasionalmente, vasodilatatori vengono somministrati per evitare fenomeni di vasocostrizione che produrrebbero ipossia.\nNell'ultimo decennio, sono stati sperimentati composti induttori dell'emoglobina fetale (HbF). Il pi\u00f9 usato \u00e8 ancora la N-idrossiurea, che agisce attraverso la sua azione sulle istone-deacetilasi. Altri farmaci induttori usati sono:\nL'acido folico e la penicillina.\nAi soggetti con anemia drepanocitica si raccomanda di assumere acido folico giornalmente per tutta la vita. Viene consigliato di somministrare, dalla nascita ai cinque anni di et\u00e0, della penicillina al giorno a causa del sistema immunitario immaturo che rende i pazienti pediatrici pi\u00f9 inclini a malattie della prima infanzia.\nPrevenzione della malaria.\nL'effetto protettivo della condizione nota come \"tratto falciforme\" non si applica alle persone con anemia falciforme conclamata; in realt\u00e0, essi sono pi\u00f9 vulnerabili alla malattia, dal momento che \u00e8 la causa pi\u00f9 comune delle crisi dolorose nei Paesi malarici. \u00c8 stato quindi suggerito che le persone con anemia falciforme che vivono nei paesi ad alta incidenza di malaria ricevano una chemioprofilassi antimalarica per tutta la vita.\nCrisi vaso-occlusiva.\nLa maggior parte delle persone con anemia falciforme va incontro ad episodi intensamente dolorosi chiamati crisi vaso-occlusive. Tuttavia, la frequenza, la gravit\u00e0 e la durata di queste crisi variano enormemente. Le crisi dolorose vengono trattate in modo sintomatico con farmaci per il dolore; la gestione del dolore richiede la somministrazione di oppioidi a intervalli regolari fino a quando la crisi non \u00e8 risolta. Per le crisi pi\u00f9 lievi, un sottogruppo di pazienti riesce a gestirsi assumendo FANS (come il diclofenac o il naprossene). Per le crisi pi\u00f9 gravi, la maggior parte dei pazienti richiede il ricovero ospedaliero per la somministrazione di oppioidi per via endovenosa; i dispositivi di analgesia controllata dal paziente sono comunemente utilizzati.\nSindrome Toracica Acuta.\nLa gestione \u00e8 simile alla crisi vaso-occlusiva, con l'aggiunta di antibiotici (di solito un chinolone o macrolide), la supplementazione di ossigeno per ovviare all'ipossia e la stretta osservazione. Qualora vi fosse un peggioramento dell'infiltrato polmonare o aumenti la richiesta di ossigeno, sarebbe indicata una semplice trasfusione di sangue. Il paziente con sindrome toracica acuta sospetta deve essere ricoverato in ospedale.\nIdrossiurea.\nIn uno studio del 1995, il primo farmaco approvato per il trattamento causale dell'anemia falciforme, l'idrossiurea, ha dimostrato di ridurre il numero e la gravit\u00e0 degli attacchi e ha dimostrato, in una ricerca del 2003, di essere in grado di allungare il tempo di sopravvivenza. Ci\u00f2 viene ottenuto, in parte, riattivando la produzione dell'emoglobina fetale al posto della emoglobina S che causa l'anemia falciforme. L'idrossiurea era stato precedentemente utilizzato come agente chemioterapico e si teme che l'uso a lungo termine possa essere dannoso o mortale, ma questo rischio ha dimostrato di essere assente o molto piccolo ed \u00e8 probabile che i benefici superino i rischi.\nTrasfusione di sangue.\nLe trasfusioni di sangue sono spesso utilizzate nella gestione dei casi acuti di anemia falciforme e per prevenire le complicanze grazie all'aggiunta di globuli rossi normali. Nei bambini, la terapia trasfusionale preventiva di globuli rossi ha dimostrato di ridurre il rischio del primo ictus o di un ictus silente, quando l'ecografia doppler transcranica mostra anomalie del flusso ematico cerebrale. In coloro che hanno subito un ictus si riduce anche il rischio di recidiva.\nTrapianto di midollo osseo.\nIl trapianto di midollo osseo si \u00e8 dimostrato efficace nei bambini ed \u00e8 l'unica cura conosciuta per la morte cardiaca improvvisa. Tuttavia, i trapianti sono difficili da ottenere a causa della specifica tipizzazione HLA necessaria. Idealmente, un parente stretto (allogenico) potrebbe donare il midollo osseo necessario per il trapianto, tuttavia dati gli ultimi avanzamenti nel campo detto \u00e8 praticabile anche un tipo di trapianto di CSE da donatore familiare detto \"aploidentico\"."}
{"id": "257485", "revid": "2056951", "url": "https://it.wikipedia.org/wiki?curid=257485", "title": "Calcio a 8", "text": "Il calcio a 8 \u00e8 una variante del gioco del calcio, praticata a livello amatoriale, di cui riprende - in linea di massima - le regole.\nIl regolamento.\nDi seguito, vengono riassunte le principali regole:\nIl calcio a 8 \u00e8 un marchio registrato da Tommaso Poliandri, storico fondatore del Torneo Pezzana e, insieme a Silvio Trombetta, inventore della disciplina alla fine degli anni ottanta.\nTattiche e modalit\u00e0 di gioco.\nEssendo composta da otto elementi (un portiere e sette giocatori di movimento), una squadra chiaramente non pu\u00f2 adottare schemi prettamente calcistici, sebbene l'equilibrio che si cerca di assumere \u00e8 similare a quello calcistico, con difesa e centrocampo pi\u00f9 nutriti dell'attacco. Generalmente, un modulo abbastanza accorto \u00e8 il 3-3-1, con tre difensori, tre centrocampisti ed una punta unica, supportata dai centrocampisti (che possono giocare larghi o stretti, cos\u00ec come i difensori, a seconda della tattica che si \u00e8 scelta).\nUna variante al 3-3-1 \u00e8 il 2-4-1 (due difensori centrali, centrocampo a rombo o in linea ed una punta), utile quando la manovra si svolge prevalentemente nella met\u00e0 campo avversaria. \u00c8 sicuramente un modulo pi\u00f9 spregiudicato (si rischia di subire troppo sulle fasce), tuttavia, permette un maggior numero di soluzioni offensive a differenza del 3-3-1, che presuppone un gioco prevalentemente di contropiede. \nL'evoluzione tattica ha portato un 3-1-2-1 (un centrale e due terzini in difesa, un mediano/incontrista davanti alla difesa e due ali veloci che servono la punta): lo schema consente veloci inserimenti da parte dei terzini e del mediano, con arretramento asincrono delle due ali; l'equilibrio tra fase difensiva ed offensiva \u00e8 derivante dal movimento dei due laterali di difesa insieme al mediano-incontrista; questa tattica consente veloci ripartenze e compattezza difensiva gi\u00e0 a centrocampo."}
{"id": "257486", "revid": "767487", "url": "https://it.wikipedia.org/wiki?curid=257486", "title": "Ivan Segreto", "text": "Biografia.\nCantautore, arriva al successo nel 2004 con \"Porta vagnu\", un brano easy listening in lingua siciliana e con sonorit\u00e0 jazz. \"Porta vagnu\" \u00e8 anche il titolo del suo album d'esordio, prodotto da Federico Fiorentino e pubblicato dalla Sony, che immediatamente ha posto Ivan Segreto all'attenzione del pubblico e della critica \nDal 2004 ha aperto i concerti di Franco Battiato. Nel 2005, confermando la sua passione per il jazz e lo swing, ha pubblicato \"Fidate correnti\", disco prodotto da Marti Jane Robertson e uscito ancora una volta per la Sony. Nel 2006 ha partecipato al 56\u00ba Festival di Sanremo nella categoria \"Giovani\" con il brano \"Con un gesto\". Eliminato durante la terza serata, il brano \u00e8 stato inserito nella ristampa del suo secondo disco \"Fidate correnti\".\nNel giugno del 2007 \u00e8 stato pubblicato il terzo disco \"Ampia\", uscito per la Epic, che contiene partecipazioni di Franco Battiato, Paolo Fresu e Giovanni Sollima.\nIl 25 settembre 2010 Ivan Segreto si esib\u00ec a Cesena al festival musicale Woodstock 5 Stelle organizzato dal blog di Beppe Grillo e trasmesso dal canale televisivo Play.me, che proprio con questa diretta apr\u00ec la neonata emittente.\nNell'ottobre del 2011 \u00e8 stato pubblicato il quarto disco \"Chiaro\", preceduto dall'EP \"Ristoro\" pubblicato nel giugno dello stesso anno.\nNel 2014 apre la sua etichetta BRAD\u00cdLOGO per questa pubblica il suo lavoro \"Integra\", che riceve la nomination al Premio Tenco come miglior album dell'anno.\nFino al 2016 porta \"Integra\" nei Live in giro per l'Italia e nel 2017 viene coinvolto nell\u2019album \"Folli voli\" della cantautrice Grazia Di Michele (nomination alla Targa Tenco 2017 come migliore interprete) incidendo una cover di \"Falling Slowly\", brano di Glen Hansard.\nNel giugno del 2019 ritorna con un EP intitolato \"M\u00e8tasi\" e nell'ottobre dello stesso anno una cover del opera \"Nessun dorma\" di Giacomo Puccini."}
{"id": "257487", "revid": "729019", "url": "https://it.wikipedia.org/wiki?curid=257487", "title": "Afachia", "text": "Per afach\u00eca (composto di \u1f00- privativa e del gr. \u03d5\u03b1\u03ba\u03cc\u03c2, \u00ablente\u00bb) si intende una malattia oculistica piuttosto rara che comporta l'assenza del cristallino, cio\u00e8 della lente interna dell'occhio.\nFisiopatologia.\nRaramente congenita, essa abitualmente consegue ad un intervento chirurgico (estrazione del \"cristallino opaco\", pi\u00f9 comunemente denominato cataratta) o ad un grave trauma contusivo che ne determina lo spostamento (cio\u00e8 la lussazione) nella camera vitrea, situata nel segmento posteriore del bulbo oculare, a ridosso della r\u00e8tina.\nIn caso di gravi ed estese ferite perforanti (a tutto spessore) della cornea pu\u00f2 avvenire il prolasso, cio\u00e8 la fuoriuscita, del cristallino dal bulbo.\nL'afachia chirurgica (o contusiva) abitualmente non \u00e8 compatibile con una sufficiente funzione visiva e deve pertanto essere corretta con mezzi ottici, cio\u00e8 con lenti. Le lenti possono essere inserite nei comuni occhiali a tempiale: in tal caso esse risultano assai spesse, pesanti e mal tollerate. La correzione con occhiali dell'afachia chirurgica \u00e8 pressoch\u00e9 impossibile in caso di intervento eseguito in un solo occhio, poich\u00e9 la differenza di dimensioni delle immagini veicolate dai due occhi non \u00e8 sopportata a livello cerebrale, dove le immagini stesse vengono elaborate.\nTrattamento.\nMigliore efficacia hanno invece le lenti a contatto applicate sulla superficie anteriore del bulbo oculare: esse non modificano significativamente le dimensioni reali delle immagini, ma risultano spesso difficilmente manipolabili dalle persone anziane, che sono i pi\u00f9 comuni candidati all'operazione di estrazione della cataratta. La soluzione ideale \u00e8 rappresentata dal cristallino artificiale (o lente intraoculare), che al termine della procedura chirurgica viene inserito nel luogo anatomico originario o in tutta prossimit\u00e0.\nL'intervento attualmente pi\u00f9 efficace si chiama \"facoemulsificazione\" e utilizza un manipolo a ultrasuoni per frammentare il nucleo, cio\u00e8 la parte centrale pi\u00f9 consistente del cristallino, e uno strumento di aspirazione e irrigazione per rimuovere il materiale periferico pi\u00f9 soffice, denominato corteccia. Ripulito l'interno del sacco che riveste il cristallino naturale e di cui si conserva l'involucro posteriore (\"capsula\"), la nuova lente, ovvero il cristallino artificiale, viene fissata in modo stabile all'interno del sacco capsulare.\nLa condizione di un occhio sottoposto a estrazione di cataratta e corretto con cristallino artificiale si chiama \"pseudofachia\"."}
{"id": "257489", "revid": "10369", "url": "https://it.wikipedia.org/wiki?curid=257489", "title": "Ladin dolomitan", "text": ""}
{"id": "257490", "revid": "11771", "url": "https://it.wikipedia.org/wiki?curid=257490", "title": "Anemia falciforme", "text": ""}
{"id": "257493", "revid": "124258981", "url": "https://it.wikipedia.org/wiki?curid=257493", "title": "Galleria dell'Accademia", "text": "La Galleria dell'Accademia di Firenze \u00e8 un museo statale italiano, sito in via Ricasoli accanto all'Accademia di belle arti.\nLa galleria espone il maggior numero di sculture di Michelangelo al mondo (ben sette), fra cui il celeberrimo \"David\". All'interno del museo sono ospitate anche altre sezioni, fra cui la raccolta pi\u00f9 vasta ed importante al mondo di opere pittoriche a fondo oro, ed il Museo degli strumenti musicali, dove sono esposti molti manufatti appartenenti alla collezione storica del Conservatorio Luigi Cherubini.\n\u00c8 di propriet\u00e0 del Ministero per i beni e le attivit\u00e0 culturali, che dal 2014 la ha annoverata tra gli istituti museali dotati di autonomia speciale.\nStoria.\nLa fondazione.\nNel 1784, nei locali dell'ospedale di San Matteo e del convento di San Niccol\u00f2 di Cafaggio, il granduca Pietro Leopoldo di Lorena rifond\u00f2 l'Accademia di Belle Arti, riunendo varie istituzioni, tra le quali l'antica Accademia delle arti del disegno, fondata nel 1563 da Cosimo I de' Medici. Al nuovo ente deputato all'insegnamento dell'arte venne affiancata una galleria in cui gli studenti avrebbero potuto trovare opere d'arte (originali e riprodotte) su cui basare la conoscenza, lo studio e l'imitazione per la propria formazione artistica. In quella che era la galleria maschile dell'ex-ospedale, oggi parte dell'Accademia lungo via Cesare Battisti, vennero collocati i gessi, i disegni e i modelli vari, mentre in quella che era stata la corsia delle donne (attuale Gipsoteca Bartolini/Salone dell'Ottocento) vennero sistemati i dipinti.\nIl nucleo originario della galleria comprendeva quindi due grandiosi modelli in gesso originali del Giambologna (il \"Ratto delle Sabine\", ancora in loco, e l\"Allegoria di Firenze che domina Pisa\", oggi in Palazzo Vecchio), una serie di calchi in gesso moderni di opere classiche e una quadreria che nasceva dalle raccolte dell'Accademia del Disegno, con molte opere di ex-affiliati, tra cui i grandi maestri fiorentini del Manierismo.\nLa quadreria si arricch\u00ec presto e straordinariamente dei dipinti provenienti da conventi, monasteri e altre istituzioni religiose soppressi da Pietro Leopoldo nel 1786 e, in misura minore, da Napoleone nel 1810, ottenendo capolavori come le \"Maest\u00e0\" di Cimabue e di Giotto, la \"Sant'Anna Metterza\" di Masaccio e Masolino, l\"Adorazione dei Magi\" di Gentile da Fabriano, il \"Battesimo di Cristo\" di Verrocchio e Leonardo, la \"Cena in Emmaus\" di Pontormo, ecc. Pervennero cos\u00ec anche numerosi dipinti del Beato Angelico, oggi nel Museo di San Marco, mentre tra le opere ancora nel museo ci sono le formelle dell'Armadio delle Reliquie di Santa Croce di Taddeo Gaddi, l\"Annunciazione\" di Lorenzo Monaco e il \"Cristo in piet\u00e0\" di Giovanni da Milano. Vi erano inoltre dipinti di provenienza non strettamente granducale, come la \"Primavera\" di Botticelli.\nL'Accademia fu anche soggetta a spoliazioni napoleoniche perpetrate dal direttore del Louvre Vivant Denon e che si protrassero dal 1798 al 1815 durante l'occupazione francese. Antonio Canova non recuper\u00f2 tuttavia tutte le opere d'arte dopo il Congresso di Vienna. Nel 1811 venne prelevato il \"San Giovanni Battista tra sant'Antonio da Padova e sant'Antonio abate\" di Andrea del Castagno per essere esposto al Musee Napoleon, il quale poi venne spostato al Mus\u00e9e de Bagn\u00e8res-de-Bigorre nel 1872. Nel 1812, un dipinto del Botticelli, \"La Vergine con Ges\u00f9 Bambino e quattro angeli\", spedita al Musee Napoleon. Nel 1813 la \"Vergine col Bambino in braccio\" dipinta dall'Empoli venne spedita a Parigi al Musee Napoleon e poi Ch\u00e2teau de Maisons-Laffitte nel 1919. All'Accademia erano anche ospitate la \"Pala Barbadori\" di Filippo Lippi, presente nella Sala dell'Accademia, e la \"Presentazione al tempio\" di Gentile da Fabriano, entrambe spedite al Mus\u00e9e du Louvre. \nSuccessivamente, la Galleria intraprese nuove acquisizioni. L'importanza delle nuove acquisizioni \u00e8 registrata in un inventario del 1817. Quello stesso anno Pietro Leopoldo decise che vi venissero anche esposte le opere premiate nei concorsi accademici triennali di pittura e scultura; dal 1921 la sezione moderna venne ampliata con le opere vincitrici dei concorsi annuali di Emulazione e i saggi di Pensionato a Roma. Le collezioni spaziavano cos\u00ec nella documentazione della scuola toscana dal XIV al XIX secolo, con capolavori di assoluto prestigio. La disposizione museografica era per\u00f2 ben lontana dagli standard attuali, con i dipinti che coprivano le pareti in un insieme di grande confusione, che solo nel 1841, grazie al presidente dell'Accademia Antonio Ramirez de Montalvo, vennero riordinate in maniera cronologica. Nell'attuale Galleria dei Prigioni vennero collocati tutte le tavole del Due e Trecento di autore ignoto o in cattivo stato di conservazione, che per il gran numero raggiungevano anche il soffitto.\nLa Galleria Antica e Moderna.\nCon Firenze capitale d'Italia (1865-1871), avvenne uno sconvolgimento in tutti i musei cittadini, che invest\u00ec anche l'Accademia, in cui venne ampliato il settore moderno con centoquarantasei opere gi\u00e0 della Galleria Moderna del palazzo della Crocetta, che vennero sistemate in sei piccole stanze al piano primo, gi\u00e0 sede della scuola di declamazione.\nDa allora la Galleria venne conosciuta come Galleria Antica e Moderna e form\u00f2 il primo museo d'arte contemporanea del nuovo Stato nazionale. Grande interesse rivestivano allora soprattutto le opere moderne, per cui molti studenti facevano pervenire richieste di copia in modo da aggiornarsi alle ultime tendenze.\nIl Museo michelangiolesco.\nIl 1872 segna la svolta definitiva nella storia del museo, quando venne deciso di trasferirvi il David di Michelangelo, sottraendolo ai pericoli della collocazione originaria all'aperto in piazza della Signoria. Per la grande statua venne incaricato l'architetto Emilio De Fabris di costruire una nuova Tribuna scenograficamente posta al termine della Galleria dei Quadri antichi, con l'illuminazione propria garantita in alto da un lucernario. Nell'agosto del 1873 la statua venne imbracata in un complesso carro ligneo e scorse su rotaie per le vie del centro fino all'Accademia, dove rest\u00f2 per\u00f2 chiuso nella sua cassa per ben nove anni, in attesa del termine dei lavori alla Tribuna.\nNel 1875, con le celebrazioni del IV centenario della nascita di Michelangelo si decise di creare una mostra con le riproduzioni in gesso dei suoi capolavori scultorei, che venne naturale ambientare all'Accademia, con il fulcro del David. A tale scopo venne modificato il progetto della Tribuna che venne dotata di due bracci laterali, che collegassero le due gallerie, fino ad allora separate, dell'Angelico (cio\u00e8 quella gi\u00e0 chiamata dei Quadri antichi) e del Perugino (gi\u00e0 detta dei Quadri grandi). Per l'occasione il David venne spacchettato provvisoriamente, entro la tribuna allestita con tendaggi che coprissero la zona al di sopra della trabeazione ancora in fase di edificazione.\nIl 22 luglio 1882 il Museo michelangiolesco venne finalmente inaugurato. Attorno al David vennero collocati i calchi dei sepolcri medicei (vestibolo), del \"Mos\u00e8\" (braccio corto), altre opere di medio formato nel braccio destro e sotto l'arco, attorno all'unico originale e fulcro accentratore dell'intero percorso espositivo, si trovavano i calchi della \"Piet\u00e0 vaticana\", della \"Piet\u00e0 Rondanini\", del \"Cristo della Minerva\" e dei \"Prigioni\".\nLo stesso anno la gestione della galleria pass\u00f2 dall'Istituto delle Belle Arti alle Regie Gallerie e Musei, facendo ben capire come la nuova tendenza fosse quella di conservazione e di documentazione storica delle opere antiche rispetto alla promozione dell'arte contemporanea. In quegli anni infatti il metodo di insegnamento tramite l'esercizio della copia divenne obsoleto e non pi\u00f9 in linea con le istanze dell'arte contemporanea, e fu quasi naturale l'emancipazione della galleria dalla scuola artistica. In quell'occasione venne aperto il nuovo ingresso su via Ricasoli.\nNel frattempo la disposizione delle opere nella Tribuna rimase invariata fino ai primi del nuovo secolo, mentre la collezione dei quadri antichi fu radicalmente riposizionata, all'insegna di un nuovo sentire che iniziava a vedere le opere d'arte non solo come oggetti esclusivamente da conservare, ma anche come opere innanzitutto di cui poter usufruire per la contemplazione estetica. Ci\u00f2 comport\u00f2, durante la direzione di Cosimo Ridolfi (1890-1903), un ciclo di restauri e sfoltimenti nella Galleria dei Quadri grandi, nella quale vennero predisposte nuove pareti lignee in modo da separare in tre comparti l'arte del Tre-Quattrocento da quella del Seicento. Inoltre vennero create tre nuove sale (oggi sale del Duecento e primo Trecento, degli Orcagna e seguaci, e dei Giotteschi) a fianco del braccio sinistro della tribuna, dove trovarono una migliore luce le opere di Botticelli (due sale) e di Perugino e scuola (una sala). Ci\u00f2 coincise con la rivalutazione della scuola fiorentina del Quattrocento che proprio in quegli anni aveva luogo grazie alla comunit\u00e0 anglosassone residente in citt\u00e0. Botticelli in particolare, dopo gli studi di Pacher e di Horne, divenne ai primi anni del Novecento oggetto di un vero e proprio culto, generatore di grande entusiasmo nel pubblico. I dipinti del maestro, nella loro nuova, dignitosa collocazione, divennero un polo di attrazione capace di offuscare persino il \"David\" e il Museo michelangiolesco.\nPoco dopo Ridolfi mise mano anche alla Galleria dei Quadri antichi, dove stavano ancora ammassati i polittici tre/quattrocenteschi. Essi vennero completamente rimossi decorando le pareti con una serie di arazzi con \"Storie di Adamo ed Eva\", davanti ai quali vennero allineati alcuni calchi di opere minori del Buonarroti. Le opere rimosse vennero destinate nelle tre sale adiacenti al Salone (oggi Sale fiorentine), decorate e illuminate opportunamente, con la prima dedicata interamente al Beato Angelico.\nSpoliazione e riarricchimento.\nLa nuova disposizione dur\u00f2 solo pochi anni, poich\u00e9 gi\u00e0 nel 1914, con una nuova convenzione tra Stato e Comune, vennero riunificate tutte le raccolte di arte contemporanea e destinate, dal 1920, a un'unica istituzione a Palazzo Pitti, la Galleria d'arte moderna; le opere non selezionate per il nuovo museo vennero disperse in vari depositi di enti, uffici statali e comunali. Nel 1919 poi, con il riordino di tutte le collezioni in citt\u00e0, un nucleo di opere capitali di scuola fiorentina venne destinato agli Uffizi, e infine nel 1922 le opere di Beato Angelico vennero destinate al nascente Museo di San Marco.\nCon il trasferimento delle opere contemporanee la galleria non pot\u00e9 pi\u00f9 chiamarsi \"Antica e Moderna\", ma divenne da allora la Galleria dell'Accademia e, ancora per pochi anni, Museo michelangiolesco.\nGi\u00e0 nel primo decennio del Novecento si era nel frattempo aperta una polemica sulle copie delle sculture, innescata dalla collocazione della replica del \"David\" in piazza della Signoria, che fece presto comprendere come la presenza dei calchi, dettata da valenze didattiche e aspirazioni positiviste, fosse ormai del tutto superata e ingiustificata. Corrado Ricci allora, da direttore delle Gallerie fiorentine, decise di far prevalere il concetto di autenticit\u00e0 nei criteri espositivi, allontanando la maggior parte dei gessi, esposti fin dal centenario, e riunendo piuttosto un nucleo di opere originali del Buonarroti. Fu l'occasione per trasferire i \"Prigioni\", dei quali era gi\u00e0 stato sollevato il problema del degrado nella Grotta del Buontalenti a Boboli, e il \"San Matteo\" che da anni \u00absonnecchiava sotto l'atrio dell'Accademia\u00bb. Essi giunsero in galleria nel 1909, aggiungendosi al \"Torso di fiume\" che l'Accademia di Belle Arti aveva gi\u00e0 ceduto nel 1906. Dal Bargello era arrivato inoltre nel 1905 il \"Genio della Vittoria\". Queste opere sostituirono i gessi nella galleria degli arazzi, con l'eccezione dei calchi dei due \"Prigioni\" del Louvre ritenuti utili per completare idealmente la serie. Restavano anche i calchi delle opere maggiori attorno alla Tribuna, ma presto anche questi sembrarono inopportuni, venendo per\u00f2 allontanati solo nel 1938, trovando collocazione da allora nella Gipsoteca dell'Istituto d'Arte presso Porta Romana. I gessi dei \"Prigioni\" lasciarono la loro sede solo nel 1946, finendo prima a Casa Buonarroti e infine nel Museo Casa Natale di Michelangelo Buonarroti di Caprese Michelangelo, dove si trovavano gi\u00e0 alcuni dei gessi del centenario, tuttora in loco.\nNel 1921, su suggerimento di Ugo Ojetti, il \"Genio della Vittoria\" venne riportato nel Salone dei Cinquecento a Palazzo Vecchio, mentre nel 1939 la galleria si arricch\u00ec della \"Piet\u00e0 di Palestrina\", acquistata dallo Stato italiano da una cappella Barberini a Palestrina, oggi in genere ritenuta opera della scuola di Michelangelo. Nel 1965 infine anche il \"Torso di fiume\" cambi\u00f2 sede, venendo richiesto da Charles de Tolnay per Casa Buonarroti in modo da completare la serie di modelli michelangioleschi.\nAgli anni trenta risale l'aggiunta delle sale del Colosso e dell'Anticolosso (attuale biglietteria), destinate a ospitare le pale di grandi dimensioni del Cinquecento fiorentino. Dopo la seconda guerra mondiale, col riordinamento degli Uffizi, vennero ad avanzare alcune tavole di grande formato del Perugino (\"Assunzione della Vergine\" e \"Deposizione\" con Filippino Lippi), che furono accolte all'Accademia. Agli anni cinquanta, sotto la direzione di Luisa Becherucci, risale la riorganizzazione delle sale del Colosso e dell'Anticolosso, destinate a riassumere le vicende artistiche a Firenze tra Quattro e Cinquecento, che venne ridefinita solo nei primi anni ottanta, quando fu smantellata la seconda sala per fare spazio alla nuova biglietteria e alla libreria, con le opere di Pontormo, Bronzino e Alessandro Allori che vennero da allora collocate alle spalle delle opere di Michelangelo al posto degli arazzi, intensificando il confronto diretto tra queste opere e l'influenza michelangiolesca.\nLa Galleria oggi.\nLe direzioni degli ultimi anni, da Luciano Bellosi a Giorgio Bonsanti e a Franca Falletti, hanno cercato di ridare un filo conduttore all'intera collezione del museo, arrivata a essere con le numerose sottrazioni e addizioni, piuttosto disomogenea e frammentata.\nQuesti progetti si sono andati concretizzando con l'allestimento della sala dell'Ottocento (1983-1985, a cura di Sandra Pinto) e le sale della pittura del tardo Trecento al primo piano (1998), a cura di Angelo Tartuferi: tali sale sono state riallestite in maniera pi\u00f9 accattivante nel 2010 e vi si \u00e8 aggiunta, nel 2012, una saletta didattica. Questi interventi hanno saldato il discorso cronologico dell'esposizione coprendo un percorso continuo nell'arte fiorentina dal XIII al XIX secolo, come doveva essere nelle intenzioni originarie di Pietro Leopoldo. A ci\u00f2 sono stati aggiunti l'esposizione delle icone russe settecentesche provenienti dalle collezioni dei Lorena, ospitate nel vano scale, e quella degli strumenti musicali antichi di propriet\u00e0 dell'attiguo Conservatorio Luigi Cherubini, dal 1996. Un progetto futuro non esclude anche un accesso coordinato anche con l'altra grande istituzione culturale dell'isolato, l'Opificio delle Pietre Dure e il suo museo.\nNonostante ci\u00f2 il problema che persiste nella galleria, e che vedr\u00e0 magari soluzione in studi e progetti futuri, \u00e8 quello della mancanza di un filo cronologico che leghi le diverse opere del museo, che appaiono oggi frammentate in sale non contigue. Inoltre la domanda del pubblico resta sempre inevitabilmente legata alla presenza del \"David\", che da solo polarizza gran parte delle attenzioni dei numerosissimi visitatori; ci\u00f2 rende chiaro anche come siano lontane dalla fattibilit\u00e0 le proposte di spostamento del capolavoro di Michelangelo in altre sedi come la Stazione Leopolda per decongestionare, secondo l'idea dei proponenti, il flusso turistico del centro storico.\nDopo quasi quarant'anni di direzione a Franca Falletti \u00e8 subentrato nel 2013 Angelo Tartuferi, il pi\u00f9 grande esperto mondiale di arte michelangiolesca, e in particolare della statuaria del grande scultore fiorentino.\nSale.\nSala del Colosso.\nLa sala del Colosso deve il suo nome al gigantesco gesso di uno dei \"Dioscuri di Montecavallo\" che un tempo si trovava qui e che oggi \u00e8 alla Gipsoteca dell'Istituto d'Arte di Porta Romana. Oggi al centro si trova il bozzetto originale in gesso del \"Ratto delle Sabine\" di Giambologna, mentre alle pareti si trovano numerosi esempi di pittura fiorentina del Quattro e Cinquecento fiorentino, con opere di grandi maestri (Paolo Uccello, Botticelli, Perugino, Filippino Lippi, Ghirlandaio) e altre che documentano l'attivit\u00e0 delle botteghe cittadine.\nOpere presenti:\nGalleria dei Prigioni.\nLa galleria dei Prigioni deve il suo nome alle quattro sculture raffiguranti nudi maschili, dette \"Prigioni\", realizzate da Michelangelo per la tomba di Giulio II, ma usate dal Granduca Cosimo I de' Medici, come ornamentazioni angolari della grotta del Buontalenti nel Giardino di Boboli e pervenute in galleria nel 1909. Vi si trovano inoltre \"Piet\u00e0 di Palestrina\", acquisita nel 1939, e il \"San Matteo\", mentre alle pareti sono esposte opere cinquecentesche.\nUn tempo ha ospitato i \"Quadri antichi\", accostati l'uno all'altro fino al soffitto, poi i calchi michelangioleschi, con alle pareti una serie di arazzi, mentre oggi le opere originali di Michelangelo o della sua scuola sono pausate in maniera studiata, per introdurre il visitatore, in un crescendo emotivo, ai piedi del \"David\".\nOpere presenti:\nTribuna del David.\nLa sala ospita dal 1873 il \"David di Michelangelo\", realizzato fra il 1501-04 e proveniente da piazza della Signoria. La sala prosegue nei due bracci laterali, dove si trovano opere di scuola manierista.\nOpere presenti:\nGipsoteca Bartolini (Salone dell'Ottocento).\nConosciamo l'aspetto antico del salone, ricavato dalla corsia delle donne dell'antico Ospedale di San Matteo, da un affresco a monocromo realizzato dal Pontormo e ivi conservato.\nOggi l'allestimento ospita una raccolta di dipinti e sculture di artisti del XIX secolo in rapporto con l'Accademia di Belle Arti, tra cui i gessi di Lorenzo Bartolini, con le opere disposte com'erano state messe dall'artista nel suo studio di borgo San Frediano a Firenze e quelli di Luigi Pampaloni.\nI dipinti sono alcune delle opere esposte in occasione dei concorsi di pittura, svolti fra il 1794 e il 1868, dell'Accademia dei Belle Arti.\nOpere presenti:\nSala del Duecento e del primo Trecento.\nDa questa sala inizia un percorso sulla pittura gotica fiorentina che attinge al cospicuo deposito di tavole a fondo oro della galleria. La sala centrale, del Duecento e del primo Trecento, espone dipinti precedenti a Giotto o suoi contemporanei, con un raro frammento attribuito a Giotto stesso proveniente dalla Badia fiorentina.\nOpere presenti:\nSala dei giotteschi.\nLa sala \u00e8 allestita con opere di artisti fiorentini del XIV secolo seguaci di Giotto.\nOpere presenti:\nSala degli Orcagna e dei loro seguaci.\nLa sala deve il suo nome all'esposizione di opere realizzate dai tre fratelli pittori, attivi a Firenze nel XIV secolo, l'Orcagna, ovvero \u201carcangelo\u201d (Andrea di Cione), Nardo di Cione e Jacopo.\nOpere presenti:\nSala di Giovanni da Milano.\nOpere presenti:\nSala del tardo Trecento.\nLa sala \u00e8 allestita con opere realizzate fra la fine del XIV secolo e l'inizio del XV, di Giovanni del Biondo, Mariotto di Nardo, Rossello di Jacopo Franchi, Spinello Aretino. Nella sala il paliotto ricamato con fili d'oro, d'argento, e di seta policroma da Jacopo Cambi nel 1336.\nOpere presenti:\nSala di Lorenzo Monaco.\nLa sala presente un'importante raccolta di opere realizzate da Lorenzo Monaco. In essa \u00e8 entro una nicchia una raccolta di icone russe appartenute alla famiglia granducale dei Lorena.\nOpere presenti:\nSala del Gotico internazionale.\nLa sala \u00e8 allestita con opere del gotico internazionale.\nOpere presenti:\nCollezione delle icone russe.\nOpere presenti:"}
{"id": "257496", "revid": "14894", "url": "https://it.wikipedia.org/wiki?curid=257496", "title": "Galleria dell'Accademia di Firenze", "text": ""}
{"id": "257497", "revid": "767487", "url": "https://it.wikipedia.org/wiki?curid=257497", "title": "L'Absie", "text": "L'Absie \u00e8 un comune francese di 1.064 abitanti situato nel dipartimento delle Deux-S\u00e8vres nella regione della Nuova Aquitania.\nGeografia fisica.\nComune occidentale delle Deux-S\u00e8vres posto all'incrocio degli assi Niort-Cholet e La Roche-sur-Yon-Poitiers, al centro di un triangolo formato dalle tre citt\u00e0 di Parthenay a 28\u00a0km, Bressuire a 25\u00a0km e Fontenay-le-Comte a 26\u00a0km."}
{"id": "257498", "revid": "287204", "url": "https://it.wikipedia.org/wiki?curid=257498", "title": "Les Alleuds (Deux-S\u00e8vres)", "text": "Les Alleuds \u00e8 un comune francese di 299 abitanti situato nel dipartimento delle Deux-S\u00e8vres nella regione della Nuova Aquitania."}
{"id": "257499", "revid": "287204", "url": "https://it.wikipedia.org/wiki?curid=257499", "title": "Argenton-l'\u00c9glise", "text": "Argenton-l'\u00c9glise \u00e8 un comune francese di 1.674 abitanti situato nel dipartimento delle Deux-S\u00e8vres nella regione della Nuova Aquitania."}
{"id": "257500", "revid": "287204", "url": "https://it.wikipedia.org/wiki?curid=257500", "title": "La Bataille", "text": "La Bataille \u00e8 un comune francese di 85 abitanti situato nel dipartimento delle Deux-S\u00e8vres nella regione della Nuova Aquitania."}
{"id": "257501", "revid": "287204", "url": "https://it.wikipedia.org/wiki?curid=257501", "title": "Les Alleuds", "text": "Esistono pi\u00f9 comuni francesi con questo nome"}
{"id": "257502", "revid": "287204", "url": "https://it.wikipedia.org/wiki?curid=257502", "title": "Le Beugnon", "text": "Le Beugnon \u00e8 un comune francese di 329 abitanti situato nel dipartimento delle Deux-S\u00e8vres nella regione della Nuova Aquitania."}
{"id": "257503", "revid": "287204", "url": "https://it.wikipedia.org/wiki?curid=257503", "title": "La Boissi\u00e8re-en-G\u00e2tine", "text": "La Boissi\u00e8re-en-G\u00e2tine \u00e8 un comune francese di 242 abitanti situato nel dipartimento delle Deux-S\u00e8vres nella regione della Nuova Aquitania."}
{"id": "257504", "revid": "110157", "url": "https://it.wikipedia.org/wiki?curid=257504", "title": "Le Bourdet", "text": "Le Bourdet \u00e8 un comune francese di 584 abitanti situato nel dipartimento delle Deux-S\u00e8vres nella regione della Nuova Aquitania."}
{"id": "257505", "revid": "287204", "url": "https://it.wikipedia.org/wiki?curid=257505", "title": "Le Busseau", "text": "Le Busseau \u00e8 un comune francese di 729 abitanti situato nel dipartimento delle Deux-S\u00e8vres nella regione della Nuova Aquitania."}
{"id": "257506", "revid": "287204", "url": "https://it.wikipedia.org/wiki?curid=257506", "title": "La Chapelle-B\u00e2ton (Deux-S\u00e8vres)", "text": "La Chapelle-B\u00e2ton \u00e8 un comune francese di 369 abitanti situato nel dipartimento delle Deux-S\u00e8vres nella regione della Nuova Aquitania."}
{"id": "257507", "revid": "287204", "url": "https://it.wikipedia.org/wiki?curid=257507", "title": "La Chapelle-Bertrand", "text": "La Chapelle-Bertrand \u00e8 un comune francese di 516 abitanti situato nel dipartimento delle Deux-S\u00e8vres nella regione della Nuova Aquitania."}
{"id": "257509", "revid": "106456", "url": "https://it.wikipedia.org/wiki?curid=257509", "title": "La Chapelle-Gaudin", "text": "La Chapelle-Gaudin \u00e8 un comune francese soppresso di 223 abitanti situato nel dipartimento delle Deux-S\u00e8vres nella regione dell'Aquitania-Limosino-Poitou-Charentes.\nDal 1\u00ba gennaio 2016, assieme ai comuni di Argenton-les-Vall\u00e9es, Le Breuil-sous-Argenton, La Coudre, Moutiers-sous-Argenton e Ulcot forma il nuovo comune di Argentonnay, del quale \u00e8 comune delegato."}
{"id": "257510", "revid": "287204", "url": "https://it.wikipedia.org/wiki?curid=257510", "title": "La Chapelle-Pouilloux", "text": "La Chapelle-Pouilloux \u00e8 un comune francese di 203 abitanti situato nel dipartimento delle Deux-S\u00e8vres nella regione della Nuova Aquitania."}
{"id": "257511", "revid": "287204", "url": "https://it.wikipedia.org/wiki?curid=257511", "title": "La Chapelle-B\u00e2ton", "text": "Esistono pi\u00f9 comuni francesi con questo nome"}
{"id": "257512", "revid": "287204", "url": "https://it.wikipedia.org/wiki?curid=257512", "title": "La Chapelle-Saint-\u00c9tienne", "text": "La Chapelle-Saint-\u00c9tienne \u00e8 un comune francese di 332 abitanti situato nel dipartimento delle Deux-S\u00e8vres nella regione della Nuova Aquitania."}
{"id": "257513", "revid": "287204", "url": "https://it.wikipedia.org/wiki?curid=257513", "title": "La Chapelle-Saint-Laurent", "text": "La Chapelle-Saint-Laurent \u00e8 un comune francese di 1.897 abitanti situato nel dipartimento delle Deux-S\u00e8vres nella regione della Nuova Aquitania."}
{"id": "257514", "revid": "287204", "url": "https://it.wikipedia.org/wiki?curid=257514", "title": "La Chapelle-Thireuil", "text": "La Chapelle-Thireuil \u00e8 un comune francese di 444 abitanti situato nel dipartimento delle Deux-S\u00e8vres nella regione della Nuova Aquitania."}
{"id": "257515", "revid": "287204", "url": "https://it.wikipedia.org/wiki?curid=257515", "title": "Le Chillou", "text": "Le Chillou \u00e8 un comune francese di 186 abitanti situato nel dipartimento delle Deux-S\u00e8vres nella regione della Nuova Aquitania."}
{"id": "257516", "revid": "287204", "url": "https://it.wikipedia.org/wiki?curid=257516", "title": "Ciri\u00e8res", "text": "Ciri\u00e8res \u00e8 un comune francese di 981 abitanti situato nel dipartimento delle Deux-S\u00e8vres nella regione della Nuova Aquitania."}
{"id": "257517", "revid": "767487", "url": "https://it.wikipedia.org/wiki?curid=257517", "title": "La Couarde", "text": "La Couarde \u00e8 un comune francese di 271 abitanti situato nel dipartimento delle Deux-S\u00e8vres nella regione della Nuova Aquitania."}
{"id": "257518", "revid": "106456", "url": "https://it.wikipedia.org/wiki?curid=257518", "title": "La Coudre (Argentonnay)", "text": "La Coudre \u00e8 un comune francese soppresso di 239 abitanti situato nel dipartimento delle Deux-S\u00e8vres nella regione dell'Aquitania-Limosino-Poitou-Charentes.\nDal 1\u00ba gennaio 2016, assieme ai comuni di Argenton-les-Vall\u00e9es, Le Breuil-sous-Argenton, La Chapelle-Gaudin, Moutiers-sous-Argenton e Ulcot forma il nuovo comune di Argentonnay, del quale \u00e8 comune delegato."}
{"id": "257519", "revid": "200568", "url": "https://it.wikipedia.org/wiki?curid=257519", "title": "La Cr\u00e8che", "text": "La Cr\u00e8che \u00e8 un comune francese di 5.620 abitanti situato nel dipartimento delle Deux-S\u00e8vres nella regione della Nuova Aquitania."}
{"id": "257520", "revid": "767487", "url": "https://it.wikipedia.org/wiki?curid=257520", "title": "\u00c9chir\u00e9", "text": "\u00c9chir\u00e9 \u00e8 un comune francese di 3.401 abitanti situato nel dipartimento delle Deux-S\u00e8vres nella regione della Nuova Aquitania."}
{"id": "257522", "revid": "767487", "url": "https://it.wikipedia.org/wiki?curid=257522", "title": "\u00c9pannes", "text": "\u00c9pannes \u00e8 un comune francese di 798 abitanti situato nel dipartimento delle Deux-S\u00e8vres nella regione della Nuova Aquitania."}
{"id": "257523", "revid": "287204", "url": "https://it.wikipedia.org/wiki?curid=257523", "title": "\u00c9tusson", "text": "\u00c9tusson \u00e8 un comune francese di 329 abitanti situato nel dipartimento delle Deux-S\u00e8vres nella regione della Nuova Aquitania."}
{"id": "257524", "revid": "287204", "url": "https://it.wikipedia.org/wiki?curid=257524", "title": "La Ferri\u00e8re-en-Parthenay", "text": "La Ferri\u00e8re-en-Parthenay \u00e8 un comune francese di 824 abitanti situato nel dipartimento delle Deux-S\u00e8vres nella regione della Nuova Aquitania."}
{"id": "257525", "revid": "287204", "url": "https://it.wikipedia.org/wiki?curid=257525", "title": "Fontenille-Saint-Martin-d'Entraigues", "text": "Fontenille-Saint-Martin-d'Entraigues \u00e8 un comune francese di 589 abitanti situato nel dipartimento delle Deux-S\u00e8vres nella regione della Nuova Aquitania."}
{"id": "257526", "revid": "287204", "url": "https://it.wikipedia.org/wiki?curid=257526", "title": "La For\u00eat-sur-S\u00e8vre", "text": "La For\u00eat-sur-S\u00e8vre \u00e8 un comune francese di 2.357 abitanti situato nel dipartimento delle Deux-S\u00e8vres nella regione della Nuova Aquitania."}
{"id": "257527", "revid": "287204", "url": "https://it.wikipedia.org/wiki?curid=257527", "title": "Les Forges (Deux-S\u00e8vres)", "text": "Les Forges \u00e8 un comune francese di 132 abitanti situato nel dipartimento delle Deux-S\u00e8vres nella regione della Nuova Aquitania."}
{"id": "257528", "revid": "287204", "url": "https://it.wikipedia.org/wiki?curid=257528", "title": "Les Fosses", "text": "Les Fosses \u00e8 un comune francese di 443 abitanti situato nel dipartimento delle Deux-S\u00e8vres nella regione della Nuova Aquitania."}
{"id": "257529", "revid": "287204", "url": "https://it.wikipedia.org/wiki?curid=257529", "title": "La Foye-Monjault", "text": "La Foye-Monjault \u00e8 un comune francese di 772 abitanti situato nel dipartimento delle Deux-S\u00e8vres nella regione della Nuova Aquitania."}
{"id": "257530", "revid": "287204", "url": "https://it.wikipedia.org/wiki?curid=257530", "title": "Les Groseillers", "text": "Les Groseillers \u00e8 un comune francese di 76 abitanti situato nel dipartimento delle Deux-S\u00e8vres nella regione della Nuova Aquitania."}
{"id": "257531", "revid": "287204", "url": "https://it.wikipedia.org/wiki?curid=257531", "title": "Les Forges", "text": "Esistono pi\u00f9 comuni francesi con questo nome"}
{"id": "257532", "revid": "200568", "url": "https://it.wikipedia.org/wiki?curid=257532", "title": "La Mothe-Saint-H\u00e9ray", "text": "La Mothe-Saint-H\u00e9ray \u00e8 un comune francese di 1.853 abitanti situato nel dipartimento delle Deux-S\u00e8vres nella regione della Nuova Aquitania."}
{"id": "257533", "revid": "767487", "url": "https://it.wikipedia.org/wiki?curid=257533", "title": "Nueil-les-Aubiers", "text": "Nueil-les-Aubiers \u00e8 un comune francese di 5.543 abitanti situato nel dipartimento delle Deux-S\u00e8vres nella regione della Nuova Aquitania.\nIl comune \u00e8 stato formato nel 2001 dalla fusione di Nueil-sur-Argent e Aubiers."}
{"id": "257535", "revid": "287204", "url": "https://it.wikipedia.org/wiki?curid=257535", "title": "La Petite-Boissi\u00e8re", "text": "La Petite-Boissi\u00e8re \u00e8 un comune francese di 665 abitanti situato nel dipartimento delle Deux-S\u00e8vres nella regione della Nuova Aquitania."}
{"id": "257537", "revid": "767487", "url": "https://it.wikipedia.org/wiki?curid=257537", "title": "La Peyratte", "text": "La Peyratte \u00e8 un comune francese di 1.233 abitanti situato nel dipartimento delle Deux-S\u00e8vres nella regione della Nuova Aquitania."}
{"id": "257538", "revid": "287204", "url": "https://it.wikipedia.org/wiki?curid=257538", "title": "Le Retail", "text": "Le Retail \u00e8 un comune francese di 264 abitanti situato nel dipartimento delle Deux-S\u00e8vres nella regione della Nuova Aquitania."}
{"id": "257539", "revid": "287204", "url": "https://it.wikipedia.org/wiki?curid=257539", "title": "La Roch\u00e9nard", "text": "La Roch\u00e9nard \u00e8 un comune francese di 528 abitanti situato nel dipartimento delle Deux-S\u00e8vres nella regione della Nuova Aquitania."}
{"id": "257540", "revid": "287204", "url": "https://it.wikipedia.org/wiki?curid=257540", "title": "Saint-\u00c9tienne-la-Cigogne", "text": "Saint-\u00c9tienne-la-Cigogne \u00e8 un comune francese di 132 abitanti situato nel dipartimento delle Deux-S\u00e8vres nella regione della Nuova Aquitania."}
{"id": "257541", "revid": "110157", "url": "https://it.wikipedia.org/wiki?curid=257541", "title": "Saint-Maixent-l'\u00c9cole", "text": "Saint-Maixent-l'\u00c9cole \u00e8 un comune francese di 7668 abitanti situato nel dipartimento delle Deux-S\u00e8vres nella regione della Nuova Aquitania.\nQua nacquero il chirurgo ed urologo Jean Zul\u00e9ma Amussat ed il fumettista R\u00e9gis Loisel."}
{"id": "257542", "revid": "287204", "url": "https://it.wikipedia.org/wiki?curid=257542", "title": "Saint-Martin-de-Saint-Maixent", "text": "Saint-Martin-de-Saint-Maixent \u00e8 un comune francese di 1115 abitanti situato nel dipartimento delle Deux-S\u00e8vres nella regione della Nuova Aquitania."}
{"id": "257543", "revid": "767487", "url": "https://it.wikipedia.org/wiki?curid=257543", "title": "Saint-Pierre-des-\u00c9chaubrognes", "text": "Saint-Pierre-des-\u00c9chaubrognes \u00e8 un comune francese di 1.402 abitanti situato nel dipartimento delle Deux-S\u00e8vres nella regione della Nuova Aquitania."}
{"id": "257544", "revid": "287204", "url": "https://it.wikipedia.org/wiki?curid=257544", "title": "Le Tallud", "text": "Le Tallud \u00e8 un comune francese di 2.044 abitanti situato nel dipartimento delle Deux-S\u00e8vres nella regione della Nuova Aquitania."}
{"id": "257545", "revid": "1516566", "url": "https://it.wikipedia.org/wiki?curid=257545", "title": "Thorigny-sur-le-Mignon", "text": "Thorigny-sur-le-Mignon era un comune francese di 87 abitanti situato nel dipartimento delle Deux-S\u00e8vres nella regione della Nuova Aquitania.\nIl 1\u00ba gennaio 2019, il comune si \u00e8 fuso con Usseau e Priaires per formare il nuovo comune di Val-du-Mignon, con decreto prefettizio del 19 settembre 2019."}
{"id": "257546", "revid": "287204", "url": "https://it.wikipedia.org/wiki?curid=257546", "title": "Le Vanneau-Irleau", "text": "Le Vanneau-Irleau \u00e8 un comune francese di 956 abitanti situato nel dipartimento delle Deux-S\u00e8vres nella regione della Nuova Aquitania."}
{"id": "257551", "revid": "1318658", "url": "https://it.wikipedia.org/wiki?curid=257551", "title": "Scienza dell'automazione", "text": "Per scienza dell'automazione o automatica si definisce quella disciplina con applicazioni ingegneristiche che studia le modalit\u00e0 attraverso le quali una sequenza di eventi desiderati avviene in maniera autonoma e senza l'intervento umano. In essa convergono discipline come la meccatronica, la robotica e la cibernetica. \nL'automatica si basa in larga parte su due discipline:"}
{"id": "257552", "revid": "773636", "url": "https://it.wikipedia.org/wiki?curid=257552", "title": "FDDI", "text": ""}
{"id": "257553", "revid": "287204", "url": "https://it.wikipedia.org/wiki?curid=257553", "title": "Xaintray", "text": "Xaintray \u00e8 un comune francese di 240 abitanti situato nel dipartimento delle Deux-S\u00e8vres nella regione della Nuova Aquitania."}
{"id": "257560", "revid": "812894", "url": "https://it.wikipedia.org/wiki?curid=257560", "title": "Essivo", "text": "Il caso essivo o di somiglianza porta il significato di una condizione d'esistenza temporanea, spesso equivalente all'italiano \"in qualit\u00e0 di\", \"come\". \nIn finlandese questo caso \u00e8 caratterizzato dall'aggiunta di \"-na/-n\u00e4\" al lessema nominale. Per esempio: \"lapsi\" (bambino) --&gt; \"lapsena\" (\"da bambino\", \"quando ero bambino\").\nIn finlandese \u00e8 anche usato per specificare tempo, giorni della settimana e date in cui qualcosa succede. Per esempio:\nAlcune espressioni usano l'essivo con il significato ancestrale di locativo, per esempio \"a casa\" si dice \"kotona\". Si osserva la somiglianza con l'uso italiano di \"a casa/in casa mia\":"}
{"id": "257562", "revid": "767487", "url": "https://it.wikipedia.org/wiki?curid=257562", "title": "Arces-sur-Gironde", "text": "Arces-sur-Gironde, o semplicemente Arces, \u00e8 un comune francese di 651 abitanti situato nel dipartimento della Charente Marittima nella regione della Nuova Aquitania."}
{"id": "257564", "revid": "287204", "url": "https://it.wikipedia.org/wiki?curid=257564", "title": "Authon-\u00c9b\u00e9on", "text": "Authon-\u00c9b\u00e9on \u00e8 un comune francese di 403 abitanti situato nel dipartimento della Charente Marittima nella regione della Nuova Aquitania."}
{"id": "257565", "revid": "106456", "url": "https://it.wikipedia.org/wiki?curid=257565", "title": "Corme-\u00c9cluse", "text": "Corme-\u00c9cluse \u00e8 un comune francese di 1.053 abitanti situato nel dipartimento della Charente Marittima nella regione della Nuova Aquitania.\nIl territorio comunale \u00e8 bagnato dal fiume Seudre."}
{"id": "257566", "revid": "110157", "url": "https://it.wikipedia.org/wiki?curid=257566", "title": "La Couarde-sur-Mer", "text": "La Couarde-sur-Mer \u00e8 un comune francese di 1.279 abitanti situato nel dipartimento della Charente Marittima nella regione della Nuova Aquitania."}
{"id": "257567", "revid": "287204", "url": "https://it.wikipedia.org/wiki?curid=257567", "title": "La Croix-Comtesse", "text": "La Croix-Comtesse \u00e8 un comune francese di 191 abitanti situato nel dipartimento della Charente Marittima nella regione della Nuova Aquitania."}
{"id": "257568", "revid": "767487", "url": "https://it.wikipedia.org/wiki?curid=257568", "title": "D\u0153uil-sur-le-Mignon", "text": "D\u0153uil-sur-le-Mignon \u00e8 un comune francese di 336 abitanti situato nel dipartimento della Charente Marittima nella regione della Nuova Aquitania."}
{"id": "257569", "revid": "287204", "url": "https://it.wikipedia.org/wiki?curid=257569", "title": "Le Douhet", "text": "Le Douhet \u00e8 un comune francese di 734 abitanti situato nel dipartimento della Charente Marittima nella regione della Nuova Aquitania."}
{"id": "257570", "revid": "287204", "url": "https://it.wikipedia.org/wiki?curid=257570", "title": "\u00c9chebrune", "text": "\u00c9chebrune \u00e8 un comune francese di 513 abitanti situato nel dipartimento della Charente Marittima nella regione della Nuova Aquitania."}
{"id": "257571", "revid": "767487", "url": "https://it.wikipedia.org/wiki?curid=257571", "title": "\u00c9chillais", "text": "\u00c9chillais \u00e8 un comune francese di 3.375 abitanti situato nel dipartimento della Charente Marittima nella regione della Nuova Aquitania."}
{"id": "257573", "revid": "287204", "url": "https://it.wikipedia.org/wiki?curid=257573", "title": "\u00c9coyeux", "text": "\u00c9coyeux \u00e8 un comune francese di 1.237 abitanti situato nel dipartimento della Charente Marittima nella regione della Nuova Aquitania."}
{"id": "257574", "revid": "287204", "url": "https://it.wikipedia.org/wiki?curid=257574", "title": "\u00c9curat", "text": "\u00c9curat \u00e8 un comune francese di 470 abitanti situato nel dipartimento della Charente Marittima nella regione della Nuova Aquitania."}
{"id": "257575", "revid": "767487", "url": "https://it.wikipedia.org/wiki?curid=257575", "title": "Les \u00c9duts", "text": "Les \u00c9duts \u00e8 un comune francese di 68 abitanti situato nel dipartimento della Charente Marittima nella regione della Nuova Aquitania."}
{"id": "257576", "revid": "287204", "url": "https://it.wikipedia.org/wiki?curid=257576", "title": "Les \u00c9glises-d'Argenteuil", "text": "Les \u00c9glises-d'Argenteuil \u00e8 un comune francese di 550 abitanti situato nel dipartimento della Charente Marittima nella regione della Nuova Aquitania."}
{"id": "257577", "revid": "106456", "url": "https://it.wikipedia.org/wiki?curid=257577", "title": "L'\u00c9guille", "text": "L'\u00c9guille \u00e8 un comune francese di 928 abitanti situato nel dipartimento della Charente Marittima nella regione della Nuova Aquitania.\nIl territorio comunale \u00e8 bagnato dal fiume Seudre, che quivi inizia il suo estuario."}
{"id": "257578", "revid": "767487", "url": "https://it.wikipedia.org/wiki?curid=257578", "title": "\u00c9pargnes", "text": "\u00c9pargnes \u00e8 un comune francese di 821 abitanti situato nel dipartimento della Charente Marittima nella regione della Nuova Aquitania."}
{"id": "257579", "revid": "767487", "url": "https://it.wikipedia.org/wiki?curid=257579", "title": "Les Essards (Charente Marittima)", "text": "Les Essards \u00e8 un comune francese di 590 abitanti situato nel dipartimento della Charente Marittima nella regione della Nuova Aquitania."}
{"id": "257580", "revid": "106456", "url": "https://it.wikipedia.org/wiki?curid=257580", "title": "\u00c9taules (Charente Marittima)", "text": "\u00c9taules \u00e8 un comune francese di 2.330 abitanti situato nel dipartimento della Charente Marittima nella regione di Nuova Aquitania.\nSi trova sulla riva sinistra dell'estuario del fiume Seudre."}
{"id": "257581", "revid": "110157", "url": "https://it.wikipedia.org/wiki?curid=257581", "title": "La Flotte", "text": "La Flotte \u00e8 un comune francese di 2.984 abitanti situato nel dipartimento della Charente Marittima nella regione della Nuova Aquitania."}
{"id": "257582", "revid": "767487", "url": "https://it.wikipedia.org/wiki?curid=257582", "title": "Le Fouilloux", "text": "Le Fouilloux \u00e8 un comune francese di 730 abitanti situato nel dipartimento della Charente Marittima nella regione della Nuova Aquitania."}
{"id": "257584", "revid": "287204", "url": "https://it.wikipedia.org/wiki?curid=257584", "title": "La Fr\u00e9di\u00e8re", "text": "La Fr\u00e9di\u00e8re \u00e8 un comune francese di 80 abitanti situato nel dipartimento della Charente Marittima nella regione della Nuova Aquitania."}
{"id": "257585", "revid": "767487", "url": "https://it.wikipedia.org/wiki?curid=257585", "title": "La Gen\u00e9touze (Nuova Aquitania)", "text": "La Gen\u00e9touze \u00e8 un comune francese di 219 abitanti situato nel dipartimento della Charente Marittima nella regione della Nuova Aquitania."}
{"id": "257588", "revid": "767487", "url": "https://it.wikipedia.org/wiki?curid=257588", "title": "Le Gicq", "text": "Le Gicq \u00e8 un comune francese di 125 abitanti situato nel dipartimento della Charente Marittima nella regione della Nuova Aquitania."}
{"id": "257590", "revid": "767487", "url": "https://it.wikipedia.org/wiki?curid=257590", "title": "Mc Roger", "text": ""}
{"id": "257592", "revid": "110157", "url": "https://it.wikipedia.org/wiki?curid=257592", "title": "Les Gonds", "text": "Les Gonds \u00e8 un comune francese di 1.546 abitanti situato nel dipartimento della Charente Marittima nella regione della Nuova Aquitania."}
{"id": "257595", "revid": "110157", "url": "https://it.wikipedia.org/wiki?curid=257595", "title": "Le Grand-Village-Plage", "text": "Le Grand-Village-Plage \u00e8 un comune francese di 1.023 abitanti situato nel dipartimento della Charente Marittima nella regione della Nuova Aquitania."}
{"id": "257598", "revid": "767487", "url": "https://it.wikipedia.org/wiki?curid=257598", "title": "La Gr\u00e8ve-sur-Mignon", "text": "La Gr\u00e8ve-sur-Mignon \u00e8 un comune francese di 469 abitanti situato nel dipartimento della Charente Marittima nella regione della Nuova Aquitania."}
{"id": "257602", "revid": "287204", "url": "https://it.wikipedia.org/wiki?curid=257602", "title": "La Gripperie-Saint-Symphorien", "text": "La Gripperie-Saint-Symphorien \u00e8 un comune francese di 516 abitanti situato nel dipartimento della Charente Marittima nella regione della Nuova Aquitania."}
{"id": "257604", "revid": "287204", "url": "https://it.wikipedia.org/wiki?curid=257604", "title": "\u00c9taules", "text": "Esistono pi\u00f9 comuni francesi con questo nome"}
{"id": "257605", "revid": "106456", "url": "https://it.wikipedia.org/wiki?curid=257605", "title": "Le Gua (Charente Marittima)", "text": "Le Gua \u00e8 un comune francese di 2.112 abitanti situato nel dipartimento della Charente Marittima nella regione della Nuova Aquitania.\nSi trova sulla riva destra dell'estuario del fiume Seudre."}
{"id": "257606", "revid": "767487", "url": "https://it.wikipedia.org/wiki?curid=257606", "title": "Le Gu\u00e9-d'Aller\u00e9", "text": "Le Gu\u00e9-d'Aller\u00e9 \u00e8 un comune francese di 672 abitanti situato nel dipartimento della Charente Marittima nella regione della Nuova Aquitania."}
{"id": "257608", "revid": "767487", "url": "https://it.wikipedia.org/wiki?curid=257608", "title": "L'Houmeau", "text": "L'Houmeau \u00e8 un comune francese di 2.152 abitanti situato nel dipartimento della Charente Marittima nella regione della Nuova Aquitania."}
{"id": "257610", "revid": "287204", "url": "https://it.wikipedia.org/wiki?curid=257610", "title": "La Jard", "text": "La Jard \u00e8 un comune francese di 318 abitanti situato nel dipartimento della Charente Marittima nella regione della Nuova Aquitania."}
{"id": "257611", "revid": "767487", "url": "https://it.wikipedia.org/wiki?curid=257611", "title": "La Jarne", "text": "La Jarne \u00e8 un comune francese di 2.389 abitanti situato nel dipartimento della Charente Marittima nella regione della Nuova Aquitania."}
{"id": "257612", "revid": "110157", "url": "https://it.wikipedia.org/wiki?curid=257612", "title": "La Jarrie", "text": "La Jarrie \u00e8 un comune francese di 2.854 abitanti situato nel dipartimento della Charente Marittima nella regione della Nuova Aquitania."}
{"id": "257613", "revid": "110157", "url": "https://it.wikipedia.org/wiki?curid=257613", "title": "La Jarrie-Audouin", "text": "La Jarrie-Audouin \u00e8 un comune francese di 281 abitanti situato nel dipartimento della Charente Marittima nella regione della Nuova Aquitania."}
{"id": "257615", "revid": "767487", "url": "https://it.wikipedia.org/wiki?curid=257615", "title": "La Laigne", "text": "La Laigne \u00e8 un comune francese di 356 abitanti situato nel dipartimento della Charente Marittima nella regione della Nuova Aquitania."}
{"id": "257616", "revid": "767487", "url": "https://it.wikipedia.org/wiki?curid=257616", "title": "Les Mathes", "text": "Les Mathes \u00e8 un comune francese di 1.759 abitanti situato nel dipartimento della Charente Marittima nella regione di Nuova Aquitania."}
{"id": "257618", "revid": "120011098", "url": "https://it.wikipedia.org/wiki?curid=257618", "title": "Le Mung", "text": "Le Mung \u00e8 un comune francese di 265 abitanti situato nel dipartimento della Charente Marittima nella regione della Nuova Aquitania."}
{"id": "257620", "revid": "287204", "url": "https://it.wikipedia.org/wiki?curid=257620", "title": "Nieul-l\u00e8s-Saintes", "text": "Nieul-l\u00e8s-Saintes \u00e8 un comune francese di 1.045 abitanti situato nel dipartimento della Charente Marittima nella regione della Nuova Aquitania."}
{"id": "257622", "revid": "767487", "url": "https://it.wikipedia.org/wiki?curid=257622", "title": "Les Nouillers", "text": "Les Nouillers \u00e8 un comune francese di 638 abitanti situato nel dipartimento della Charente Marittima nella regione della Nuova Aquitania."}
{"id": "257623", "revid": "767487", "url": "https://it.wikipedia.org/wiki?curid=257623", "title": "Les Portes-en-R\u00e9", "text": "Les Portes-en-R\u00e9 \u00e8 un comune francese di 669 abitanti nella isola di R\u00e9 situata nel dipartimento della Charente Marittima nella regione della Nuova Aquitania."}
{"id": "257624", "revid": "110157", "url": "https://it.wikipedia.org/wiki?curid=257624", "title": "La Ronde", "text": " \nLa Ronde \u00e8 un comune francese di 1.027 abitanti situato nel dipartimento della Charente Marittima nella regione della Nuova Aquitania."}
{"id": "257627", "revid": "106456", "url": "https://it.wikipedia.org/wiki?curid=257627", "title": "Saint-Genis-de-Saintonge", "text": "Saint-Genis-de-Saintonge \u00e8 un comune francese di 1.294 abitanti situato nel dipartimento della Charente Marittima nella regione della Nuova Aquitania.\nIl territorio comunale ospita le sorgenti del fiume Seudre."}
{"id": "257628", "revid": "1543377", "url": "https://it.wikipedia.org/wiki?curid=257628", "title": "Grand Moff Tarkin", "text": "Il Grand Moff Wilhuff Tarkin \u00e8 un personaggio immaginario dell'universo fantascientifico di \"Guerre stellari\". Appare per la prima volta come uno degli antagonisti principali nel film \"Guerre stellari\".\nIn origine, George Lucas aveva contattato Christopher Lee per proporgli il ruolo di Tarkin ma l'attore rifiut\u00f2 e propose invece la parte al suo amico di lunga data Peter Cushing (nonch\u00e9 coprotagonista nei film \"Dracula il vampiro\" e altri della Hammer), che ha appunto interpretato il personaggio. Lee parteciper\u00e0 comunque all'universo di \"Guerre stellari\" molti anni dopo nel ruolo del Sith Conte Dooku.\nApparizioni.\nFilm.\n\"Guerre stellari\".\nTarkin compare per la prima volta nel film del 1977 \"Guerre stellari\".\nQuando \u00e8 commissionato il progetto della \"Morte Nera\", Wilhuff Tarkin ne diviene il comandante. Una volta operativa, per dimostrarne la potenza di fuoco, ordina spietatamente la distruzione del pacifico pianeta di Alderaan (pianeta natale di Bail Organa padre adottivo di Leila Organa), riuscendo inoltre a far confessare alla principessa Leila che, mentendo, dice che la localizzazione della base dell'Alleanza Ribelle si trovava sul pacifico Dantooine. Tarkin, durante la battaglia di Yavin, organizza insieme al suo sottoposto Conan Motti di tradire lo stesso Imperatore per prenderne il posto. Muore nell'esplosione della \"Morte Nera\", attaccata dai caccia dell'Alleanza Ribelle nella battaglia di Yavin, in particolare grazie a Luke Skywalker che riesce a colpire il suo unico punto debole e a distruggerla.\n\"La vendetta dei Sith\".\nAlla fine di \"\", l'ultimo film della trilogia prequel, una versione pi\u00f9 giovane di Tarkin appare in un cameo supervisionando la costruzione dell'originale \"Morte Nera\", accanto a Dart Fener e l'Imperatore Palpatine.\n\"Rogue One\".\nNel film \"\", primo film della serie \"Star Wars Anthology\", il Grand Moff Tarkin incontra lo spietato direttore Orson Krennic a bordo della Morte Nera ed esprime i suoi dubbi sull'effettiva potenzialit\u00e0 dell'arma. Krennic dimostra il potere della Morte Nera distruggendo Jedha City. Tarkin decide di prendere lui stesso il controllo della stazione, usando come scusa le falle nella sicurezza avvenute sotto il comando di Krennic. Pi\u00f9 avanti nel film, Tarkin viene informato di un attacco dei ribelli su Scarif, il pianeta dove sono conservati i piani per la Morte Nera, egli allora ordina il salto nell'iperspazio verso il pianeta, in cui \u00e8 in corso una battaglia tra l'Impero e l'Alleanza Ribelle. Tarkin decide di utilizzare la Morte Nera per distruggere il complesso su Scarif ed eliminare in tal modo qualsiasi minaccia, uccidendo il suo rivale Krennic, Jyn Erso, Cassian Andor, e tutti gli altri sopravvissuti della battaglia a terra. Guy Henry \u00e8 stato usato come controfigura sul set per il personaggio di Tarkin, ricreato digitalmente grazie all'uso della computer-generated imagery (CGI) sulla base delle fattezze di Peter Cushing.\nTelevisione.\n\"The Clone Wars\".\nNella serie animata \"\", in cui compare a partire dalla terza stagione, Tarkin serve la Repubblica Galattica con il grado di capitano durante le guerre dei cloni. \u00c8 sottoposto al generale Jedi Even Piell con il quale condivide met\u00e0 delle coordinate della rotta iperspaziale del passaggio Nexus (un corridoio dell'iperspazio che conduce sia nello spazio della Repubblica che in quello Separatista) che avrebbe cambiato le sorti della guerra. Con la morte di Piell, Tarkin rivela la met\u00e0 delle informazioni solo al Cancelliere Palpatine, mentre Ahsoka Tano, Padawan di Anakin Skywalker, a cui il morente Piell ha rivelato il messaggio, le rivela solo al consiglio Jedi (su espressa richiesta del morente Maestro Jedi). Durante la battaglia sul pianeta Lola Sayu, sede della prigione nota come la \"Cittadella\", dove Piell era stato imprigionato e poi soccorso da Obi-Wan Kenobi, Anakin Skywalker e appunto Ahsoka, Tarkin rischia di venire ucciso dal malvagio direttore della \"Cittadella\", Osi Sobeck, ma \u00e8 salvato proprio dalla Tano. Verso la fine delle guerre dei cloni, quando Ahsoka viene ingiustamente accusata di un attentato al Tempio Jedi (organizzato e ordito invece da Barriss Offee), Tarkin partecipa al processo, in veste di pubblica accusa, cercando in tutti i modi di provare alla giuria la colpevolezza della togruta, nonostante il tentativo della senatrice Padm\u00e9 Amidala di salvarla, in veste di pubblica difesa. A seguito della confessione di Barriss, Ahsoka viene infine prosciolta dall'accusa.\n\"Rebels\".\nNella serie animata \"Star Wars Rebels\", Tarkin ha assunto il ruolo di Grand Moff. Tarkin \u00e8 spietato verso i contadini del pianeta Lothal: quando essi si rifiutano di consegnare le proprie fattorie all'Impero, il Gran Moff caccia questa gente dalle loro terre e la relega in una cittadina abbandonata, spesso rifugio di contrabbandieri come Cikatro Vizago, che prende appunto il nome di \"Tarkintown\". Quando poi un gruppo di ribelli (guidato dal Jedi Kanan Jarrus) comincia a prendere troppa importanza su Lothal, Tarkin viene inviato sul suddetto pianeta per contrastare tale minaccia; appurata l'inefficienza delle operazioni contro gli insorti, ordina freddamente al Grande Inquisitore di decapitare i comandanti Myles Grint e Cumberlayne Aresko, ritenuti responsabili della mancata cattura del gruppo dei ribelli. Grazie al suo aiuto, il Grande Inquisitore e lo spietato agente Kallus riescono a catturare il leader del gruppo, Kanan. A seguito per\u00f2 di una missione di salvataggio nell'orbita di Mustafar, Jarrus viene liberato mentre il malvagio Grande Inquisitore perde la vita nell'esplosione dello Star Destroyer \"Sovereign\". L'Imperatore decide dunque di mandare il suo potente apprendista Dart Fener per distruggere la cellula ribelle su Lothal.\nRomanzi.\nIl libro \"\" esplora le origini del personaggio, e spiega come incontra e si allea con l'Imperatore Palpatine e Dart Fener prima degli eventi di \"Guerre stellari\". Il romanzo \u00e8 stato uno dei primi quattro romanzi canonici ad essere rilasciato tra il 2014 e il 2015.\nTarkin appare anche in \"Catalyst: A Rogue One Novel\", il romanzo prequel del film \"Rogue One\", dove Tarkin diventa rivale con il direttore Orson Krennic.\n\"Legends\".\nCon l'acquisizione della Lucasfilm da parte di The Walt Disney Company nel 2012, la maggior parte dei romanzi e fumetti di \"Guerre stellari\" prodotti su licenza sono stati inseriti nel brand \"Star Wars Legends\" e dichiarati non canonici al franchise nel mese di aprile del 2014.\nWilhuff proviene dal pianeta Eriadu e diviene il primo Moff; sposato, ha un figlio che diviene poi anch'egli un ammiraglio dell'Impero, Garoche Tarkin (che sar\u00e0 poi ucciso da Fener). Nato nel 64 BBY in una famiglia influente, Tarkin vive una vita lussuosa nell'anello esterno del pianeta. Successivamente diviene governatore del pianeta. Tarkin si fa numerose amicizie potenti, come Raith Sienar e il futuro Imperatore Palpatine. Prende parte alla conferenza di Eriadu dove partecipano i delegati della Federazione dei Mercanti. Durante la sua carriera nell'impero, Tarkin incontra una giovane donna, Natasi Daala, che dimostra capacit\u00e0 strategiche non comuni. Nonostante il fatto che sia una donna, Tarkin la prende sotto la sua ala protettrice e i due diventano amanti. La donna diviene ammiraglio, unica donna a raggiungere tale grado. In seguito, una specie aliena usa il nome di Tarkin, a causa delle sue azioni crudeli, come sinonimo per \"Demone\", o \"Macellaio\"."}
{"id": "257629", "revid": "287204", "url": "https://it.wikipedia.org/wiki?curid=257629", "title": "Saint-Pierre-de-l'Isle", "text": "Saint-Pierre-de-l'Isle (fino al 1\u00ba gennaio 2011, Saint-Pierre-de-l'\u00cele) \u00e8 un comune francese di 273 abitanti situato nel dipartimento della Charente Marittima nella regione della Nuova Aquitania."}
{"id": "257630", "revid": "767487", "url": "https://it.wikipedia.org/wiki?curid=257630", "title": "Saint-Sever-de-Saintonge", "text": "Saint-Sever-de-Saintonge \u00e8 un comune francese di 637 abitanti situato nel dipartimento della Charente Marittima nella regione della Nuova Aquitania."}
{"id": "257631", "revid": "287204", "url": "https://it.wikipedia.org/wiki?curid=257631", "title": "Le Seure", "text": "Le Seure \u00e8 un comune francese di 247 abitanti situato nel dipartimento della Charente Marittima nella regione della Nuova Aquitania."}
{"id": "257632", "revid": "110157", "url": "https://it.wikipedia.org/wiki?curid=257632", "title": "Talmont-sur-Gironde", "text": "Talmont-sur-Gironde \u00e8 un comune francese di 81 abitanti situato nel dipartimento della Charente Marittima nella regione della Nuova Aquitania.\nStoria.\nI testi medioevali menzionano il luogo in vari modi: \"Talamundus\", \"Talamone\", \"Talamo\" e nel tardo medioevo anche \"Tallemont\" e \"Talmond\". In latino \u00e9 attestato come: \"Tallemondia\". Questi nomi sembrano provenire da un nome di persona molto antico. Il sito risulta essere occupato sin dai tempi preistorici con relazioni con la citt\u00e0 gallo-romana di Novioregum e con il sito del F\u00e2. Nel 1876, una squadra di studiosi organizzata da Eutrope Jouan identific\u00f2 un centro di produzione di materiali per l'edilizia nel villaggio, risalente all'et\u00e0 classica. Tuttavia una vera e propria rifondazione fu intrapresa solo ai tempi di Edoardo I d'Inghilterra, duca d'Aquitania nel 1284. Durante il medioevo fu soprattutto una piazzaforte militare e, quindi, una Signoria. Durante la guerra dei Cento Anni, Talmont \u00e8 aspramente disputata tra francesi e inglesi. Talmont \u00e8 stato anche un luogo di pellegrinaggio sulla via di San Giacomo di Compostella, grazie alla presenza dell'antica chiesa di Santa Radegonda, \u00c8 solo alla fine del XIV secolo che Talmont \u00e8 integrata nella corona di Francia. Durante le Guerre di religione, allorquando un gran parte della regione passa alla Riforma, i Talmonais restano in maggioranza fedeli alla chiesa cattolica. Alla fine del XVII secolo, la citt\u00e0 appartiene alla G\u00e9n\u00e9ralit\u00e9 de La Rochelle. Nel 1652 il villaggio \u00e8 ancora distrutto dall'esercito spagnolo.\nNuovamente ricostruito, durante i secoli XVIII e XIX, Talmont \u00e8 un borgo relativamente prospero, che vive per lo pi\u00f9 dei commerci del suo porto. Napoleone Bonaparte invi\u00f2 in missione a Talmont uno dei suoi ufficiali d'ordinanza, il capitano Christin. In una lettera datata 14 settembre 1811, l'Imperatore confida al suo ufficiale lo scopo di valutare le rade di Talmont e di Jau per studiare la possibilit\u00e0 di mettervi in salvo le sue navi. Durante la Grande Guerra, nel 1917, gli americani scelsero il sito come porto militare e distrussero la \"Rocher du Sphinx\", un isolotto situato al largo del villaggio."}
{"id": "257633", "revid": "287204", "url": "https://it.wikipedia.org/wiki?curid=257633", "title": "Le Thou", "text": "Le Thou \u00e8 un comune francese di 1.557 abitanti situato nel dipartimento della Charente Marittima nella regione della Nuova Aquitania."}
{"id": "257634", "revid": "287204", "url": "https://it.wikipedia.org/wiki?curid=257634", "title": "Les Touches-de-P\u00e9rigny", "text": "Les Touches-de-P\u00e9rigny \u00e8 un comune francese di 549 abitanti situato nel dipartimento della Charente Marittima nella regione della Nuova Aquitania."}
{"id": "257636", "revid": "106456", "url": "https://it.wikipedia.org/wiki?curid=257636", "title": "La Tremblade", "text": "La Tremblade \u00e8 un comune francese di 4.612 abitanti situato nel dipartimento della Charente Marittima nella regione di Nuova Aquitania.\nSi trova sulla riva sinistra dell'estuario del fiume Seudre, che sfocia qui in mare. \u00c8 collegata al comune di Marenne, sulla riva opposta dell'estuario del fiume dal ponte della Seudre."}
{"id": "257637", "revid": "767487", "url": "https://it.wikipedia.org/wiki?curid=257637", "title": "La Vall\u00e9e (Francia)", "text": "La Vall\u00e9e \u00e8 un comune francese di 705 abitanti situato nel dipartimento della Charente Marittima nella regione della Nuova Aquitania."}
{"id": "257639", "revid": "767487", "url": "https://it.wikipedia.org/wiki?curid=257639", "title": "La Vergne (Charente Marittima)", "text": "La Vergne \u00e8 un comune francese di 695 abitanti situato nel dipartimento della Charente Marittima nella regione della Nuova Aquitania."}
{"id": "257640", "revid": "1543377", "url": "https://it.wikipedia.org/wiki?curid=257640", "title": "La Villedieu (Charente Marittima)", "text": "La Villedieu \u00e8 un comune francese di 226 abitanti situato nel dipartimento della Charente Marittima nella regione della Nuova Aquitania."}
{"id": "257648", "revid": "1543377", "url": "https://it.wikipedia.org/wiki?curid=257648", "title": "Peter Higgs", "text": "Laureatosi e specializzatosi presso il King's College di Londra, ha tenuto la cattedra di fisica teorica all'Universit\u00e0 di Edimburgo, dove dal 1996 \u00e8 professore emerito. \u00c8 membro della Royal Society inglese.\nBiografia.\n\u00c8 principalmente noto per la proposta avanzata negli anni sessanta, all'interno della teoria elettrodebole, che mira a spiegare l'origine della massa delle particelle elementari in generale e dei bosoni W e Z in particolare. Il cos\u00ec noto \"Meccanismo di Higgs\" predice l'esistenza di una nuova particella subatomica, denominata bosone di Higgs, e anche nota al grande pubblico, con dispiacere di Higgs, col soprannome di \"Particella di Dio\". Peter Higgs, che \u00e8 ateo, teme che la denominazione possa offendere le persone di fede religiosa.\nHiggs ebbe l'intuizione della sua teoria nel 1964, mentre passeggiava per le colline scozzesi del Cairngorm; tornato in laboratorio, dichiar\u00f2 di aver maturato \"\"una grande idea\" (\"one big idea\"\").\nSebbene il bosone di Higgs non fosse stato ancora rilevato in esperimenti di accelerazione di particelle, il meccanismo di Higgs era gi\u00e0 da tempo generalmente accettato come importante ingrediente del Modello standard e si prevedeva che il Large Hadron Collider presso il CERN di Ginevra, che ha iniziato a fornire dati dal novembre 2009, potesse verificarne l'esistenza.\nIl 4 luglio 2012 il CERN ha annunciato, nell'ambito degli esperimenti ATLAS e CMS, l'osservazione di una particella compatibile con il bosone di Higgs. All'annuncio, seduto nella platea dell'auditorium, era presente lo stesso Higgs, che ha accolto la notizia visibilmente commosso.\nPer il suo notevole contributo alla fisica teorica, Peter Higgs \u00e8 stato decorato numerose volte con premi e riconoscimenti, tra i quali la medaglia Dirac e il premio Wolf per la Fisica. Lo scienziato ha rifiutato per\u00f2 di ritirare quest'ultimo premio, gestito da una fondazione israeliana, dichiarando di non condividere la politica aggressiva mostrata da quel paese nei confronti della Palestina.\nNel 2013 gli \u00e8 stato assegnato il Premio Nonino \"Maestro del nostro tempo\".\nL'8 ottobre 2013 \u00e8 stato insignito del Premio Nobel per la fisica per la teorizzazione del bosone che porta il suo nome."}
{"id": "257650", "revid": "2222560", "url": "https://it.wikipedia.org/wiki?curid=257650", "title": "Caterina d'Alessandria", "text": "Biografia.\nOltre all'incerta data di nascita (probabilmente 287) e al fatto che fu sottoposta a martirio ad Alessandria d'Egitto nel 305 (circa), della sua vita si sa poco ed \u00e8 difficile distinguere la realt\u00e0 storica dalle leggende popolari. Esistono anche delle fonti scritte, tutte per\u00f2 posteriori di diversi secoli; la pi\u00f9 antica \u00e8 una Passione in greco del VI-VII secolo; poi ci sono un'altra passione dell'XI secolo e la \"Legenda Aurea\", che risale al XIII secolo.\nSecondo la tradizione, Caterina era una bella giovane egiziana e la \"Legenda Aurea\" specifica che era figlia del re Costa, il quale la lasci\u00f2 orfana giovanissima, e che fu istruita fin dall'infanzia nelle arti liberali. \nCaterina venne chiesta in sposa da molti uomini importanti, ma ebbe in sogno la visione della Madonna con il Bambino che le infilava l'anello al dito facendola \"sponsa Christi\".\nLa tradizione del martirio.\nNel 305 un imperatore romano tenne grandi festeggiamenti in proprio onore ad Alessandria. Anche se la Leggenda Aurea parla di Massenzio, molti ritengono che si tratti di un errore di trascrizione e che l'imperatore in questione fosse invece Massimino Daia, che proprio nel 305 fu proclamato Cesare per l'oriente nell'ambito della tetrarchia (Governatore d'Egitto in quell'anno era invece, fin dal 303, il prefetto Clodio Culciano, che non pare possa essere il protagonista della storia). Ricordiamo inoltre che la data del 305 non \u00e8 stabilita con certezza.\nCaterina si present\u00f2 a palazzo nel bel mezzo dei festeggiamenti, nel corso dei quali si celebravano riti pagani con sacrifici di animali e accadeva anche che molti cristiani, per paura delle persecuzioni, accettassero di adorare gli dei. Caterina rifiut\u00f2 i sacrifici e chiese all'imperatore di riconoscere Ges\u00f9 Cristo come redentore dell'umanit\u00e0, argomentando il suo invito con profondit\u00e0 filosofica.\nL'imperatore, che secondo la Leggenda Aurea sarebbe stato colpito sia dalla bellezza sia dalla cultura della giovane nobile, convoc\u00f2 un gruppo di retori affinch\u00e9 la convincessero a onorare gli dei e la chiese in sposa. I retori non solo non riuscirono a convertirla, ma essi stessi, per l'eloquenza di Caterina, furono convertiti al Cristianesimo.\nL'imperatore ordin\u00f2 la condanna a morte dei retori e dopo l'ennesimo rifiuto di Caterina la condann\u00f2 a morire con il supplizio della ruota dentata. Tuttavia, lo strumento di tortura si ruppe e Massimino fu obbligato a far decapitare la santa, dalla quale invece di sangue sgorg\u00f2 latte, simbolo della sua purezza.\nIl monastero.\nSecondo un'altra leggenda, il corpo di Caterina fu trasportato dagli angeli sul monte Sinai. In questo luogo, nel VI secolo, l'imperatore Giustiniano fond\u00f2 il monastero, originariamente chiamato \u00abmonastero della Trasfigurazione\u00bb, e successivamente dedicato alla santa (Monastero di Santa Caterina).\nStoricit\u00e0 del personaggio.\nSono scarse le notizie sulla sua vita, cos\u00ec come delle vite di molti protomartiri e martiri dei primi secoli cristiani. Il fatto che: \nNel primo periodo fu assolutamente preponderante lo sviluppo in una dimensione essenzialmente tramandata oralmente, in mancanza di fonti documentali. Nel periodo in cui si \u00e8 sviluppato il pensiero illuministico ateista o agnostico si Un secolo pi\u00f9 tardi, la scrittrice femminista (e storica dell'arte) inglese Anna Brownell Jameson ritenne di formulare l'ipotesi secondo cui vi erano alcune caratteristiche comuni tra santa Caterina d'Alessandria e Ipazia, la matematica e filosofa pagana uccisa proprio ad Alessandria d'Egitto nel 415 da monaci parabolani e quindi asser\u00ec nei suoi scritti: \n\"C'\u00e8 un fatto curioso legato alla storia di santa Caterina: che la vera martire, la sola di cui esistano dati certi, non era una cristiana, ma una pagana; e che i suoi oppressori non erano pagani tirannici ma cristiani fanatici.\" \nTuttavia all'asserzione della Brownell Jameson manca una qualsivoglia fonte storica documentata che dimostri chiaramente che si possa trattare della stessa persona. Nulla ad oggi pu\u00f2 comprovare che Santa Caterina e Ipazia siano la stessa persona e che la storia sia stata rovesciata. \nIn seguito la studiosa di storia bizantina Silvia Ronchey nel suo libro \"Ipazia, la vera storia\" ritiene convincente l'ipotesi che la storia di Santa Caterina sia stata mutuata da quella di Ipazia. \nNella Chiesa cattolica dopo il 1969 inizi\u00f2 un ancora oggi discusso riesame di molte figure di santi dei primi secoli. Si cercarono prove sulla veridicit\u00e0 storica di questi santi, per cui anche santa Caterina d'Alessandria fu posta \"in attesa\", tant'\u00e8 che fu deciso temporaneamente l'esclusione dal martirologio tra il 1962 e il 2002, senza tuttavia mai proibirne la venerazione. Successivamente a questa fase di riesame, nel 2003 la santa venne reinserita tra i martiri da papa Giovanni Paolo II e la sua memoria si celebra tuttora il 25 novembre..\nDevozione.\nSanta Caterina d'Alessandria d'Egitto \u00e8 identificata, insieme a Santa Margherita d'Antiochia e all'Arcangelo Michele, come una delle \"Voci\" che ispirarono Santa Giovanna d'Arco. \u00c8 ritenuta una dei quattordici Santi ausiliatori.\nIn Italia \u00e8 patrona di: \nCerbaia in Val di Pesa, frazione del comune di San Casciano in Val di Pesa (FI);\nSanta Caterina \u00e8 anche patrona dello \"studio dei legisti\" (la moderna Giurisprudenza) dell'Universit\u00e0 di Padova e dell'Universit\u00e0 di Siena. \u00c8 inoltre la patrona dei cavalieri italiani del Sovrano Militare Ordine di Malta. A Foggia si tiene la Fiera di Santa Caterina: essa si svolge dal 23 al 25 novembre, ed \u00e8 una delle fiere pi\u00f9 antiche della citt\u00e0, sembra sia nata in epoca federiciana. \nLa santa \u00e8 festeggiata a Comunanza (\u00abFiera di Santa Caterina\u00bb la domenica dopo il 25 novembre), a Novi Ligure, ad Acqui Terme, a Rivoli (\u00abFiera di Santa Caterina\u00bb il luned\u00ec pi\u00f9 vicino al 25 novembre), e a Cortemilia (\u00abFiera di Santa Caterina\u00bb il 25 novembre). Pur non essendo la santa patrona, viene festeggiata con un'importante fiera a Udine. Una fiera intitolata a santa Caterina si svolge anche a Barisciano; il 25 novembre in questo paese veniva fissato, sin dal medioevo, il prezzo dello zafferano. \nSanta Caterina \u00e8 compatrona (con San Michele Arcangelo) di Grammichele; i festeggiamenti avvengono il 6,7 e 8 maggio, giornata conclusiva. La santa \u00e8 compatrona insieme con San Marco Evangelista anche del comune di Cellino San Marco dove da secoli si svolge una grande fiera mercato il 25 novembre. Conosciuta in tutto il Salento come \"la fera te lu cappottu\": essa dura tutta la giornata fino a sera inoltrata. Sempre nel Salento la santa \u00e8 festeggiata a Galatina tradizionalmente il 25 di novembre, alla santa \u00e8 dedicata una magnifica basilica tardo gotico-romanica con chiostro romanico internamente affrescata in stile giottesco senese. La domenica seguente la festa della santa, sempre a Galatina, si tiene la \"fiera di Santa Caterina\". La manifestazione ha avuto un'evoluzione nel tempo: mentre anticamente si teneva il mercato degli animali che servivano per coltivare la terra, oggi si tiene una sfilata di cavalli e carrozze. Al termine della parata la gente si trova in piazza con gli animali (anche domestici). La statua di Santa Caterina viene portata in processione su un carretto trainato da un cavallo. Quindi si procede con la benedizione degli animali. Questa chiesa viene considerata uno dei pochissimi esempi di architettura gotica nella penisola salentina. \nLa sua \u00e8 vissuta come la festa dei giovani. In Francia \u00e8 patrona degli studenti di teologia e protettrice delle apprendiste sarte.\nDa Caterina di Alessandria deriva il termine francese \"catherinette\" (caterinetta) che in origine indicava una giovane donna da marito. La tradizione torinese, invece, indicava con il termine \"caterinette\" le giovani sartine e le modiste che svolgevano il loro apprendistato nei laboratori di confezioni della citt\u00e0, e che assai sovente diventavano oggetto di corteggiamento da parte degli studenti universitari. Nella citt\u00e0 di Ravenna il 25 novembre (Festa di Santa Caterina d'Alessandria) \u00e8 tradizione regalare dei biscotti a forma di bambola alle bambine, chiamate \"Caterine\". Il corrispettivo per i bambini \u00e8 un biscotto a forma di galletto.\nUna canzoncina popolare, ancora cantata nell'ultimo dopoguerra dai bambini nell'ora di religione in alcune parti d'Italia, parla di Caterina d'Alessandria. Il testo, che inizia con \"Santa Caterina era figlia di un re...\", \u00e8 ispirato a una versione della leggenda in cui il padre uccide personalmente Caterina dopo averla scoperta a pregare Dio e dopo che la figlia si rifiut\u00f2 di rinnegare la sua fede. La canzone venne interpretata anche da I Gufi.\nIconografia.\nSanta Caterina d'Alessandria viene rappresentata con la corona in testa e vestita di abiti regali per sottolineare la sua origine principesca. La palma che tiene in mano indica il martirio. Il libro ricorda la sua sapienza e la sua funzione di protettrice degli studi e di alcune categorie sociali dedite all'insegnamento (insegnanti e Ordini religiosi come i Domenicani e gli Agostiniani), a volte il libro riporta la scritta \"Ego me Christo sponsam tradidi\" (mi sono data sposa a Cristo). Infine viene rappresentata con una spada, l'arma che le tolse la vita, e la ruota dentata, lo strumento del martirio, elemento che lega la santa a numerose categorie di arti e mestieri che hanno a che fare con la ruota. Forse \u00e8 questo l'elemento che unisce santa Caterina ai ceramisti, di cui \u00e8 protettrice."}
{"id": "257651", "revid": "1272592", "url": "https://it.wikipedia.org/wiki?curid=257651", "title": "Valentina", "text": ""}
{"id": "257655", "revid": "104485", "url": "https://it.wikipedia.org/wiki?curid=257655", "title": "Traforo del Gran San Bernardo", "text": "Il traforo del Gran San Bernardo () \u00e8 un tunnel lungo 5798 m che mette in comunicazione la Valle d'Aosta con il cantone svizzero del Vallese.\nDescrizione.\nIl traforo attraversa la catena alpina al di sotto dell'omonimo valico, posto sul confine italo-svizzero, a 2.469 m di quota. Gli imbocchi sono situati nei comuni di Bourg-Saint-Pierre (1.918\u00a0m) in Svizzera e Saint-Rh\u00e9my-en-Bosses (1.875\u00a0m) in Italia.\nIl nome del passo si deve a San Bernardo di Mentone il quale fond\u00f2 un ospizio come rifugio per i pellegrini, in territorio svizzero, nell'XI secolo.\nStoria.\nL'inizio dello scavo avvenne, sotto la guida dell'ing. Giorgio Dardanelli, nel 1958 ed in 6 anni fu portato a compimento. Dal 1963 al 1997 il tunnel ha ospitato l'oleodotto Genova-Ingolstadt.\nIl 19 marzo 1964 fu inaugurato come primo traforo stradale alpino. Il cavo \u00e8 rivestito da uno spesso strato di cemento armato gettato in opera e la struttura ospita un'unica carreggiata a doppio senso di marcia. Su entrambi i versanti una strada coperta conduce agli accessi del tunnel. Dall'Italia \u00e8 raggiungibile attraverso la SS27. Il transito \u00e8 soggetto a pedaggio.\nIl 1\u00ba ottobre 2010 sono iniziati i lavori per la realizzazione della galleria di servizio e sicurezza, un cavo di 4,30\u00a0m di diametro, posto ad un interasse di 22\u00a0m dal traforo stradale; Le due gallerie saranno collegate da 23 by-pass con lo scopo di garantire una maggiore sicurezza degli utenti del traforo in caso di incidenti.\nLa parte italiana, nella rete autostradale, \u00e8 classificata come \"traforo T2\", ed \u00e8 considerata autostrada a tutti gli effetti, con segnali di inizio autostrada e limite di velocit\u00e0 a 80\u00a0km/h, sebbene abbia una sola corsia per senso di marcia e non sia possibile il sorpasso. \u00c8 gestita dalla Societ\u00e0 Italiana Traforo del Gran San Bernardo.\nAutostrada di accesso.\nSul versante italiano \u00e8 presente una autostrada di accesso, sempre classificata con la sigla T2 e gestita dalla Societ\u00e0 Italiana del Traforo del Gran San Bernardo. La strada \u00e8 lunga complessivamente 9,9 km, \u00e8 a carreggiata unica ed \u00e8 dotata di una copertura per 6,1\u00a0km. Si dirama dalla SS27 e la sezione classificata come autostrada parte dalla chilometrica 0,6 km, presso lo svincolo di Saint-Rh\u00e9my-en-Bosses, per cui la parte classificata come tale \u00e8 di 9,3 km.\n\"*Su sfondo rosa le strade in territorio svizzero\"."}
{"id": "257656", "revid": "47767", "url": "https://it.wikipedia.org/wiki?curid=257656", "title": "Alfredo Ormando", "text": "Biografia.\nNato in una famiglia di contadini illetterati, aveva sette fratelli e sorelle. La sua omosessualit\u00e0 non venne accettata n\u00e9 in famiglia, n\u00e9 dalla societ\u00e0 in cui viveva, ragion per cui decise di trasferirsi in un seminario francescano, che abbandon\u00f2 due anni pi\u00f9 tardi, non avendovi trovato alcuna comprensione. Cominci\u00f2 quindi una carriera di scrittore indipendente e riusc\u00ed ad ottenere il diploma di scuola media soltanto all'et\u00e0 di 35 anni.\nIl 13 gennaio 1998 si diede fuoco a Roma in Piazza San Pietro per protestare contro l'atteggiamento della Chiesa Cattolica nei confronti degli omosessuali.\nMor\u00ec dopo 10 giorni di atroci sofferenze nell'ospedale romano Sant'Eugenio, dove era stato ricoverato in fin di vita dopo che due poliziotti avevano cercato di spegnere le fiamme che lo avvolgevano.\nIl Vaticano ha cercato di sviare il fulcro di questa vicenda, rilasciando un comunicato stampa nel quale affermava che Alfredo Ormando si era tolto la vita per problemi di famiglia, non quindi legati alla propria omosessualit\u00e0. Tuttavia, in uno scritto che ha lasciato, lo scrittore afferma chiaramente di volere la morte per sensibilizzare ai problemi della mancata accettazione dell'omosessualit\u00e0 da parte della Chiesa Cattolica.\nOgni anno il 13 gennaio il suo gesto viene ricordato in quella stessa Piazza San Pietro da un gruppo di attivisti per i diritti degli omosessuali.\nNel 2013 il regista statunitense Andy Abrahams Wilson ha realizzato il mediometraggio documentario \"Alfredo's Fire\", presentato in anteprima durante il Palermo pride."}
{"id": "257657", "revid": "767487", "url": "https://it.wikipedia.org/wiki?curid=257657", "title": "Fotoresist", "text": "Il fotoresist \u00e8 usato in elettronica e nel campo delle nanotecnologie per la produzione di microchip e sistemi MEMS/MOEMS. \u00c8 oltretutto anche utilizzato per predisporre le basette ramate alla fotoincisione, molto usata per la produzione di circuiti stampati.\nDescrizione.\nIl photoresist ha la propriet\u00e0 di poter essere rimosso facilmente dalla soda caustica nel caso venga impressionato dai raggi UV-A; inoltre \u00e8 molto resistente alla corrosione da parte del cloruro ferrico se non impressionato.\nIl comune photoresist viene venduto in bombolette, in modo da poterlo spruzzare sulla basetta ramata; una volta spruzzato in modo uniforme va messo a riposare a bassa temperatura.\nQuanto sopra si applica alla produzione casalinga di circuiti stampati, mentre nella produzione industriale si \u00e8 passati dal deposito del photoresist sul rame tramite serigrafia (in questo caso il photoresist aveva forma di inchiostro liquido serigrafico, e non c'erano le operazioni di fotoimpressione e sviluppo) alle moderne tecnologie di photoresist sotto forma di film in rullo, che viene appoggiato sulla basetta di rame e pressato a caldo, formando un film perfettamente uniforme e aderente alla basetta. Il film viene poi impressionato fotograficamente ed inviato al successivo sviluppo, utilizzando una soluzione acquosa fortemente alcalina. Sino a pochi anni fa la soluzione era invece a base di solvente. La piastra sviluppata viene cos\u00ec inviata al bagno di incisione (cloruro ferrico).\nQuesta tecnologia, sviluppata dalla Du Pont de Nemours circa 20 anni fa con il film di photoresist 'RISTON' \u00e8 ora di uso comune e non pi\u00f9 legata ai prodotti Du Pont. I film attuali sono di colore verde e dal caratteristico odore dolciastro, che ricorda il cioccolato.\nOggi si ottengono perfette incisioni anche di piste sottilissime, dell'ordine di pochi micron, come quelle utilizzate nei circuiti stampati multistrato degli elaboratori elettronici.\nSi possono ottenere circuiti stampati flessibili, come quelli utilizzati nel quadro strumenti delle autovetture o nelle moderne macchine fotografiche digitali, nelle stampanti, nei notebook e nei display lcd."}
{"id": "257658", "revid": "842", "url": "https://it.wikipedia.org/wiki?curid=257658", "title": "Sega Genesis", "text": ""}
{"id": "257662", "revid": "126257", "url": "https://it.wikipedia.org/wiki?curid=257662", "title": "Scorrente", "text": ""}
{"id": "257664", "revid": "110157", "url": "https://it.wikipedia.org/wiki?curid=257664", "title": "Semsales", "text": "Semsales (toponimo francese) \u00e8 un comune svizzero di 1\u00a0431 abitanti del Canton Friburgo, nel distretto della Veveyse.\nStoria.\n 1968 Semsales ha inglobato il comune soppresso di La Roug\u00e8ve.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nLe frazioni di Semsales sono:\nInfrastrutture e trasporti.\nSemsales \u00e8 servito dall'omonima stazione sulla ferrovia Pal\u00e9zieux-Montbovon.\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "257665", "revid": "126257", "url": "https://it.wikipedia.org/wiki?curid=257665", "title": "Screziato", "text": ""}
{"id": "257666", "revid": "125153960", "url": "https://it.wikipedia.org/wiki?curid=257666", "title": "Intelligent Tutoring System", "text": "L'Intelligent Tutoring System (ITS) \u00e8 un sistema ICAI (Intelligent Computer Assisted Instruction) che utilizza la tecnologia dei sistemi esperti. \nL'Intelligent Tutoring System, quindi, non \u00e8 altro che un sistema di insegnamento attraverso il computer. Questo sistema ha lo stesso comportamento di un insegnante reale, dato che risponde in modo intelligente.\nL'ITS \u00e8 composto da:"}
{"id": "257667", "revid": "242434", "url": "https://it.wikipedia.org/wiki?curid=257667", "title": "Scorciato", "text": ""}
{"id": "257669", "revid": "1776051", "url": "https://it.wikipedia.org/wiki?curid=257669", "title": "Vaulruz", "text": "Vaulruz (toponimo francese; in tedesco \"Thalbach\", desueto) \u00e8 un comune svizzero di 1\u00a0060 abitanti del Canton Friburgo, nel distretto della Gruy\u00e8re.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nVaulruz \u00e8 servito dalla stazione di Vaulruz-Nord, sulla ferrovia Bulle-Romont, e da quella di Vaulruz-Sud, sulla ferrovia Pal\u00e9zieux-Montbovon.\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "257670", "revid": "1516566", "url": "https://it.wikipedia.org/wiki?curid=257670", "title": "Scudetto (araldica)", "text": "Scudetto, o scudo in cuore, \u00e8 un termine utilizzato in araldica per indicare una pezza foggiata a piccolo scudo d'armi.\nSpesso compare attraversante sull'inquartato o sulla partizione; in questi casi, di norma, porta l'arma primitiva della famiglia."}
{"id": "257671", "revid": "729019", "url": "https://it.wikipedia.org/wiki?curid=257671", "title": "Palmach", "text": "Il Palmach (in ebraico \u05e4\u05dc\u05de\"\u05d7, abbreviazione di \u05e4\u05dc\u05d5\u05d2\u05d5\u05ea \u05de\u05d7\u05e5 \"Plugot Ma\u1e25a\u1e63\" [plu\u02c8g\u0254\u02d0t ma'\u03c7a\u02d0ts] \"compagnie d'attacco\"), era la forza di combattimento regolare degli Yishuv (insediamenti ebraici) nella Palestina britannica, prima della fondazione dello stato di Israele.\nSezione paramilitare della Haganah, il Palmach fu costituito il 15 (o il 19) maggio del 1941 col fine di curare l'addestramento dei giovani. Forza inizialmente dalla ridotta consistenza, l'anno appena prima della guerra del 1948 essa arriv\u00f2 a contare tre (secondo altre fonti cinque) brigate, oltre a reparti di supporto aerei, navali e d'\"intelligence\", per un totale di circa 2.000 uomini. Il Palmach contribu\u00ec in modo significativo alla cultura e all'\"ethos\" d'Israele, al di l\u00e0 del suo indubbio contributo militare. I suoi membri formarono per molti anni la spina dorsale dell'Alto Comando delle Forze di Difesa Israeliane per diventare in seguito importanti uomini politici e di cultura.\nStoria.\nIl Palmach venne fondato dall'esercito britannico e dalla Haganah il 15 maggio 1941, per aiutare i britannici a proteggere la Palestina dalla minaccia nazista. Doveva inoltre assistere le forze britanniche nella pianificata invasione di Siria e Libano, all'epoca tenute dalle forze della Francia di Vichy. Esperti britannici addestrarono i soldati del Palmach e li equipaggiarono con armi di piccolo calibro e con esplosivi. Comunque, dopo la vittoria nella Seconda battaglia di El-Alamein nel 1942, i britannici ordinarono lo smantellamento del Palmach. Questi per\u00f2 continu\u00f2 ad operare clandestinamente.\nAllorch\u00e9 i finanziamenti britannici furono bloccati, Yitzhak Tabenkin, capo dell'unione dei Kibbutzim, sugger\u00ec che il Palmach avrebbe potuto autofinanziarsi inviando i combattenti a lavorare nei Kibbutzim. Ogni Kibbutz avrebbe ospitato un plotone del Palmach e lo avrebbe rifornito di cibo, avrebbe fornito loro alloggio e tutto il materiale necessario. In cambio il plotone avrebbe difeso il Kibbutz e avrebbe eseguito lavori, come quelli agricoli. La proposta venne accettata nell'agosto 1942, quando fu deciso che ogni mese i membri del Palmach si sarebbero dovuti addestrare per 8 giorni, lavorare per 14 e riposarsi per 7.\nL'addestramento militare, combinato con le attivit\u00e0 agricole, comportava:\nIl programma di addestramento combinato militare-agricolo e l'educazione sionista fu chiamato \"Ach'shara Meguyeset\" \u05d4\u05db\u05e9\u05e8\u05d4 \u05de\u05d2\u05d5\u05d9\u05e1\u05ea (che significa \"Addestramento Leva\\Reclutamento\").\nPi\u00f9 tardi si decise con i movimenti giovanili sionistici che ogni persona d'et\u00e0 fra i 18 e i 20 anni (\"Gar'een\", ossia \"nucleo\" o \"nocciolo\" in ebraico) sarebbe stata sottoposto ad addestramento. Ci\u00f2 costitu\u00ec la base per gli insediamenti del Nahal. L'addestramento permise al Palmach di aumentare i suoi numeri e di reclutare pi\u00f9 persone.\nL'addestramento base includeva allenamento fisico, armi portatili, combattimento corpo a corpo e Krav Maga, un addestramento base in acqua, topografia, primo soccorso e operazioni di squadra. Molti dei componenti del Palmach ricevettero addestramento avanzato in una o pi\u00f9 delle seguenti attivit\u00e0: sabotaggio ed esplosivi, ricognizione, attivit\u00e0 da tiratore scelto, comunicazioni e radio, armamento leggero e medio, ed uso di mortai da 2 e 3 pollici di calibro. L'addestramento dei plotoni includeva marce protratte, esercitazioni a fuoco con supporto d'artiglieria, mitragliatrici e mortai.\nIl Palmach pose l'enfasi sull'addestramento indipendente e mentalmente aperto per quanti avessero inteso prendere iniziative e costituire un esempio per le proprie truppe. Il Palmach formava comandanti di squadroni e comandanti di compagnia. Il principale corso d'addestramento per comandanti era quello del Palmach e numerosi comandanti della Haganah furono inviati a seguire corsi d'addestramento nel Palmach. Il corso per comandanti del Palmach fu il primo passo compiuto da molti comandanti operativi che costituirono la spina dorsale della Haganah e, pi\u00f9 tardi, delle Forze di Difesa Israeliane.\nFra il 1945 e il 1946, le unit\u00e0 del Palmach svolsero attacchi contro le infrastrutture britanniche quali ponti, ferrovie, installazioni radar e stazioni di polizia. Ogni attivit\u00e0 fin\u00ec tuttavia dopo il \"Sabato Nero\" (Black Sabbath), il 29 giugno del 1946, quando le forze britanniche effettuarono arresti di massa dei capi del Palmach e della Haganah.\nLe unit\u00e0 del Palmach sostennero una parte preponderante nella guerra arabo-israeliana (1948). All'inizio della guerra le unit\u00e0 del Palmach ebbero la responsabilit\u00e0 di difendere gli insediamenti ebraici (quali Gush Etzion, Kfar Darom e Revivim) dalle milizie arabe. Sebbene inferiori per numeri e armi, i soldati del Palmach resistettero abbastanza a lungo da consentire alla Haganah di mobilitare la popolazione ebraica e prepararla alla guerra.\nDopo la costituzione delle Forze Israeliane di Difesa, il Palmach si disciolse in due brigate delle FID - la Brigata Negev e la Brigata Yiftach. Le Brigate Negev e Yiftah combatterono nel Negev contro l'esercito egiziano e riuscirono ad arrestarlo e poi a respingerlo nella Striscia di Gaza e a Sharm el-Sheikh. La Brigata Yiftah pi\u00f9 tardi fu rispiegata al nord.\nOrganizzazione militare.\nIl Palmach fu organizzato in compagnie regolari (sei nel 1943), pi\u00f9 cinque o sei unit\u00e0 speciali.\nLe unit\u00e0 speciali del Palmach includevano:\nIl Palmach cur\u00f2 con particolare attenzione l'addestramento operativo degli ufficiali comandanti (\u05de\u05e4\u05e7\u05d3\u05d9 \u05e9\u05d8\u05d7), che divennero la base dell'esercito d'Israele. I comandanti operativi del Palmach furono addestrati in modo assai pi\u00f9 approfondito di molte altre specialit\u00e0 dell'esercito, e li si educava ad essere di mentalit\u00e0 aperta e professionale, a mostrare iniziativa e ad assumersi la responsabilit\u00e0 delle proprie azioni. I comandanti operativi del Palmach si preoccupavano anche delle necessit\u00e0 quotidiane dei loro soldati.\nIl Palmach nella politica e nella cultura.\nIl Palmach fu un'organizzazione associata ai partiti di sinistra. I suoi membri furono addestrati e vissero nei Kibbutzim, che generalmente ebbero simpatie di sinistra. Le tendenze politiche dei suoi leader, quali Yigal Allon e Yitzhak Sadeh erano per il Mapam, un partito di sinistra che si opponeva a David Ben-Gurion e al partito dominante del Mapai. Tali tendenze mossero Ben-Gurion a ordinare lo scioglimento del Palmach nel 1948.\nI membri del Palmach non costituivano tuttavia un collettivo unito e omogeneo con un'ideologia unica. Nei primi anni di vita dello Stato d'Israele essi potevano essere rintracciati in tutti i partiti politici. Accanto ad attivisti di sinistra quali Mati Peled, Yair Tsaban e Shulamit Aloni, tra i veterani del Palmach si possono includere esponenti della destra come Rehavam Zeevi e Rafael Eitan.\nYigal Allon, considerato da molti come la personalit\u00e0 pi\u00f9 rappresentativa della generazione del Palmach, non riusc\u00ec mai a guadagnare una vera posizione di primo piano nazionale, sebbene nel 1969 abbia ricoperto per pochi giorni la carica di Primo Ministro, fra la morte di Levi Eshkol e la nomina di Golda Meir. Allon mor\u00ec nel 1980.\nIl pi\u00f9 noto appartenente del Palmach nella politica israeliana fu Yitzhak Rabin, del Partito Laburista Israeliano. Altri furono Moshe Dayan, Haim Bar-Lev e Mordechay Gur.\nOltre al contributo militare, il Palmach ebbe grande influenza sulla cultura israeliana del \"Tzabar\". Tra le attivit\u00e0 associate alla \"cultura del Palmach\" si possono includere il \"Kumzitz\" (sedersi di notte attorno al fuoco, mangiando, parlando e scherzando), cantare in pubblico, fare escursioni in campagna. Tutto questo prese spesso dimensioni quasi mitizzate, contribuendo a diffondere in Israele la pratica di queste attivit\u00e0. Eminenti personalit\u00e0 della cultura aderenti al Palmach furono:\nIl Palmach ha anche contribuito a creare numerosi aneddoti, barzellette, \"chizbat\" (storielle scherzose, sovente basate sull'esagerazione), canzoni, libri e storie."}
{"id": "257677", "revid": "126257", "url": "https://it.wikipedia.org/wiki?curid=257677", "title": "Sdraiato", "text": ""}
{"id": "257683", "revid": "126257", "url": "https://it.wikipedia.org/wiki?curid=257683", "title": "Del secondo", "text": ""}
{"id": "257687", "revid": "1516566", "url": "https://it.wikipedia.org/wiki?curid=257687", "title": "Sedile di botte", "text": "Sedile di botte \u00e8 un termine utilizzato in araldica per indicare tre fasce diminuite e scorciate poste una sull'altra, quasi tre travi su cui si posano le botti. \nQuesto termine \u00e8, in realt\u00e0, utilizzato in rarissimi casi ed \u00e8 normalmente sostituito da \"amaidi\" che si rif\u00e0 direttamente al termine originale francese \"hamaides\"."}
{"id": "257689", "revid": "126257", "url": "https://it.wikipedia.org/wiki?curid=257689", "title": "Seduto", "text": ""}
{"id": "257690", "revid": "547992", "url": "https://it.wikipedia.org/wiki?curid=257690", "title": "Devotio", "text": "Per devotio si intende una pratica religiosa dell'antica Roma secondo la quale il comandante dell'esercito romano si immolava agli Dei Mani per ottenere, in cambio della propria vita, la salvezza e la vittoria dei suoi uomini. Di norma, si trattava del console o del dittatore romano. Tito Livio, per\u00f2, informa che tale sacrificio poteva riguardare anche qualsiasi altro cittadino romano.\nDevotiones.\nLe \"devotiones\" erano pratiche magiche affini alle defixiones, con cui un offerente si rivolgeva ad una divinit\u00e0, non necessariamente infera, per domandare, in forma di preghiera, giustizia per qualche torto subito o che supponeva di subire. Elementi caratteristici sono il nome della divinit\u00e0, il nome di chi a lei si rivolge, l'esposizione dell'accaduto, la promessa di una ricompensa da offrire alla divinit\u00e0. Per difendersi dalle pratiche magiche (ma anche dalle malattie) si ricorreva a vari rimedi, dall'uso di olii con cui spalmare il corpo alle collane con vaghi di corallo o in ambra o con pendenti considerati apotropaici. Grande potere veniva attribuito ai \"phylakt\u00e9ria\", striscioline di papiro o di metallo prezioso recanti formule di invocazione a divinit\u00e0 protettrici, che venivano strettamente arrotolate e inserite in una capsula da portare al collo.\nStoria.\nNel 340 a.C. il console romano Publio Decio Mure, combattendo contro i Latini, dopo aver consultato gli auspicia prima della battaglia del Vesuvio e riscontrando che erano poco favorevoli, chiese al pontefice come avrebbe potuto sacrificarsi per salvare il suo esercito, attirando unicamente sopra di s\u00e9 la collera degli dei. Il pontefice gli mostr\u00f2 un rito sacro, secondo il quale, indossata una \"toga praetexta\", velatosi il capo, si chiedeva agli dei la distruzione dell'esercito nemico in cambio dalla propria vita. Espletate queste formalit\u00e0 religiose, il console si lanci\u00f2 a cavallo tra le file nemiche. Dopo aver ucciso molti nemici, cadde a terra in modo eroico, abbattuto dai dardi e dalle schiere latine. Questo gesto diede ai suoi una tale fiducia e un tale vigore che i Romani si gettarono con grande impeto nella battaglia, mentre i nemici, confusi, cominciarono ad arretrare sotto la foga dell'armata romana, rincuorata dal sacrificio del proprio comandante. La vittoria, alla fine, arrise ai Romani.\nQuesta la formula pronunciata dal primo dei Deci:\nIdentica sorte tocc\u00f2 all'omonimo figlio nella battaglia di Sentino nel 295, del quale si riportano queste parole, che sarebbero state da lui pronunciate quale rito magico prima di immolarsi:\nAltro sacrificio di \"devotio\" sembra sia capitato a Publio Decio Mure, console nel 279 a.C., durante la battaglia di Ascoli (279 a.C.) di quello stesso anno, contro le armate epirote di Pirro, che fu tuttavia perduta dai Romani, anche se la tattica militare di Pirro, pur vittoriosa, si dimostr\u00f2 una sconfitta sul piano strategico (la cosiddetta \"vittoria di Pirro\")."}
{"id": "257691", "revid": "119959062", "url": "https://it.wikipedia.org/wiki?curid=257691", "title": "Seifoglie", "text": "Seifoglie \u00e8 un termine utilizzato in araldica per indicare una foglia a sei lobi."}
{"id": "257692", "revid": "121177485", "url": "https://it.wikipedia.org/wiki?curid=257692", "title": "World in Flames", "text": "World in Flames \u00e8 un wargame strategico progettato da Harry Rowland e pubblicato nel 1985 da Australian Design Group.\nSi tratta di un titolo che ripropone gli scenari della seconda guerra mondiale su scala planetaria, iniziando dall'invasione della Polonia da parte dei tedeschi. Nel 1985 ha vinto il premio Premio Charles Roberts come miglior gioco ambientato nel XX secolo.\nIl gioco utilizza una mappa esagonale che rappresenta l'intero pianeta e migliaia di pedine. Il manuale \u00e8 piuttosto corposo; come molti giochi di questo genere, \"World in Flames\" \u00e8 dunque adatto a giocatori esperti e non casuali.\nForze in campo.\nIl numero di giocatori varia da un minimo di 2 (uno per l'Asse ed uno per gli Alleati), ad un massimo di 6, dove ogni giocatore manovra le forze di una delle potenze mondiali che presero parte al conflitto: Germania, Giappone ed Italia per l'Asse, Francia, Commonwealth, Cina, Stati Uniti ed Unione Sovietica per gli Alleati; le unit\u00e0 francesi vengono mosse dallo stesso giocatore dell'URSS, mentre le truppe cinesi da quello che muove anche le truppe statunitensi. \u00c8 interessante notare come questo sia uno dei rari giochi sulla seconda guerra mondiale dove l'Italia \u00e8 rappresentata come nazione a s\u00e9 stante, con le proprie forze armate ed indipendenza di movimento, e non come semplice appendice della Germania.\nDinamica di gioco.\nCome molti altri giochi dello stesso tipo, \"World in Flames\" (conosciuto dagli appassionati come WiF) si divide in turni. Ogni turno rappresenta 2 mesi in termini di tempo, gennaio-febbraio, marzo-aprile, e cos\u00ec via. La caratteristica principale \u00e8 per\u00f2 la divisione del turno in \"impulsi\". Ognuna delle due fazioni (asse o alleati) gioca il proprio impulso, alla fine del quale viene lanciato il dado per verificare se il turno ha termine o no. Se non termina, l'altra fazione gioca il proprio impulso. Il valore del dado per la verifica della fine del turno aumenta all'aumentare del numero di impulsi, ma senza mai raggiungere il valore massimo del dado. Il che significa che un turno pu\u00f2 durare un numero indefinito di impulsi, se ad ogni lancio non si raggiunge mai il valore di fine turno (il massimo \u00e8 8 su un dado da 10 facce). Il valore inoltre pu\u00f2 aumentare pi\u00f9 o meno rapidamente a seconda del turno di gioco. Nei turni del mesi estivi, quando il tempo \u00e8 bello e si muovono pi\u00f9 truppe, si ha un numero maggiore di impulsi.\nMappe.\nVi sono 4 mappe principali: Europa occidentale, Europa orientale, Asia e Pacifico. Vi \u00e8 inoltre una minimappa delle Americhe ed una tabella con le sezioni per i turni di gioco, gli anni di gioco, gli impulsi e l'iniziativa. Su ogni mappa, ovviamente ad esagoni, sono evidenziate 6 aree che rappresentano 6 differenti tempi atmosferici possibili, determinati dal lancio di un dado. \u00c8 possibile anche giocare con una mappa dell'Africa ed una minimappa della Scandinavia (sono comunque mappe opzionali).\nUnit\u00e0.\nLe unit\u00e0 si dividono in 3 gruppi principali: terrestri (divise a loro volta in fanterie, truppe corazzate, motorizzate, meccanizzate, paracadutisti, ecc), aerei (divise in caccia, bombardieri ed aeronavali) e navali (divise in unit\u00e0 di superficie, portaerei, trasporti, convogli, sottomarini, ecc). I movimenti delle unit\u00e0 terrestri sulla mappa esagonale dipendono, oltre che dal fattore di movimento delle stesse, dal tipo di terreno (che pu\u00f2 essere pianura, foresta, montagna, ecc.) e dal tempo atmosferico (sereno, pioggia, tempesta, neve, ecc.). Il tempo influisce anche sui combattimenti e sui bombardamenti, sia aerei che navali.\nProduzione.\nUna delle caratteristiche principali del gioco \u00e8 la produzione. Sulla mappa sono indicate le risorse, che rappresentano miniere o pozzi petroliferi. Tali risorse devono essere trasportate (via ferrovia su terra o via convoglio su mare) verso le fabbriche, anch'esse indicate sulla mappa, per dare luogo ai punti produzione. Tali punti sono moltiplicati per il fattore produzione della nazione, che varia di anno in anno e dipende se la nazione \u00e8 in guerra o meno e se ha truppe nemiche sul proprio territorio o meno. Il risultato sono i \"build points\", cio\u00e8 quelli che il giocatore pu\u00f2 spendere per produrre le sue unit\u00e0 da guerra. Ogni pedina ha sul retro il costo di produzione ed il numero di turni necessario prima della sua realizzazione. All'inizio di ogni turno di gioco infatti c'\u00e8 la fase di rinforzo, che consiste nel prendere le truppe prodotte in precedenza e piazzarle sulla mappa. Il giocatore poi muover\u00e0 le truppe verso le zone del fronte.\nEspansioni.\nDel gioco sono state realizzate numerose espansioni che introducono nuovi dettagli nella simulazione degli scontri aerei, navali e terrestri.\nDays of Decision.\n\"Days of Decision\", conosciuto dai fan semplicemente come DoD, \u00e8 l'espansione pi\u00f9 famosa, ed \u00e8 giocabile anche come gioco a s\u00e9 stante, anche se viene giocato assieme a \"World in Flames\" (la prima edizione \u00e8 un preludio che simula gli anni 1936-1939, mentre la II e la III si giocano in parallelo a \"World in Flames\"). Si tratta di una gioco di strategia politico-militare, durante il quale ognuna delle nazioni cerca di instaurare un predominio politico maggiore rispetto alle altre. Vi sono una gran variet\u00e0 di scelte politiche da poter giocare (alleanze con grandi potenze o nazioni minori, accordi economici, colpi di stato, dichiarazioni di guerra, ecc), alcune comuni a tutti, altre esclusive di ogni singola potenza. La rimilitarizzazione della Renania e le purghe staliniane sono, rispettivamente, esclusive della Germania e dell'Urss. DoD inoltre ha un'ulteriore mappa, non geografica ma politica, dove le nazioni minori vengono mosse a seconda dell'influenza che subiscono nelle varie scelte politiche.\nRispetto a \"World in Flames\", \"Days of Decision\" introduce una nuova fazione politica, il comunismo. Se in \"World in Flames\" le forze in gioco erano divise in asse e alleati, con \"Days of Decision\" ve ne sono tre: democratici (Usa, Commonwealth, Francia e Cina nazionalista), fascisti (Germania, Italia e Giappone) e comunisti (Urss e Cina comunista). Le nazioni minori possono quindi cambiare schieramento politico ed essere manovrate di conseguenza.\nPatton in Flames.\n\"Patton in Flames\" (PatiF) \u00e8 l'espansione su una possibile terza guerra mondiale, che contrappone la Nato al Patto di Varsavia. Giocabile a s\u00e9 stante o con WiF, ha due scenari: uno a partire dal 1945 (cio\u00e8 poco prima della resa della Germania nazista) ed una seconda a partire dal 1948.\nAmerica in Flames.\nEspansione su un'ipotetica invasione degli Stati Uniti ed altri paesi delle Americhe da parte delle forze dell'Asse. Anche questa espansione \u00e8 giocabile come gioco a s\u00e9 stante o con \"World in Flames\". Comprende due mappe delle Americhe, in scala molto maggiore della minimappa in dotazione a \"World in Flames\".\nFatal Alliance.\nQuesta espansione rappresenta la possibilit\u00e0 di giocare la prima guerra mondiale. Ha una sua minimappa dell'Europa centrale con i confini del 1914, e proprie pedine. Le modalit\u00e0 di rifornimento e combattimento sono ovviamente diverse, e riflettono la grande staticit\u00e0 del conflitto. Inoltre introduce un punteggio di morale, diverso per ogni nazione, che indica la forza morale della popolazione di ogni stato in guerra. Tale espansione \u00e8 per\u00f2 disponibile solo per la versione 5 di World in Flames.\nNel 2015 \u00e8 stata pubblicata la nuova versione del gioco, che, a differenza della prima, non \u00e8 un'espansione di \"World in Flames\" e non necessita di questa per poter essere giocata: si tratta di un nuovo gioco, totalmente a s\u00e9 stante.\nCollector's Edition.\nNel 2017 \u00e8 uscita la nuova edizione del gioco, denominata \"Collector's Edition.\" Gli autori hanno apportato una completa revisione del materiale di gioco, ma la novit\u00e0 principale \u00e8 che le mappe non sono pi\u00f9 in cartole leggero arrotolabile, ma in cartone rigido di alto spessore, in linea con i moderni giochi da tavolo. Questo ha portato il gioco a entrare nel Guinness dei primati come \"Il pi\u00f9 grande gioco da tavolo disponibile in commercio (largest board game commercial available).\""}
{"id": "257693", "revid": "126257", "url": "https://it.wikipedia.org/wiki?curid=257693", "title": "Sellato", "text": ""}
{"id": "257694", "revid": "224230", "url": "https://it.wikipedia.org/wiki?curid=257694", "title": "Nemini res sua servit", "text": "La locuzione latina \"Nemini res sua servit\", letteralmente tradotto \"nessuno pu\u00f2 asservire una cosa propria\", esprime il fondamentale principio giuridico in materia di servit\u00f9 prediali secondo cui i fondi devono appartenere a proprietari diversi, non potendo costituirsi una servit\u00f9 sopra una cosa che \u00e8 propria.\nIl principio si trova espresso in un brano di un commentario \"ad Sabinum\" di Paolo, conservatoci nel Digesto di Giustiniano (\"Dig.8.2.26 In re communi nemo dominorum iure servitutis neque facere quicquam invito altero potest neque prohibere, quo minus alter faciat (nulli enim res sua servit)\")"}
{"id": "257695", "revid": "709565", "url": "https://it.wikipedia.org/wiki?curid=257695", "title": "Scopa", "text": ""}
{"id": "257696", "revid": "110157", "url": "https://it.wikipedia.org/wiki?curid=257696", "title": "Vuisternens-devant-Romont", "text": "Vuisternens-devant-Romont (toponimo francese; in tedesco \"Winterlingen bei Remund\", desueto) \u00e8 un comune svizzero di 2\u00a0287 abitanti del Canton Friburgo, nel distretto della Gl\u00e2ne.\nStoria.\n 2003 ha inglobato i comuni soppressi di Est\u00e9venens, La Joux, La Magne, Les Ecasseys, Lieffrens, Sommentier e Villariaz e 2004 quello di La Neirigue.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nLe frazioni di Vuisternens-devant-Romont sono:\nInfrastrutture e trasporti.\nVuisternens-devant-Romont \u00e8 servito dall'omonima stazione sulla ferrovia Bulle-Romont.\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "257698", "revid": "466539", "url": "https://it.wikipedia.org/wiki?curid=257698", "title": "Young Artist Award", "text": "Lo Young Artist Award \u00e8 un premio che l'Associazione dei giovani artisti (\"Young Artist Association\") assegna ogni anno al migliore (per ciascuna delle diverse categorie presenti, in modo paragonabile a come avviene per l'assegnazione degli Oscar) dei giovani studenti (fino ai 21 anni) che cercano un futuro nell'industria dell'intrattenimento. L'evento \u00e8 anche articolato in alcune sezioni speciali che premiano le personalit\u00e0 del mondo dello spettacolo che pi\u00f9 si sono prodigate nella diffusione del cinema e della musica tra i pi\u00f9 giovani.\nStoria.\nGli Young Artist Awards sono presentati annualmente dalla Young Artist Association. Originariamente conosciuto come Youth In Film Awards per i primi 20 anni, il nome \u00e8 stato cambiato ufficialmente in Young Artist Awards nella 21\u00aa cerimonia di premiazione a marzo del 2000. Scherzosamente denominato come \"Kiddie Oscar\", gli Young Artist Awards sono considerati come la giovane risposta di Hollywood ai Premi Oscar, riconoscendo i bambini per il loro lavoro nel settore dello spettacolo.\nPresentato per la prima volta nella stagione 1978-1979, i premi sono stati previsti dalla giornalista Maureen Dragone, come un modo per onorare i giovani di talento nel cinema, televisione e musica, altrimenti eclissati dalle co-star adulte. Due esempi notevoli di quell'anno sono il giovane Ricky Schroder in \"Il campione\" e Justin Henry in \"Kramer contro Kramer\", nominati per ogni Golden Globe nelle stesse categorie delle loro controparti adulte. La cerimonia di premiazione si \u00e8 tenuta in autunno nei suoi primi anni, in seguito ha tradizionalmente avuto luogo in primavera per pi\u00f9 di 20 anni.\nStatuetta.\nL'originale Youth In Film Award era una statuetta simile a un Oscar in miniatura: una figura dorata di un uomo in possesso di una corona di alloro, al posto della spada, in piedi su una base \"trofeo\" relativamente grande. L'attuale statuetta degli Young Artist Award, \u00e8 una figura dorata di un uomo che presenta una stella a cinque punte sopra la testa, in piedi su una base pi\u00f9 piccola. Oltre alla statuetta Young Artist Award consegnata ai vincitori, a tutti i candidati viene conferita una speciale targa per indicare la nomination nella rispettiva categoria.\nCategorie.\nLe varie categorie degli Young Artist Awards si sono evolute ampiamente nel corso delle edizioni. Ad oggi vengono premiate le performance dei giovani attori e attrici in produzioni di diversi ambiti: film lungometraggio; cortometraggio; film TV, miniserie, special o pilot; serie televisiva; come doppiatori; film DVD; WEB e teatro.\nLe categorie si articolano inoltre a seconda dei ruoli dei candidati. Varie categorie possono distinguersi a seconda delle fasce d'et\u00e0 dei giovani attori e attrici, nell'ambito dei cortometraggi per esempio, di solito sono presenti due fasce d'et\u00e0 (dagli 11 ai 21 anni e dai 10 anni in gi\u00f9).\nPremi speciali.\nAttualmente i riconoscimenti speciali consegnati sono:\nVoto.\nI candidati considerati per la nomination devono essere di et\u00e0 compresa tra i 5 e 21 anni. Le iscrizioni sono tradizionalmente previste dalla fine di gennaio alla met\u00e0 di febbraio, i candidati sono annunciati circa un mese pi\u00f9 tardi in un'annuale cerimonia di nomina. I vincitori sono selezionati tramite uno scrutinio segreto dalla Young Artist Association, composta da oltre 125 membri tra cui giornalisti, agenti ed ex performer bambini."}
{"id": "257700", "revid": "6923", "url": "https://it.wikipedia.org/wiki?curid=257700", "title": "Selvatico", "text": "Selvatico \u00e8 un termine utilizzato in araldica per indicare un uomo irsuto cinto e coronato di foglie, talora con la clava e con la spoglia ferina sulle spalle."}
{"id": "257705", "revid": "124476643", "url": "https://it.wikipedia.org/wiki?curid=257705", "title": "Sviluppo metrico", "text": "Lo sviluppo metrico \u00e8 un sistema che si adotta per confrontare la lunghezza di rapporti differenti nelle biciclette.\nConsiste nel calcolare quanti metri percorre la ruota \"posteriore\" della bicicletta ad ogni giro completo di pedale.Su di esso influiscono tre fattori:\nBiciclette che montano lo stesso rapporto, possono tuttavia avere uno sviluppo metrico differente a causa della diversa misura della ruota.\nSi calcola come il rapporto fra il numero di denti della corona fratto il numero di denti del pignone moltiplicando questo risultato per la circonferenza in metri della ruota.\nformula_1\nDove\nPi\u00f9 questo risultato \u00e8 piccolo e pi\u00f9 il rapporto sar\u00e0 \"agile\", cio\u00e8 permetter\u00e0 una maggiore accelerazione e sar\u00e0 adatto a percorsi in salita.\nPer dare un termine di confronto le normali bici da passeggio montano rapporti che hanno sviluppi metrici dai 4,5 ai 5,5 metri, le bici da corsa hanno sviluppi che vanno da un minimo anche inferiore ai 3 metri ad un massimo di oltre 10 metri (usato in discesa e nelle volate dai professionisti), le mountain bike anche da poco pi\u00f9 di 1 metro a circa 8.\nIl rapporto di una bicicletta pu\u00f2 essere anche espresso come gear inches, che equivale al diametro in pollici della ruota di un biciclo con lo stesso rapporto, o come gain ratio, che esprime con un numero puro il rapporto fra la distanza percorsa dal pedale e quella percorsa dalla ruota, tenendo quindi anche in considerazione la misura della pedivella."}
{"id": "257706", "revid": "827882", "url": "https://it.wikipedia.org/wiki?curid=257706", "title": "Stefano Buschini", "text": "Biografia.\nParallelamente agli studi universitari ha studiato pianoforte, musica corale e direzione di coro, con Giovanni Acciai, Marco Berrini e Bruno Foti. Si \u00e8 diplomato in Direzione di Coro (Biennio Specialistico) con il massimo dei voti al Conservatorio \"G. Puccini\" della Spezia. Si \u00e8 specializzato in prassi esecutiva della polifonia vocale rinascimentale con Giovanni Acciai; ha frequentato corsi di specializzazione e master classes con Stephen Woodbury, Peter Phillips, Per-Gunnar Alldhal, Carl Hogset, Gary Graden, Ghislaine Morgan, The King's Singers, The Hilliard Ensemble.\nNel 2010 si \u00e8 recato nel Regno Unito per seguire il coro del Sidney Sussex College di Cambridge, studiando con il direttore musicale David Skinner.\n\u00c8 il direttore del gruppo vocale \"Il Convitto Armonico\", di cui \u00e8 fondatore; \u00e8 altres\u00ec cantore nel quartetto vocale maschile formatosi all'interno del gruppo. Con il Convitto ha tenuto pi\u00f9 di 200 concerti e alla guida del coro ha ottenuto il primo premio ai concorsi di Marano Vicentino (1996), Quartiano (1997), concorso nel quale \u00e8 stato altres\u00ec premiato per la migliore esecuzione del brano d'obbligo di Franchino Gaffurio e per la migliore esecuzione del brano libero, Quarona Sesia (1997), Gran Premio Efrem Casagrande di Vittorio Veneto, 1\u00ba premio assoluto nel 2006 al concorso corale nazionale di Zagarolo e sempre nel 2006 5\u00ba premio assoluto al concorso corale nazionale di Arezzo.\nHa registrato per Tactus alla guida del Convitto un compact disc con musiche di Marc'Antonio Ingegneri (Feria Quinta in Coena Domini) accolto positivamente dalla critica nazionale ed estera. \u00c8 stato a pi\u00f9 riprese membro di giuria in concorsi corali nazionali. Ha pubblicato sempre per Tactus nel 2008 il cd \"O quam gloriosum\" con messa omonima, mottetti e inni di Tomas Luis de Victoria.\nNel 2012 realizza un progetto anche discografico, con Tactus, di studio, interpretazione e valorizzazione dell'opera corale del compositore lodigiano Franchino Gaffurio (1451-1522). Esce nel 2013 il cd dedicato a questo importante compositore rinascimentale, con una selezione delle pi\u00f9 rappresentative composizioni corali, compresa la Missa de Carneval, una delle pi\u00f9 significative dell'opera gaffuriana. Il cd vede ancora una volta Buschini alla direzione del gruppo vocale \"Il Convitto Armonico\".\nNel 2014 intraprende un progetto di studio di una delle messe di Giovanni Pierluigi da Palestrina, identificando la sorgente base della composizione, non ancora accertata dalla critica. Nel 2015 iniziano le registrazioni di quello che dovrebbe essere un importante contributo allo studio dell'opera del Prenestino.\nStefano Buschini ha operato anche come organizzatore musicale. Nel 1989 ha fondato il \"Centro Corale Concertistico Borghetto di Vara\", costituendo il primo centro per la didattica corale in Val di Vara (La Spezia), tenendo corsi e lezioni sulla vocalit\u00e0, sulla teoria musicale e sul repertorio corale, e dirigendo il coro fino al 1992. "}
{"id": "257707", "revid": "122151585", "url": "https://it.wikipedia.org/wiki?curid=257707", "title": "E! People's Choice Awards", "text": "Gli E! People's Choice Awards (precedentemente noti come People's Choice Awards) sono un premio statunitense a suffragio popolare che si assegna ogni anno a gennaio e che premia, per diverse categorie, i migliori personaggi della stagione televisiva, cinematografica e musicale. \nDi appartenenza dal 1975 al 2017 di CBS, i People's Choice Awards sono stati acquisiti nel 2018 da E! Entertainment Television. Nel dicembre 2017 \u00e8 stato annunciato che la programmazione della cerimonia \u00e8 stata spostata da gennaio a novembre (con la 44\u00aa edizione programmata per l'11 novembre 2018). \nPremi attuali.\nLa prima cerimonia del 1975 ha presentato 14 categorie. Nel 2016, sono stati assegnati premi in 65 categorie; negli anni sono state presentate diverse voci da premiare attraverso votazioni da parte degli spettatori."}
{"id": "257709", "revid": "709565", "url": "https://it.wikipedia.org/wiki?curid=257709", "title": "Mick Jones", "text": "Biografia.\nGli inizi.\nJones nasce presso il \"South London Hospital for Woman\" di Clapham, un distretto di Lambeth (Londra), il 26 giugno del 1955 da padre gallese, Tommy Jones, e da madre inglese di origini ebraico-russe, Renee Zegansky. A seguito del divorzio dei genitori, avvenuto quando lui non ha che nove anni, viene affidato alle cure della nonna materna Stella Class, con la quale cresce a Brixton, quartiere multietnico di Londra. Il politico conservatore Grant Shapps, parlamentare del seggio di \"Welwyn Hatfield\", \u00e8 un suo cugino da parte di madre.\nGrazie alla madre, trasferitasi negli Stati Uniti, Mick riceve ogni mese riviste di musica e vinili introvabili nel Regno Unito.\nIscrittosi all\"'Hammersmith College of Art\", fonda con dei suoi amici e compagni di scuola il suo primo gruppo, gli \"Schoolgirls\".\nMick era un vero e proprio appassionato di musica e voleva diventare una rockstar di grande successo.\nTra i suoi gruppi preferiti c'erano i Beatles, i Rolling Stones, gli Who e i Kinks. Quando gli Schoolgirls si sciolsero fond\u00f2 una nuova band che chiam\u00f2 i \"Delinquents\" con i quali arriv\u00f2 quasi al successo. La band contatt\u00f2 il produttore Guy Stevens (che Mick adorava e che avrebbe prodotto il futuro album dei Clash, \"London Calling\") il quale decise di far registrare la band, ma non voleva il \"ragazzo gracilino\" (Mick). Cos\u00ec fu estromesso e appena sent\u00ec il demo della vecchia band scoppi\u00f2 in lacrime. Jones non si arrese e, deciso a diventare una rockstar, vide per caso una trasmissione dell'emittente televisiva BBC che presentava un live dei New York Dolls. Egli rimase folgorato dal modo di muoversi del gruppo e decise di creare una band che seguisse il loro stile.\nNella scuola che frequentava c'era un gruppo e inizi\u00f2 a fargli da \"roadie\", per semplice curiosit\u00e0 di come si faceva musica.\nInizi\u00f2 a suonare la batteria, il basso e infine la chitarra. Se la faceva accordare dall'amico Robin Banks, prima di imparare a farlo, non essendo mai andato a lezione. Impar\u00f2 a suonare sopra i dischi degli Stones, a imparare gli assoli e tutte le sfumature.\nDopo aver lasciato la scuola trascorse un anno lavorando, per poi decidere di entrare all'Istituto d'Arte, all'Hammersmith Art College.\nLi conobbe Keith Levene, in seguito chitarrista dei Clash per i primi concerti.\nUna volta lasciato l'istituto d'Arte inizi\u00f2 a lavorare presso l'ufficio per l'assistenza sociale.\nIl primo passo per formare questo progetto avvenne quando Jones incontr\u00f2 ad un party Bernard Rhodes che accett\u00f2 di produrre le canzoni del suo nuovo gruppo. \"Bernie\" voleva creare una band antagonista ai Sex Pistols che stavano prendendo forma. Il nome che Jones diede al gruppo fu London SS, con chiare intenzioni provocatorie e per creare scalpore (si riferisce chiaramente alle SS naziste). Furono cos\u00ec aperti i provini per entrare nella band. Il primo \"acquisto\" fu Paul Simonon. Paul aveva accompagnato un amico al provino, ma fu subito notato da Mick che lo defin\u00ec: perfetto per il ruolo di rockstar! Paul inizi\u00f2 alla chitarra sotto gli insegnamenti di Mick, ma vedendo la sua lentezza nell'apprendimento Jones lo fece passare al Basso elettrico. Keith Levene fu reclutato per la chitarra e Terry Chimes alla batteria.\nDopo che Mick e Paul assistettero all'esibizione di un gruppo pub-rock di nome 101'ers rimasero folgorati dal carisma del loro frontman di nome Joe Strummer e dopo una serie di contatti con lui riuscirono ad unirlo alla band.\nI Clash (1976 - 1983).\nDalla formazione del gruppo a \"London Calling\".\nIl nome che fu dato alla band fu Clash scelto da Paul Simonon dopo che lo vide su tutti i giornali. A Jones fu affibbiato da Paul il soprannome di \"Jonesy\". Mick cos\u00ec inizi\u00f2 a comporre musica con Joe Strummer e pubblicarono il loro primo album dal nome omonimo di \"The Clash\". Prima della pubblicazione fu estromesso Levene che compose con Mick e Joe una sola canzone (\"What's My Name?\"). Anche Terry Chimes accreditato come Tory Crimes sull'album fu escluso dal gruppo. Le canzoni dell'album sono tutte composte da Mick e Joe ad esclusione di una cover di \"Police and Thieves\" velocizzata a ritmo di rock. Il gruppo pass\u00f2 una settimana ad arrangiare il pezzo, Joe Strummer in seguito disse:\nIl secondo album dei Clash fu \"Give 'Em Enough Rope\" che vede l'ingresso come batterista di Topper Headon. Le canzoni sono state snobbate dalla critica, ma comunque l'album arriv\u00f2 secondo nella classifica britannica. L'unica canzone composta interamente da Mick presente nell'album fu \"Stay Free\". L'anno seguente Mick and\u00f2 negli USA insieme a Joe per trovare ispirazioni per nuove canzoni (la CBS esigeva subito un terzo album). Crearono una grande quantit\u00e0 di canzoni e furono ospiti della Epic Records (la CBS in versione a stelle e strisce). Si innamorarono degli Stati Uniti a tal punto da far arrivare sia Paul che Topper per fare una tourn\u00e9e.\nFinita la tourn\u00e9e sperimentale di tre settimane incisero il terzo album con la collaborazione del produttore Guy Stevens (la stessa persona che fece estromettere Mick dai Delinquents). Il disco prese il nome di \"London Calling\" e fu molto apprezzato dalla critica, considerato ancora oggi uno dei pi\u00f9 grandi album della storia del Rock. In questo album, Mick compone diverse canzoni, come \"Train in Vain\" (che diventer\u00e0 uno dei singoli estratti dall'album), \"The Card Cheat\" e \"I'm Not Down\".\nMick riusc\u00ec a convincere il gruppo a far licenziare il manager Bernard Rhodes che secondo Jonesy creava problemi all'interno della band, ma questa azione gli si rivolger\u00e0 contro in seguito.\nDa \"Sandinista!\" a \"Combat Rock\".\nDopo il successo di \"London Calling\" iniziarono a verificarsi i primi problemi all'interno dei Clash. Il rapporto tra Joe e Mick incominci\u00f2 a sgretolarsi pian piano, ma fu rafforzato da un viaggio dei due in Giamaica (promosso dalla CBS). L\u00ec conobbero il loro idolo di vecchia data, Bo Diddley con il quale composero delle canzoni per il quarto album: \"Sandinista!\". L'album vide numerose collaborazioni con musicisti ospiti come Mickey Gallagher e Tymon Dogg. Il disco usc\u00ec in triplo formato dopo che Mick condusse una delle prime grandi battaglie storiche vinte (ve ne sar\u00e0 solo un'altra) dal gruppo contro la CBS e venne venduto al prezzo di due dischi. L'album fu prodotto dagli stessi Clash e Mick aiut\u00f2 in studio di consolle i tecnici per migliorare il mixaggio. Il disco, forse troppo ambizioso e dispersivo per il grande pubblico, arriv\u00f2 alla diciannovesima posizione della classifica britannica, sebbene molto apprezzato dalla critica. Inizi\u00f2 un periodo di vari litigi tra i componenti del gruppo e si arriv\u00f2 addirittura ad un punto in cui Joe lasciava i testi delle canzoni nella cassetta delle poste di Mick che poi creava la musica.\nL'ultimo album con Jones (ci sar\u00e0 poi l'album \"Cut the Crap\" ma senza Mick e Topper) fu \"Combat Rock\", pubblicato nel 1982, che presenta eccellenti brani come \"Should I Stay or Should I Go\" scritta dallo stesso Mick.\nL'allontanamento dal gruppo.\nDopo la pubblicazione di \"Combat Rock\", i continui litigi all interno del gruppo continuarono a tal punto che la situazione non poteva essere pi\u00f9 sopportata.\nLe principali cause dell'allontanamento di Mick furono le seguenti e lo riguardarono tutte:\nL'ultima goccia che fece traboccare il vaso fu quando \"Bernie\" fece firmare un contratto di fedelt\u00e0 ai Clash e Mick pronunci\u00f2 la leggendaria frase: \"\u00abNon mi importa cosa fanno i Clash... dovete parlare prima con il mio avvocato!\u00bb\". Rhodes cos\u00ec fece pressione con frasi chiaramente provocatorie nei confronti di Mick e convinse Joe e Paul ad estrometterlo dal gruppo. \"Bernie\" ebbe cos\u00ec la sua rivincita nei confronti di Jonesy. Mick accett\u00f2 la decisione dei tre.\nLa sua ultima apparizione col gruppo, all'US Festival il 28 maggio 1983, negli Stati Uniti, ebbe luogo davanti al pi\u00f9 grande pubblico mai avuto dai Clash. Durante il concerto Mick ebbe problemi alla gola, questo gli imped\u00ec di eseguire note alte (vedi Hate &amp; War).\nI Big Audio Dynamite (1984 - 1995).\nDopo la sua controversa espulsione dal gruppo nel 1983, forma nel 1984 i Big Audio Dynamite insieme a Don Letts, gruppo con il quale \u00e8 stato in attivit\u00e0 fino al 1995. Dei Big Audio Dynamite possiamo ricordare sicuramente il pezzo \"E=MC2\", che nel 1985 riscosse un buon successo nell'ambito dance.\nTempi recenti e ultimi progetti.\nI Carbon/Silicon.\nUltimamente Jones insieme a Tony James ha formato la band Carbon/Silicon. Infine si \u00e8 anche cimentato come produttore per l'album di debutto della band The Libertines e per la nuova band del leader degli stessi Libertines Pete Doherty, i Babyshambles.\nDopo la sua estromissione dal gruppo, comunque, Mick mantenne sempre ottimi rapporti con i Clash e ammise che fu \"Bernie\" a volerlo cacciare e non il gruppo.\nJones suon\u00f2 ancora una volta con Joe durante una festa in onore dei pompieri dove riprodussero brani storici dei Clash come \"White Riot\" e \"English Civil War\" (un mese prima della morte di Joe Strummer).\nPartecipazioni e collaborazioni.\nMick Jones si \u00e8 anche distinto come musicista turnista (e talora produttore) per altri artisti, fra i quali Ian Hunter, Ellen Foley (1981), Futura 2000, General Public (1984) e Theatre Of Hate's (1982).\nFa una piccola apparizione nel film Codice 46, cantando \"Should I Stay or Should I Go\" al karaoke, in un locale di Shanghai.\nNel 2010, Mick Jones si \u00e8 riunito con Paul Simonon, nell'album dei Gorillaz \"Plastic Beach\"; Mick si \u00e8 esibito anche in concerti con i Gorillaz, suonando la chitarra.\nAttualmente Mick e Paul Simonon stanno lavorando a un film basato sulle registrazioni dell'album dei Clash London Calling.\nLa riunione dei Big Audio Dynamite.\nNel 2010 Don Letts parl\u00f2 una imminente riunione dei Big Audio Dynamite. Il 25 gennaio 2011, \u00e8 stata annunciata ufficialmente la riunione del gruppo che si \u00e8 ricomposto nella sua formazione originaria, ed \u00e8 stato anche annunciato un tour di nove date nel Regno Unito.\nStrumentazione.\nChitarre.\nLa prima chitarra di Mick Jones fu una Gibson Les Paul Junior, che compr\u00f2 siccome anche Johnny Thunders ne aveva una. La Les Paul Junior fu la sua chitarra principale dal 1977 alla fine del 1978. In seguito compr\u00f2 un'altra Gibson Les Paul Junior, per\u00f2 nera (quella precedente era rossa). In certe occasioni suon\u00f2 anche una Fender Stratocaster, ma la sua chitarra principale rimase sempre la Les Paul Junior. Mick suon\u00f2 anche una chitarra ad alta tecnologia, chiamata \"Bond Electraglide\", che pu\u00f2 essere osservata sulla copertina di \"No. 10, Upping St.\", il secondo disco dei Big Audio Dynamite. In certe occasioni dal vivo insieme ai Carbon/Silicon, Jones suon\u00f2 anche una Fender Telecaster Thinline del 1972."}
{"id": "257710", "revid": "287204", "url": "https://it.wikipedia.org/wiki?curid=257710", "title": "Pacta sunt servanda", "text": "La locuzione latina pacta sunt servanda (in italiano: \"i patti devono essere osservati\") esprime un principio fondamentale del diritto civile e del diritto internazionale.\nDiritto civile.\nNel diritto civile \"pacta sunt servanda\" sintetizza il principio del carattere vincolante del contratto.\nNel diritto italiano il principio viene stabilito dall'art. 1372 del codice civile, con il quale si stabilisce che il contratto ha forza di legge tra le parti, ovverosia \u00abfa legge fra le parti\u00bb e pu\u00f2 essere sciolto soltanto per mutuo consenso o per cause ammesse dalla legge. Secondo alcuni studiosi, fra i quali il Roppo, \"Una volta concluso, il contratto getta un vincolo sopra le parti, le \u00abimpegna\u00bb, nel senso che esse \"non possono pi\u00f9 sottrarsi ai suoi effetti\", i quali a questo punto si producono, piaccia o non piaccia alle parti\".\nIl principio confligge con quelli introdotti dalle normative che agevolano l'esercizio, laddove riconosciuto, del diritto al recesso dal contratto, ad esempio da alcune norme dell'Unione europea o da elaborazioni locali come il Codice del consumo.\nDiritto internazionale.\n\"Pacta sunt servanda\" esprime un principio fondamentale e universalmente riconosciuto del diritto internazionale generale, ovverosia il diritto che si applica a tutti gli Stati e sul quale si basano le relazioni internazionali tra gli Stati: i patti, i trattati, le intese o pi\u00f9 in generale gli accordi degli Stati vanno rispettati.\nL' della Convenzione sul diritto dei trattati (Vienna, 23 maggio 1969) \u00e8 rubricato \"pacta sunt servanda\" e afferma: \u00abOgni trattato in vigore vincola le parti e deve essere da esse eseguito in buona fede\u00bb.\nAdattamento costituzionale italiano.\nL' comma 1 della Costituzione italiana stabilisce che \"L'ordinamento giuridico italiano si conforma alle norme di diritto internazionale generalmente riconosciute.\" Tale norma si riferisce appunto alle consuetudini internazionali (assieme ad altre controverse fonti generali internazionali) sancendo l'obbligatoriet\u00e0 all'interno dell'ordinamento giuridico italiano di queste ultime. Poich\u00e9 \"pacta sunt servanda\" \u00e8 appunto una consuetudine internazionale e come tale vincolante tutti gli stati (per l'Italia in virt\u00f9 dell'art. 10), autorevole dottrina (Rolando Quadri) \u00e8 giunta a sostenere che anche ai patti debba conformarsi l'ordinamento giuridico italiano in ossequio al principio previsto dall'art. 10. Se un patto non venisse rispettato dall'Italia, si violerebbe non gi\u00e0 lo stesso patto ma al contempo una norma di rango costituzionale. \nTuttavia - a parte il riconoscimento di una impeccabile argomentazione logica - non si pu\u00f2, secondo altra parte della dottrina (Benedetto Conforti), accettare una simile teoria, in quanto la differente volont\u00e0 del costituente nel redigere l'art. 10 \u00e8 messa in luce dai lavori preparatori; n\u00e9 potrebbe ipotizzarsi l'assurgere di un trattato internazionale a rango di norma costituzionale. Visto il proliferare degli accordi nei pi\u00f9 disparati settori, si rischierebbe, accettando la visione del Quadri, di aggirare importanti garanzie costituzionali - che richiedono il procedimento legislativo ordinario, quando non addirittura il procedimento di revisione costituzionale, per essere modificate - mediante la stipula di trattati. La legge costituzionale 3/2001 ha introdotto nell'art. 117, comma 1, della Costituzione l'obbligo, per le leggi statali e per quelle regionali, di rispettare i vincoli derivanti dal diritto dell'unione europea e dagli obblighi internazionali, colmando cos\u00ec una lacuna sul valore giuridico dei trattati."}
{"id": "257712", "revid": "729019", "url": "https://it.wikipedia.org/wiki?curid=257712", "title": "Cadenza di pedalata", "text": "La cadenza di pedalata, o pi\u00f9 comunemente cadenza, \u00e8 la velocit\u00e0 alla quale un ciclista pedala.\nSi misura usualmente in rpm, sigla inglese dell'espressione revolutions per minute (rivoluzioni per minuto), cio\u00e8 giri di pedale completi effettuati ogni minuto.\nStudi.\nSono stati effettuati numerosi studi di fisiologia, dove si \u00e8 valutato l'efficienza, l'efficacia e la potenza in base al carico, Tetsuo Takahashi dell'universit\u00e0 Nagoja nel 1996 ha notato come la maggiore efficienza (minore attivazione miscolare) si ha con una cadenza di 80-90, mentre il minor consumo d'ossigeno (costo metbolico) si ha con cadenze di 60-70, Brian Macintosh dell'universit\u00e0 dell'universit\u00e0 di Calgary ha evidenziato come la stessa potenza si pu\u00f2 ottenere con diverse attivazioni e cadenze, Daryl Lee Parker dell'univerist\u00e0 della California nel 2005 ha notato come ad una cadenza di 100 si ha una minore attivazione muscolare (favorendo l'uso di fibre muscolari deboli, ma molto resistenti) e come la forza esercitata ai pedali sia maggiormente determinante sul tipo di fibra utilizzato rispetto alla velocit\u00e0 di contrazione. Di conseguenza la cadenza ottimale non esiste, ma si ha la migliore cadenza a secondo del tipo di attivazione muscolare (quindi della forza generata sui pedali), dove minore \u00e8 l'attivazione e pi\u00f9 sar\u00e0 bassa la cadenza ottimale.\nSi \u00e8 visto come l'efficienza di pedalata varia sia in base della cadenza sia in base al carico, tendenzialmente l'efficienza rimane molto costante con cadenze comprese tra 60 e 100 pedalate al minuto con un carico elevato (tra l'80% e il 90% del massimo consumo di ossigeno), mentre con carichi pi\u00f9 bassi (minor consumo d'ossigeno) le alte cadenze (nell'intorno delle 100 RPM) risultano meno efficienti rispetto a cadenze medio basse (tra 60 e 80) in quanto si spende molta energia per il lavoro interno al muscolo rispetto a quella che si trasferisce sui pedali e si ha un forte stress neuromuscolare, oltre al fatto che la massima efficienza (potenza) si ottiene con frequenze di circa un terzo della massima velocit\u00e0 di contrazione del muscolo, mentre con frequenze eccessivamente basse si tende ad usare maggiormente la forza massima del muscolo sfruttando le fibre forti, ma che si affaticano velocemente, mentre con frequenze intermedie (rapporti intermedi) si carica meno il muscolo e si sfruttano fibre muscolari meno forti, ma molto pi\u00f9 resistenti alla fatica.\nDato che le fibre muscolari possono essere molto forti e poco resistenti alla fatica o deboli e molto resistenti alla fatica (esistono molti tipi di fibre muscolari), oltre al fatto che la potenza espressa \u00e8 proporzionale alla cadenza e alla forza muscolare, per la prestazione ciclistica agonistica a tappe lunghe \u00e8 molto importante sviluppare una potenza pi\u00f9 elevata possibile per molto tempo, per questo si cerca di utilizzare maggiormente le fibre deboli ma resistenti imprimendo una forza moderata sui pedali e di compensare la potenza persa alzando la cadenza (a discapito dell'efficienza di movimento) aumentando lo sforzo neurale, relegando l'uso delle fibre forti per le accelerazioni e volate finali, quando s'imprime la massima forza ai pedali.\nCadenze tipiche.\nUsualmente si predilige una cadenza di pedalata in pianura che va dalle 90 alle 110 pedalate al minuto. In linea del tutto generale questo valore tende a diminuire al diminuire della velocit\u00e0, e quindi anche in salita (dove comunque si raccomanda di stare al di sopra delle 60-70rpm a seconda dei casi), mentre aumenta all'aumentare della velocit\u00e0 (seppure non in modo proporzionale). \u00c8 stato anche dimostrato che, a parit\u00e0 di velocit\u00e0, se si procede \"in scia\" ad un qualsiasi mezzo si tende inconsapevolmente ad utilizzare dei rapporti pi\u00f9 \"agili\", quindi a incrementare la cadenza di pedalata, questo fenomeno \u00e8 sfruttato dagli agonisti per migliorare la propria capacit\u00e0 di pedalare maggiormente con cadenze alte attraverso i cosiddetti \"allenamenti dietro motore\", che consistono nel procedere sempre dietro ad un'automobile (anche in salita).\nAlcune specialit\u00e0, come nel caso della pista, comportano solitamente una cadenza di pedalata maggiore che su strada. I principali esponenti dell'elevata cadenza di pedalata sono stati gli ex corridori Lance Armstrong, Alberto Contador, Fabian Cancellara, che a cronometro spesso sfioravano o superavano le 100 pedalate al minuto, mentre molti dei loro avversari non andavano oltre le 80. Pi\u00f9 recentemente Chris Froome, plurivincitore del Tour De France, si \u00e8 reso spesso protagonista di accelerazioni in salita sfruttando un'altissima cadenza di pedalata (soprannominata dagli appassionati \"la frullata di Froome\") che ne ha caratterizzato le performance e ha portato grande attenzione su questo parametro da parte di molti cicloamatori. Tuttavia la cadenza di pedalata ottimale varia molto tra i vari soggetti e non \u00e8 consigliabile imitare lo stile particolare di questi campioni.\nMisurazione.\nLa cadenza pu\u00f2 essere misurata con opportuni strumenti elettronici che danno il valore in tempo reale, posizionando un sensore sulla pedivella e un altro sul telaio oppure, nei modelli pi\u00f9 moderni, un singolo sensore dotato di accelerometro interno e montato sulla pedivella. Solitamente il sensore viene montato sulla pedivella sinistra nel lato interno rivolto verso il telaio, cosa che permette di evitare interferenze con la catena o con la scarpa del ciclista."}
{"id": "257717", "revid": "580", "url": "https://it.wikipedia.org/wiki?curid=257717", "title": "Semipartito troncato", "text": "Semipartito troncato \u00e8 un termine utilizzato in araldica per indicare tre punti dati da due linee di partizione.\nPer \"leggere\" correttamente questa partizione, come tutte le altre dello stesso tipo, \u00e8 necessario individuare la partizione principale, riconoscibile dal fatto che non \u00e8 preceduta dal prefisso \"semi-\" (in questo caso il \"troncato\"), e successivamente applicare la partizione secondaria (in questo caso il \"-partito\") nell'ordine indicato. Negli esempi portati quindi \u00e8 come se si fosse blasonato: \"troncato, il 1\u00b0 partito ..., il 2\u00b0 ...\"."}
{"id": "257718", "revid": "125400630", "url": "https://it.wikipedia.org/wiki?curid=257718", "title": "Keith Coogan", "text": "Biografia.\nVinse a 13 anni, grazie a una parte nell'episodio \"Scorpioni a White Rock\" della serie televisiva Supercar, un \"Young Artist Awards\" nella categoria \"miglior giovane attore non protagonista\".\nTra i film pi\u00f9 importanti a cui ha preso parte possiamo ricordare \"Book of Love\" (1990), \"Toy Soldiers\" (1991), \"A Reason to Believe\" (1995), \"Dreamers\" (1999), \"Soulkeeper\" (2001).\nDoppiatori italiani.\nNelle versioni in italiano dei suoi lavori, Keith Coogan \u00e8 stato doppiato da:\nDa doppiatore \u00e8 sostituito da:"}
{"id": "257728", "revid": "580", "url": "https://it.wikipedia.org/wiki?curid=257728", "title": "Semitroncato partito", "text": "Semitroncato partito \u00e8 un termine utilizzato in araldica per indicare una divisione dello scudo in tre punti con due partizioni.\nPer \"leggere\" correttamente questa partizione, come tutte le altre dello stesso tipo, \u00e8 necessario individuare la partizione principale, riconoscibile dal fatto che non \u00e8 preceduta dal prefisso \"semi-\" (in questo caso il \"partito\"), e successivamente applicare la partizione secondaria (in questo caso il \"-troncato\") nell'ordine indicato. Questo termine equivale pertanto alla blasonatura: \"partito, il 1\u00b0 troncato\u2026, il 2\u00b0 \u2026\"."}
{"id": "257729", "revid": "1745361", "url": "https://it.wikipedia.org/wiki?curid=257729", "title": "Eagro", "text": "Eagro () \u00e8 un personaggio della mitologia greca, possibile padre di Orfeo. Dopo la morte sarebbe divenuto un potamoe.\nGenealogia.\nLe tradizioni variano sulla sua genealogia: \u00e8 detto essere figlio di Carope (al quale succedette come re di Tracia), oppure figlio di Piero, a sua volta figlio di Macedone, e della ninfa Metone. Un'altra versione ancora, registrata dalla \"Suda\", lo considera figlio di Piero, figlio di Lino, figlio di Apollo.\nApollodoro afferma per\u00f2 che Eagro potrebbe essere stato generato dalla musa Calliope e dal dio Apollo. Le Dionisiache di Nonno di Panopoli fanno menzione di Eagro, l'audace figlio di Ares, dio della guerra (Libro XIII,428).\nPer quanto riguarda la discendenza, Eagro \u00e8 ricordato soprattutto per essere il padre di Orfeo, in genere avuto da una musa, Calliope o Polimnia. Fonti tarde lo considerano anche il padre di Marsia, Lino il cantore, secondo Apollodoro di Atene (Libro I, III, 2), per il quale \u00e8 fratello di Orfeo (Libro I, IX, 16), e Cimotone."}
{"id": "257730", "revid": "729019", "url": "https://it.wikipedia.org/wiki?curid=257730", "title": "Macchi M.C.202", "text": "Il Macchi M.C.202 \"Folgore\" era un aereo monomotore, monoposto, monoplano ad ala bassa a sbalzo progettato dalla italiana Aeronautica Macchi e prodotto anche dalla Breda di Sesto S.Giovanni e dalla S.A.I. Ambrosini - Passignano nel 1941-1943. Impiegato nella seconda guerra mondiale dalla Regia Aeronautica, conservava dal suo predecessore, il M.C.200 \"Saetta\", le ali e la coda ma aveva una fusoliera assai pi\u00f9 affusolata ed aerodinamica e soprattutto era equipaggiato con il motore tedesco DB 601A, in seguito costruito su licenza dall'Alfa Romeo. Le strutture ed i rivestimenti erano completamente metallici.\nStoria del progetto.\nLa stessa Commissione di Valutazione della Regia Aeronautica che ebbe l'incarico di valutare gli aerei da caccia della cosiddetta \"prima generazione\" (Macchi C.200, Fiat G.50, Reggiane Re.2000, Caproni Vizzola F.5), nella sua relazione finale del settembre 1939, affermava di ritenere indispensabile, per la generazione successiva, l'adozione di motori aeronautici in linea raffreddati a liquido, in modo da ridurre la sezione frontale degli aerei e aumentarne le prestazioni. Data l'incapacit\u00e0 manifesta dell'industria italiana di progettare una nuova generazione, modernamente concepita, di motori in linea, si decise di puntare ancora su propulsori prodotti su licenza, in particolare il Daimler-Benz DB 601, di cui l'Alfa Romeo acquis\u00ec la licenza di costruzione nel novembre del 1939 la cui designazione fu Alfa Romeo RA 1000 RC.41.\nL'ingegner Mario Castoldi, progettista del Macchi C.200 e degli idrovolanti da competizione (idrocorsa) della Coppa Schneider, modific\u00f2 il suo aereo, soprattutto la fusoliera, per poter installare il nuovo motore. Il risultato fu un aereo completamente nuovo che venne portato in volo per la prima volta il 10 agosto 1940 dal collaudatore della Macchi Guido Carestiato impiegando il motore tedesco Daimler Benz DB 601 a 12 cilindri a V raffreddati a liquido, in grado di erogare al decollo, un propulsore radicalmente nuovo, rispetto alla tradizione motoristica nazionale.\nI piloti della Regia Aeronautica iniziarono il passaggio sul M.C.202 dal maggio 1941 con la consegna ai reparti alla fine di luglio-inizio di agosto dello stesso anno. Il caccia dimostr\u00f2 di avere ottime caratteristiche di velocit\u00e0 e manovrabilit\u00e0, ma fu penalizzato dall'armamento inadeguato (ereditato dal suo predecessore) di sole due mitragliatrici da 12,7\u00a0mm (cui potevano aggiungersi, nelle serie successive alla prima, due armi alari da 7,7\u00a0mm) e da una produzione insufficiente, conseguenza sia della complessit\u00e0 della struttura che, anche se molto robusta, richiedeva un elevato numero di ore/uomo per la sua costruzione, sia della produzione nazionale di motori DB 601 che non super\u00f2 mai le 50 unit\u00e0 mensili.\nTecnica.\nStruttura.\nLa cellula del M.C.202 si distingueva da quella del M.C.200 per la forma della fusoliera, nel \"Folgore\" pi\u00f9 affusolata e priva della \"gobba\" del \"Saetta\". Il M.C.202 era un caccia intercettatore diurno, monoposto, monoplano ad ala bassa a sbalzo, interamente metallico, con tutte le caratteristiche pi\u00f9 moderne per un caccia dell'epoca: carrello retrattile (anche se solo quello anteriore), ipersostentatori, tettuccio chiuso ed una radio ricetrasmittente Allocchio-Bacchini B.30 E. L'elica tripala metallica con passo variabile in volo e velocit\u00e0 costante era la Piaggio.P1001, dal diametro di 3,05 metri. Il serbatoio principale di carburante si trovava in fusoliera, tra la paratia antifiamma e il posto di pilotaggio. Altri serbatoi erano nella sezione centrale dell'ala, da 40 litri ciascuno e uno di riserva da 80 dietro il seggiolino del pilota ed erano tutti ricoperti da trattamento autosigillante Semape. Alla radice dell'ala sinistra poteva essere montata una cinepresa FM-62.\nMotori.\nSui primi esemplari del M.C.202 vennero montati motori DB 601A-1 originali. Esaurita la fornitura di 419 propulsori tedeschi, dal 1941 furono installati quelli assemblati dall'Alfa Romeo di Pomigliano d'Arco vicino a Napoli, con parti e componenti forniti dalla Germania. In seguito nel 1942 entr\u00f2 in produzione l'Alfa Romeo RA 1000 RC.41 Ia, dove la sigla stava a significare che il motore poteva sviluppare una potenza normale continua di \u00a0CV a di quota.\nImpiego operativo.\nIl Macchi M.C.202 oper\u00f2 su tutti i fronti. L'aereo ebbe il suo battesimo del fuoco alla fine del settembre 1941, a causa dei molti difetti che i primi esemplari presentavano. Alcuni difetti poterono essere eliminati in breve tempo come:\nIl 21 agosto 1941 a Lonate Pozzolo il tenente Giulio Reiner, uno dei piloti esperti del 9\u00ba Gruppo, effettu\u00f2 il volo di controllo militare e gli strumenti dell'Ufficio tecnico registrarono la velocit\u00e0 di picchiata in candela di ed un'accelerazione nella richiamata di 5,8\u00a0G. La quota di tangenza massima fu di metri. Durante la picchiata in candela, tuttavia, si verificarono alcuni inconvenienti: il volantino di comando dell'assetto dei piani di coda si era bloccato e non interveniva nella manovra di richiamo del M.C.202, che tendeva a rimanere in picchiata. Inoltre, alla massima velocit\u00e0 raggiunta si erano manifestate fortissime vibrazioni, in particolare sulla cloche. Infine, l'inclinazione delle pale dell'elica si bloccava sul passo massimo anche con la manetta al minimo, agevolando l'affondata ma ostacolando l'atterraggio.\nTra gli altri difetti che poterono essere eliminati, il cofano delle armi che si spaccava, i nastri delle munizioni che si inceppavano e la presa d'aria anti-sabbia che a causa delle vibrazioni del motore si cristallizzava e poi si fratturava. Altri difetti, come il cattivo funzionamento dell'impianto dell'ossigeno e l'armamento insufficiente, non poterono mai essere risolti del tutto. Cos\u00ec come il problema delle radio, le quali emettevano tanti e tali rumori, che i piloti preferivano tenerle spente.\nUna grave limitazione dell'aereo era poi rappresentata dall'impossibilit\u00e0 assoluta di eseguire manovre in volo rovescio poich\u00e9, nonostante il motore tedesco avesse l'iniezione diretta meccanica della benzina, il velivolo non era equipaggiato con un sistema di pescaggio del carburante che fosse utilizzabile anche in tali condizioni di volo.\nMalta.\nIl Folgore ebbe il suo battesimo del fuoco sotto le insegne del \"Cavallino Rampante\". La prima unit\u00e0 a registrare il primo abbattimento fu il 9\u00ba gruppo del 4\u00ba Stormo il 30 settembre 1941 (il 29 settembre secondo altri autori). Quel giorno poco dopo le due pomeridiane, sei Hurricane decollati dalla base di \u0126al Far a Malta piombarono sull'aeroporto di Comiso, mitragliando e lanciando spezzoni. Tra le esplosioni, tre Macchi della 97\u00aa Squadriglia decollarono per intercettare i caccia-bombardieri inglesi. Il sottotenente Jacopo Frigerio, raggiunti gli aerei britannici, diretti a Malta, attacc\u00f2 l'Hurricane (Z5265) del \"Pilot Officer\" D.W Lintern, incendiandolo. Il pilota inglese si lanci\u00f2 con il paracadute sul mare a 15\u00a0km a sud di Capo Scaramia, a nord di Gozo. Poco dopo, un Cant Z.506 da soccorso scortato da tre M.C.202 giunse per soccorrere il pilota, ma sette Hurricane cercarono di abbattere l'idrovolante di soccorso. I Folgore attaccarono allora gli Hurricane e diversi velivoli britannici furono colpiti. Tra questi uno esplose prima di cadere in mare.\nIl primo ottobre 1941, vi fu un altro combattimento tra i \"Folgore\" e gli Hurricane del 185\u00ba \"Fighter Squadron\". A circa trenta miglia a Nord-Est dell'isola di Malta veniva colpito, precipitando in fiamme, l'Hurricane IIc del Comandante l'unit\u00e0 britannica, lo \"Squadron Leader\", Peter William Olber \"Boy\" Mould, un asso pluridecorato, nonch\u00e9 il primo pilota britannico ad abbattere un aereo nemico durante la seconda guerra mondiale, che si lanci\u00f2 col paracadute e fin\u00ec in mare, ma non fu mai pi\u00f9 ritrovato. Sempre gli M.C.202 del 9\u00ba Gruppo il 26 novembre 1941 incontravano una formazione di caccia Curtiss P-40 e secondo i registri italiani abbatterono sette P-40 senza perdite. La presenza dei Folgore nel cielo di Malta dur\u00f2 per\u00f2 solo fino alla fine di novembre, quando la maggior parte dei Macchi fu trasferita in Nord Africa. \nIl 4\u00ba Stormo torn\u00f2 in Sicilia all'inizio dell'aprile del 1942 con il 10\u00ba Gruppo, dispiegato sulla base di Castelvetrano, che ospitava gi\u00e0 i Gruppi 7\u00ba e 16\u00ba del 54\u00ba Stormo che avevano gi\u00e0 in dotazione qualche \"Folgore\", oltre ai Macchi M.C. 200 e ai C.R. 42. Infatti, il 16\u00ba Gruppo del 54\u00ba Stormo aveva iniziato ad equipaggiarsi con gli M.C.202 verso la fine del 1941. I Folgore del \"Cavallino Rampante\" compirono la prima azione su Malta il 21 aprile, scortando tre Folgore \"fotografici\" del 54\u00ba Stormo, durante la quale viene rivendicato l'abbattimento di uno dei primi Spitfire V sbarcati sull'isola. Il 4\u00ba Stormo compie la sua ultima missione su Malta il 19 maggio, prima di trasferirsi in Africa Settentrionale, lasciando in Sicilia i Macchi 202 del 51\u00ba Stormo Caccia e quelli del 23\u00ba Gruppo del 3\u00ba Stormo, arrivati nello stesso mese.\nAlla fine di giugno in Sicilia erano stati trasferiti circa 60 Macchi per operare contro Malta, che aveva nel frattempo iniziato a ricevere gli Spitfire V.\nPer tutta l'estate e parte dell'autunno i \"Folgore\" si scontrarono quasi quotidianamente con gli Spitfire, con perdite continue da entrambe le parti. Il 27 luglio 1942, nel cielo di Gozo vi fu uno scontro che vide protagonisti l'asso canadese George Beurling (soprannominato \"Buzz\"), del 249\u00ba \"Squadron\" e il capitano Furio Niclot Doglio della 151\u00aa Squadriglia del 51\u00ba Stormo Caccia, un abile pilota italiano con sette abbattimenti accreditati e molti primati mondiali al suo attivo raccolti prima del conflitto. Beurling sullo Spitfire Mk V sigla BR 301/UFS fece saltare in aria da grande distanza il Folgore (M.M.9042) di Niclot. Prima di Doglio aveva abbattuto anche il 202 del sergente Faliero Gelli della 378\u00aa Squadriglia del 155\u00ba Gruppo, pilota con tre abbattimenti al suo attivo. Beurling, impiegava il \"deflection shot\", il tiro a distanza di bersagli in rapido movimento e quello stesso giorno abbatt\u00e9 anche due Messerschmitt Bf 109, incluso quello del tenente Karl-Heinz Preu dello \"Stabst./JG53\", un asso con 8 abbattimenti. Colp\u00ec il Macchi del sergente Gelli prima ancora di essere avvistato e la stessa sorte dovette subire anche Niclot Doglio: intento a battere le ali per poi manovrare e attaccare dal basso altri Spitfire, non si avvide dell'attacco laterale portato dalla sua sinistra dalla formazione con cui volava l'asso canadese che lo centr\u00f2 con numerosi colpi dei cannoncini da 20 millimetri. \"Quel povero diavolo semplicemente salt\u00f2 in pezzi\" rifer\u00ec George Buzz Beurling, che per i successi di quel giorno ottenne la Distinguished Flying Medal.\nDue settimane dopo, il 13 agosto, Adriano Visconti venne inviato in ricognizione su Malta ai comandi di un M.C.202 fotografico armato, in coppia con un altro Folgore alla ricerca di una flotta in avvicinamento all'isola. Quando fu sulla verticale delle navi i due Macchi vennero attaccati da quattro Spitfire di scorta al convoglio. Visconti, al suo secondo combattimento con il M.C.202, abbatt\u00e9 due Spitfire, mettendo in fuga gli altri due, permettendo al ricognitore di svolgere la sua missione. Per questa doppia vittoria aerea, l'aviatore venne insignito di una Medaglia d'Argento al Valor Militare.\nAfrica Settentrionale, Pantelleria, Sicilia.\nIl Nord Africa fu lo scacchiere dove si alternarono pi\u00f9 o meno tutti gli stormi che impiegarono il Folgore, sempre disponibile in numero insufficiente. Alla vigilia dell'attacco di Rommel contro l'Egitto che lo avrebbe portato ad El Alamein, dei 182 caccia italiani di pronto impiego, 93 erano Macchi 202. Tra il 20 e il 22 maggio, i Macchi del \"Cavallino Rampante\" si erano trasferiti in Nord Africa.\nIl 25 maggio, il 9\u00ba e 10\u00ba Gruppo si schieravano sull'aeroporto Martuba 4, uno dei campi attorno a Derna. Il mattino del giorno seguente una sessantina di Folgore del 1\u00ba Stormo e del 4\u00ba attaccavano l'aeroporto di Gambut, danneggiando e distruggendo molti velivoli Alleati sorpresi in fase di decollo.\nUtilizzando tattiche \"mordi e fuggi\" pi\u00f9 simili a quelle adottate con successo dalla Luftwaffe, durante la Battaglia di Bir Hakeim (26 maggio 1942-11 giugno 1942), anche se spesso soverchiati nel numero, i 202 combatterono con successo contro i caccia della Desert Air Force, ottenendo 22 vittorie aeree confermate ai danni di Hurricane e P-40, a fronte della perdita di cinque Folgore, con un rateo abbattimenti/perdite di 4,4/1, superiore anche a quello ottenuto dai pi\u00f9 potenti e meglio armati Messerschmitt Bf 109 (con un rateo di 3,5/1). \nNell'ottobre 1942, il 4\u00ba Stormo cedeva i pochi 202 superstiti dei duri scontri delle settimane precedenti, una decina in tutto, al 3\u00ba Stormo, dislocato ad Abu Smeit, ed il 20 dello stesso mese, il tenente Franco Bordoni-Bisleri dell'83\u00aa Squadriglia del 18\u00ba Gruppo abbatt\u00e9 su Fuka nel governatorato di Matruh un bimotore Martin Baltimore (secondo altri autori, un Martin Maryland) del 203 \"Squadron\". Sei giorni dopo, il 26, ci fu una battaglia aerea su Fuka, tra diciannove Macchi 202 da una parte e trenta P-40 e dieci Spitfire di scorta a diciotto Douglas DB-7 Boston dall'altra. Il tenente Giulio Reiner della 73\u00aa Squadriglia colp\u00ec uno Spitfire che precipit\u00f2 ed esplose al suolo, a 20\u00a0km a sud est di Fuka. Il tenente Vittorio Squarcia, sempre della stessa unit\u00e0 (73\u00aa Squadriglia), in collaborazione con altri piloti del 23\u00ba Gruppo, attacc\u00f2 un Curtiss P-40 e ne costrinse il pilota, \"Sergeant\" Emy Meredith, del 344\u00ba \"Squadron\", a un atterraggio a carrello retratto a sud di El Daba. Un altro P-40 colpito da pi\u00f9 Macchi precipitava esplodendo al suolo. Bordoni-Bisleri colp\u00ec uno dei Kittyhawk, che si distrusse in un atterraggio di fortuna, a 15\u00a0km sud-est di Fuka. Solo un Macchi non rientr\u00f2, quello del Sergente Maggiore Celso Zemella, costretto a lanciarsi col paracadute su El Quteifiya nel governatorato di Matruh per guasti al motore. \nAll'inizio del 1943, la Regia Aeronautica aveva soltanto 54 Macchi 202 ancora operativi suddivisi in 12 squadriglie. Nello stesso periodo per\u00f2 riusciva ad ottenere vittorie contro un nemico sempre pi\u00f9 forte. Tra il 6 e 7 marzo 1943, nella Battaglia di M\u00e9denine, i piloti dei Macchi rivendicavano 19 aerei della RAF e due dell'USAF a fronte della perdita di due caccia.\nIl 17 marzo, 17 caccia Macchi M.C.202 del 16\u00ba stormo abbattevano nove Spitfire e un Lockheed P-38, perdendo soltanto due del loro numero.\nIn aria le forze Anglo-americane superavano quelle dell'Asse di 6 a 1, ma anche in questo contesto Adriano Visconti, allora in forza al 54\u00ba Stormo, l'8 aprile 1943 decollava su allarme insieme ai sergenti Giuseppe Marconcini e Domenico Laiolo. Visconti con vantaggio di quota e con il sole alle spalle guidava i suoi uomini all'attacco di una squadriglia di Spitfire V e ne abbatt\u00e9 il comandante britannico e mitragli\u00f2 un altro Spitfire. Il sergente Marconcini abbatt\u00e9 il gregario di sinistra del comandante britannico. Laiolo attacc\u00f2 uno Spitfire, che cerc\u00f2 di sfuggire invertendo la rotta ma il Folgore lo anticip\u00f2 e lo colp\u00ec in pieno, facendolo precipitare. Per Visconti era la quarta vittoria.\nIl 18 aprile, tra le 17:25 e le 18:30, cinque Macchi M.C. 200 andarono all'attacco dei carri armati della 1\u00aa Divisione Corazzata dell'8\u00aa Armata britannica a Sidi Bou Ali nel governatorato di Susa. Ventidue M.C.202 del 54\u00ba Stormo di scorta alle \"Saette\" si scontrarono con una formazione di P-40 e Spitfire. Il capitano Sergio Maurer, il tenente Giuseppe Robetto e il sergente Mauri abbatterono uno Spitfire a testa, mentre il sergente Rodoz fece precipitare un P-40. Undici giorni dopo, il 29 aprile vi fu l'ultimo grande scontro aereo prima della caduta della Tunisia. In mattinata, il tenente Oscar Patuelli della 167\u00aa Squadriglia del 54\u00ba Stormo su un Folgore, sorprese due caccia nemici in decollo da un aeroporto a 8\u00a0km a sud di Medjez el Bab e li abbatt\u00e9. Lo stesso giorno, tra le 17:45 e le 18:50, tredici Macchi 202 del 7\u00ba Gruppo di protezione a un convoglio navale in navigazione tra Capo Bon e l'isola di Zembra, attaccarono sessanta tra Spitfire e P-40 diretti contro le navi. Il tenente Visconti abbatt\u00e9 un P-40 con bombe alari. Altri quattro caddero sotto i colpi di altri piloti del 54\u00ba. Altri cinque P-40 furono dichiarati probabili. I piloti dei P-40 dichiararono a loro volta tre Macchi abbattuti, ma il 54\u00ba riport\u00f2 una sola perdita, quella del capitano Ugo Diappi della 86\u00aa Squadriglia lanciatosi con il paracadute pi\u00f9 il danneggiamento grave di tre Macchi. Visconti venne proposto per la concessione di una medaglia d'argento al valor militare che gli verr\u00e0 concessa il 10 giugno 1948, tre anni dopo la morte.\nNel pomeriggio di gioved\u00ec 6 maggio 1943, i Macchi 202 del 54\u00ba Stormo si alzarono per contrastare le decine di aerei alleati in volo sulla Tunisia. Visconti decoll\u00f2 da Soliman nel governatorato di Nabeul alla guida del 7\u00ba Gruppo, mentre il tenente colonnello Giovanni Zappetta decoll\u00f2 da Korba al comando del 16\u00ba. I 14 Macchi M.C.202 attaccarono nel cielo di Capo Bon gli Spitfire V del 31\u00ba \"Fighter group\". Visconti colp\u00ec uno Spitfire (sua sesta vittoria individuale e ultima nella Regia Aeronautica) e probabilmente un secondo. Un altro Spitfire fu abbattuto dai piloti del 7\u00ba Gruppo di Visconti e altri due vennero dichiarati \"probabili\". Il capitano Sergio Mauer, comandante della 98\u00aa Squadriglia, fu a sua volta abbattuto e ucciso quasi certamente dal Lieutenant Dale Shafer jr. Il tenente colonnello Zappetta, colpito dal maggiore Frank Hill, fu costretto a un atterraggio di emergenza su una spiaggia. Fu l'ultimo combattimento aereo della Regia Aeronautica in Africa Settentrionale: il 7 maggio 1943 Tunisi si arrese agli anglo-americani.\nRussia.\nI \"Folgore\" arrivarono sul fronte orientale nell'estate del 1942. \nGli M.C.202 andarono ad affiancare o sostituire i Macchi 200 in forza al 21\u00ba Gruppo. Durante la battaglia del Don \u2500 i caccia Italiani erano allora basati sugli aeroporti di Millerovo e Kantamirovka \u2500 gli aviatori furono impegnati in combattimento e il 13 agosto sette piloti italiani vennero decorati con la croce tedesca di seconda classe. In seguito, tuttavia, il 21\u00ba Gruppo, che aveva in forza 17 M.C.202, impieg\u00f2 in modo limitato i Folgore: nel corso di quattro mesi, i 202 svolsero soltanto 17 missioni. Una di queste fu la scorta a Junkers Ju 52 in volo su Stalingrado, l'11 dicembre 1942, durante la quale il tenente pilota Gino Lionello venne abbattuto e dovette paracadutarsi dal suo \"Folgore\". Cinque giorni dopo, il 16 dicembre, quando i sovietici lanciarono l'offensiva contro l'8\u00aa Armata Italiana in Russia, o \"ARMIR\", i Macchi M.C.202 dispiegati sul fronte orientale erano ridotti a 11. Appena due giorni dopo, sotto la pressione dell'Armata Rossa e degli attacchi dell'aviazione sovietica, l'aeroporto di Kantamirovka dovette essere abbandonato.\nItalia.\nUno degli \"assi\" del Folgore fu il veterano della guerra civile spagnola Franco Lucchini, che aggiunse 21 abbattimenti alle sue 5 vittorie in Spagna. Pilotando il Macchi M.C. 202, ottenne almeno 16 vittorie individuali e diverse altre in collaborazione sulla Libia, ma fu abbattuto e ucciso sulla Sicilia il 5 luglio 1943. \nIl Macchi 202 rimase in prima linea anche oltre l'armistizio. Quando la Regia Aeronautica riprese l'attivit\u00e0 bellica al fianco degli Alleati, alcuni Folgore equipaggiarono, fino alla loro completa usura, reparti come la 208\u00aa Squadriglia Caccia-Bombardieri. Al nord i pochi apparecchi rimasti vennero utilizzati per l'addestramento delle forze aeree della R.S.I. Dopo il conflitto, i Folgore non pi\u00f9 in condizioni di volare, o non ricondizionati in Macchi M.C. 205 da vendere all'estero, vennero usati anche come bersagli per l'addestramento degli armieri al tiro con le Breda-SAFAT da 12,7\u00a0mm, fino a completa distruzione.\nVersioni.\nComplessivamente, furono ordinati M.C.202 \"Folgore\". Le ordinazioni furono cos\u00ec distribuite: alla Breda (900), all'Aermacchi stessa (403) e alla SAI Ambrosini (150). In pratica la Breda riusc\u00ec a produrre 649 macchine, l'Aermacchi 390 e la SAI 67. Di seguito le versioni del M.C.202 ed alcuni prototipi:\nM.C.202 MM.445: il prototipo presentava una sorta di tettuccio \"a goccia\", avendo due trasparenti fissi per lato sulla carenatura posteriore dell'abitacolo ed il ruotino di coda retrattile, chiuso da due portellini. Il castello motore non era ancora in lega leggera, ma in tubi d'acciaio. Non aveva il prolungamento della presa d'aria sul lato sinistro del cofano motore, n\u00e9 l'antenna radio.\nM.C.202: la versione di serie iniziale non aveva l'asta di sostegno del filo dell'antenna, che comparve solo con le radio trasmittenti. I primi aerei operativi, infatti, avevano soltanto un ricevitore.\nM.C.202 AS: era il \"Folgore\" \"Africa Settentrionale\", dotato di un filtro antisabbia Corbetta alla presa d'aria (applicato praticamente a tutti gli esemplari). Con la serie VII fu introdotto il parabrezza in blindovetro e l'ala era predisposta per ospitare due mitragliatrici da 7,7\u00a0mm con 500 colpi per arma, montate dal maggio 1941. A causa dell'aumento di peso, per evitare di ridurne la maneggevolezza, i piloti le facevano spesso smontare.\nM.C.202AS/CB: dalla Serie XI in poi, i M.C.202 potevano diventare AS/CB, cio\u00e8 Caccia-Bombardieri, con due attacchi alari per bombe da 50, 100 o 160\u00a0kg, oppure serbatoi ausiliari sganciabili da 100 o 150 litri (raramente usati). Gli attacchi in realt\u00e0 vennero montati su pochissimi velivoli.\nM.C.202EC: il \"Folgore\" MM.91974 - collaudato il 12 maggio 1943 - era dotato di due gondole subalari per cannoncini aeronautici Mauser MG 151/20 da 20\u00a0mm con 200 colpi per arma. Ne furono realizzati altri quattro esemplari, ma i piloti italiani, che gi\u00e0 avevano rifiutato le Breda-SAFAT da 7,7\u00a0mm nelle ali, per l'aggravio di peso, non gradirono sufficientemente l'innovazione.\nM.C.204: gi\u00e0 nell'autunno 1940, per svincolarsi dalle consegne di DB 601, fu progettata una variante propulsa dal motore Isotta Fraschini Asso L.121. Si arriv\u00f2 alla costruzione di un mock-up in legno del nuovo muso per definire le installazioni, ma il progetto venne abbandonato perch\u00e9 ci si rese conto che avrebbe comportato un inaccettabile calo delle prestazioni. Noto semplicemente come \"C.202 \"Isotta Fraschini\", dopo la realizzazione del M.C.205, che prendeva l'ultima cifra dal motore DB 605, il progetto fu in seguito rinominato M.C.204, per occupare il numero rimasto libero. La denominazione M.C.203 venne invece assegnata, sempre in seguito, ad un idrovolante bimotore rimasto ai disegni preliminari.\nGli autori non concordano sul numero esatto dei M.C.202 prodotti.\n\"Circa il totale degli esemplari consegnati alla Regia Aeronautica, la stima pi\u00f9 attendibile si situa a -, ma esistono anche valutazioni diverse, pari a o a aerei.\"\"\nRispetto ai precedenti caccia dotati di motore radiale, il \"Folgore\" aveva migliore velocit\u00e0 di salita (salita a metri in 5 minuti e 55 secondi) ed era in grado di picchiare ad oltre 900\u00a0km/h. I controlli risultavano leggeri, ben bilanciati e pronti alla risposta. Nonostante la potenza dei loro motori V12, gli M.C.202 non imbardavano da un lato in accelerazione durante il decollo perch\u00e9, come per i M.C.200, le loro ali sinistre erano pi\u00f9 lunghe di 21 centimetri di quelle destre: l'ala pi\u00f9 lunga generava pi\u00f9 portanza e cos\u00ec compensava quella che sarebbe stata la normale tendenza di imbardare verso sinistra. La capacit\u00e0 di competere con gli Hurricane, i Curtiss P-40 di fornitura americana e gli Spitfire V \"Nei primi combattimenti, sul Deserto Occidentale, costitu\u00ec una sorpresa per i piloti della RAF e divenne un temibile avversario\" grazie anche all'addestramento dei piloti italiani nel volo acrobatico.\n\"Molti dei piloti da caccia italiani incontrati dalle forze aeree della RAF e del Commonwealth erano abili e molto esperti, avendo combattuto nella guerra civile in Spagna; se attaccati, anche da forze preponderanti, non si sottraevano al combattimento, anche in situazioni in cui i tedeschi avrebbero preferito allontanarsi rapidamente.\" \nQueste tattiche non necessariamente erano da considerarsi positive: i reparti tendevano a logorarsi, l'addestramento al volo acrobatico era enfatizzato troppo rispetto a quello per le tattiche di combattimento e il tiro a segno, le formazioni di volo erano primitive, anche se alcuni reparti adottarono autonomamente la disciplina di volo a doppia coppia tedesca (detti doppia Rotte, Schwarm, quattro dita), in luogo della coppia singola o del terzetto. Inoltre la quantit\u00e0 dei velivoli italiani (e tedeschi) in condizioni di volare diminuiva fortemente a causa dell'insufficiente produzione atta a ripianare le perdite.\nInoltre esisteva una differenza abissale nella preparazione di alcuni piloti italiani pre-bellici, che avevano potuto beneficiare di lunghi periodi di tempo nei reparti (dove avveniva il \"vero\" addestramento al combattimento della Regia Aeronautica), ed avevano magari compiuto operazioni di volo in Etiopia o in Spagna, o \"tornei\" informali di acrobazia, e quelli immessi in servizio durante la seconda guerra mondiale, con una preparazione di ore di volo molto pi\u00f9 esigua di tutte le loro controparti. E questo malgrado nel 1938 la Regia Aeronautica si fosse resa conto che il pilota tipo della caccia era molto meno formato di quelli stranieri e dei suoi commilitoni che avevano prestato servizio all'estero, inoltre non si era mai affrontato il problema di capire come addestrare all'uso dei monoplani (che molti istruttori di volo non avevano mai pilotato). L'addestramento era sulle 100 ore, addirittura 89 per il corso\" sparviero\" del 1940 prima di essere passati ai reparti operativi (contro anche 390-400 per i piloti americani, di cui 90 di addestramento al combattimento, mentre la RAF scese a 150 solo durante la battaglia d'Inghilterra, rimanendo in genere sopra le 320, di cui 5 al combattimento, e contando su una riserva addestrata negli anni '30 sulle 200 ore, mentre la Luftwaffe mandava al combattimento i suoi piloti con almeno 240 ore di volo, di cui 90 di addestramento bellico, quando nel 1944 la carenza di carburante obblig\u00f2 a tagliare a 130 ore la formazione). Non stupisce che su 266 ufficiali piloti diplomati dal corso Sparviero solo 144 videro la fine della guerra. Per giunta, a guerra gi\u00e0 iniziata, l'addestramento tendeva a comprimere moltissimo le pi\u00f9 moderne procedure di combattimento individuale e in formazione, per concentrarsi sull'acrobazia e le manovre, mentre la quantit\u00e0 di combustibile disponibile per l'addestramento da fine 1942 fu contingentata. Questo mentre le ore di volo tra primo e secondo livello per la caccia venivano portate ad un teorico (e in genere non rispettato) di appena 141, ma nel 1943 si scese a un teorico di 128 ore di volo di cui sole 13 di addestramento bellico (addestramento bellico e al combattimento poi limitato a 3 ore di finta caccia,1 ora di puntate a palloni frenati o liberi,2 ore di tiri al suolo e nessun'ora di tiri a bersagli in volo). Quindi quando il Macchi M.C. 202 inizi\u00f2 ad entrare in servizio molti dei migliori piloti italiani erano gi\u00e0 caduti o erano stati catturati dal nemico, e le nuove leve non sempre erano all'altezza delle precedenti, per mancanza di preparazione.\nPer accelerare la produzione dei nuovi apparecchi, la fabbricazione fu affidata a tre diverse imprese: la Macchi, la Breda e la Societ\u00e0 Aeronautica Italiana Ambrosini.\nDal \"Folgore\" deriv\u00f2 direttamente il Macchi C.205V che differiva dal 202 soltanto per l'adozione del pi\u00f9 potente motore Daimler-Benz DB 605 da \u00a0CV e di due radiatori tubolari per l'olio, sotto il muso.\nUtilizzatori.\nIl Macchi M.C. 202 vol\u00f2 quasi esclusivamente con la Regia Aeronautica che assorb\u00ec la quasi totalit\u00e0 della produzione. La Luftwaffe acquist\u00f2 dall'aeronautica italiana dodici \"Folgore\" che gir\u00f2 al 1\u00ba Gruppo Caccia della Legione Croata, seguiti da un ulteriore fornitura non documentata.\nCon insegne croate.\nNella primavera 1944, l'Aeronautica dello Stato Indipendente di Croazia - \"Zrakoplovstvo Nezavisne Dr\u017eave Hrvatske\" (ZNDH) - ricevette alcuni quantitativi di Macchi. Un primo gruppo di 16 \"Folgore\" della \"serie XII\", prodotta dalla Breda dopo l'occupazione tedesca, venne assegnata al \"Kro\" JGr 1. Tuttavia i piloti croati non ebbero un'opinione positiva sull'intercettore della Macchi, a causa del suo armamento (una coppia di mitragliatrici da 12,7\u00a0mm e una coppia di 7,7\u00a0mm), ritenuto poco efficace contro i quadrimotori da bombardamento americani, pesantemente armati e corazzati.\nIl comandante del 2/JGr \"Kro\", il maggiore Helebrant, considerava i Macchi come \"vecchi, stanchi ed inutilizzabili\" e descriveva il morale dei suoi uomini come \"basso e i risultati della sua unit\u00e0 uguali a zero\". In realt\u00e0, il primitivo sistema di avvistamento e segnalazione dei croati costringeva i piloti dei Macchi a decollare quando i bombardieri si trovavano sulla verticale dell'aeroporto, ormai irraggiungibili."}
{"id": "257734", "revid": "37401", "url": "https://it.wikipedia.org/wiki?curid=257734", "title": "Magi (zoroastrismo)", "text": "I magi, persiano \u0645\u063a \"m\u0101gh\" (singolare magio o mago, dall'antico persiano \"magu-\", in babilonese \"magu\u0161,\" latino \"magus\" e greco \"m\u00e1gos\") furono gli appartenenti alla casta sacerdotale dei periodi medo, achemenide, partico e sasanide nell'ambito della religione zoroastriana.Attestata in molti documenti dell'antichit\u00e0, la parola \"mago\" appare per la prima volta nell'iscrizione di Dario I il Grande a Bisotun. Pur essendo espressione del mondo iranico, non \u00e8 stata suggerita alcuna etimologia indoeuropea (la famiglia linguistica a cui appartengono le lingue iraniche) soddisfacente, portando molti studiosi a sostenere l'ipotesi secondo la quale si tratti di \"un'aggiunta indigena alla societ\u00e0 meda\". Nonostante ci\u00f2, secondo \u00c9mile Benveniste il termine \"magu-\" designava un membro di una particolare classe sociale in lingua proto-iranica.\nMagophonia.\nNell'iscrizione sopracitata di Dario I a Bisotun si racconta che nel 522 a.C. un mago di nome Gaum\u0101ta afferm\u00f2 di essere Bardiya, figlio di Ciro II il Grande, usurpando il potere reale. Il vero Bardiya era stato segretamente ucciso dal re Cambise.\nErodoto (\"Storie\", libro III) menziona Bardiya con il nome di Smerdi e racconta di due magi, uno dei quali, di nome Patizeite, era stato nominato amministratore del palazzo di Susa da Cambise mentre l'altro, fratello del primo, non solo assomigliava a Smerdi ma portava lo stesso nome.\u00a0Successivamente, mentre Cambise si trovava in Egitto per poi morire lungo la via del ritorno a Susa, il mago Smerdi si spacci\u00f2 per il figlio di Ciro con l'aiuto di Patizeite.\nErodoto continua la narrazione scrivendo come Dario I e i suoi nobili compagni scoprirono e uccisero l'impostore Smerdi e Patizeite, per poi mostrarne in pubblico le teste mozzate al fine di rivelare l'impostura.\u00a0Erodoto aggiunge che in commemorazione di questo evento i persiani tennero la grande festa chiamata \"Magophonia\" durante la quale tutti i magi rimanevano a casa per non essere uccisi.\u00a0Ctesia menziona anche la celebrazione annuale del giorno dell'uccisione del mago che chiama Sphendadates.\u00a0\nOrigine meda.\nSecondo Erodoto (I, 101), il quale elenca i nomi delle sei trib\u00f9 dei medi, i magi erano una casta ereditaria di sacerdoti. Essi furono molto influenti nella societ\u00e0 meda fino all'unificazione degli imperi medo e persiano nel 550 a.C. Erodoto aggiunge che questi ultimi occupavano una posizione di rilievo presso la corte meda come interpreti di sogni e indovini.\nQuasi nulla si sa dei magi iraniani occidentali durante il periodo pre-zoroastriano. Secondo Ilya Gershevitch , all'inizio delle loro attivit\u00e0 i magi non erano rappresentanti di alcuna religione particolare ma esperti tecnici, sacerdoti professionisti che servivano il culto di qualsiasi dio iraniano sotto compenso.\u00a0Seguendo la sua teoria, i magi adottarono lo zoroastrismo solo alla fine del IV secolo a.C. e proclamarono Zoroastro come loro profeta e insegnante.\nPeriodo achemenide.\nDal tempo di Dario I in poi i magi furono i sacerdoti ufficiali dei re achemenidi e giocarono un ruolo fondamentale alla corte reale, godendo cos\u00ec di una grande influenza. Insieme alle loro funzioni religiose, tra cui l'esecuzione di libagioni cultiche verso fiumi e montagne e l'attuazione di sacrifci animali, erano anche impegnati in attivit\u00e0 amministrative ed economiche. Nel loro ruolo di sacerdoti ufficiali appaiono non solo nella stessa Persepoli, ma anche in tutto l'Iran sud-occidentale .\nProbabilmente alcuni magi giunsero anche a Babilonia per eseguire rituali religiosi per i persiani e i medi che rimasero in quel paese come ufficiali reali e soldati. \nDa un documento aramaico redatto nel 434 a.C. si evince che dei magi giunsero ad Elefantina, dove fu fondata una colonia militare dall'amministrazione persiana. In questo testo, il nome Mithrasarah Magus, di probabile derivazione iranica, appare tra i testimoni di un documento legale privato in cui un colono ebreo d\u00e0 a sua moglie met\u00e0 della sua casa, a testimonianza delle funzioni legali-amministrative dei magi.\nL'importanza dei magi durante il periodo achemenide \u00e8 testimoniata dallo stesso Erodoto che racconta nelle Storie di come Serse non prendesse alcuna importante decisione senza prima interpellare un mago; le abilit\u00e0 profetiche di questi sacerdoti erano ampiamente sfruttate anche in guerra dove i magi si recavano portando con se il fuoco sacro. Diversi rituali venivano officiati durante le campagne militari affinch\u00e9 tutto andasse a buon fine. \nDalla Cyropedia di Senofonte si evince che i magi svolgessero anche compiti relativi l'educazione scolastica dei principi e prendevano parte al rito di incoronazione di ogni nuovo re.\n\u00c8 anche noto da Arriano che dei magi vennero impiegati come guardie della tomba di Ciro il Grande a Pasargadae, dove sacrificavano periodicamente un cavallo.\nAttestazioni archeologiche.\nIl ruolo dei magi come sacerdoti \u00e8 noto anche grazie ad alcune dalle loro rappresentazioni in cui sono ritratti in atti rituali; un altare del fuoco con due magi partecipanti \u00e8 raffigurato su un rilievo del V secolo a.C. trovato a Dascilio, capitale della Frigia ellespontica in Asia Minore, dove appaiono vestiti con tunica e pantaloni, mentre naso e bocca sono coperti.\u00a0Si conservano anche rilievi del periodo seleucide e arsacide .\nUlteriori immagini di magi sono attestate sulle impronte di sigillo su diverse tavolette di argilla di Persepoli.\u00a0Questi sigilli mostrano due persone sotto l'emblema di Ahura Mazd\u0101, a forma di disco solare, che tengono un mortaio e un pestello davanti ad un altare del fuoco .\nPassaggio alla cultura greco-romana.\nNella cultura greca si fece uso del termine \"m\u00e1gos\" per indicare ogni incantatore o mago, ma anche ciarlatani e medicastri, specialmente da filosofi come Eraclito che avevano un atteggiamento scettico riguardo all'arte dell'incantatore e nella letteratura comica (\"Lucio o l'asino\" di Luciano di Samosata). In epoca ellenistica \"m\u00e1gos\" inizi\u00f2 ad essere utilizzato come aggettivo relativo al campo semantico della magia, come nell'espressione \"magas techne\" \"ars magica\" usata da Filostrato. Inoltre i magi della Persia erano considerati come degli specialisti di magia e astrologia. \nPlinio il Vecchio (30,2) afferm\u00f2: \"Senza dubbio la magia sorse in Persia con Zoroastro.\"\nEssi sono anche nominati da Giordano Bruno nel \"De Magia\" ove sono definiti come sapienti."}
{"id": "257739", "revid": "1776051", "url": "https://it.wikipedia.org/wiki?curid=257739", "title": "Vuadens", "text": "Vuadens (toponimo francese; in tedesco \"W\u00fcadingen\", desueto) \u00e8 un comune svizzero di 2\u00a0317 abitanti del Canton Friburgo, nel distretto della Gruy\u00e8re.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nVuadens \u00e8 servito dalla stazione di Vuadens-Nord, sulla ferrovia Bulle-Romont, e da quella di Vuadens-Sud, sulla ferrovia Pal\u00e9zieux-Montbovon.\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "257743", "revid": "729019", "url": "https://it.wikipedia.org/wiki?curid=257743", "title": "Semel heres, semper heres", "text": "La locuzione latina semel heres semper heres (\"una volta erede, erede per sempre\") esprime un principio fondamentale del diritto successorio in virt\u00f9 del quale una volta che si sia divenuti erede non \u00e8 pi\u00f9 possibile perdere questa qualit\u00e0 per rinuncia. \nLa rinuncia pu\u00f2 esser fatta dal chiamato all'eredit\u00e0 solo fino al momento dell'accettazione."}
{"id": "257765", "revid": "1226", "url": "https://it.wikipedia.org/wiki?curid=257765", "title": "Dinastia Osmani", "text": ""}
{"id": "257774", "revid": "253269", "url": "https://it.wikipedia.org/wiki?curid=257774", "title": "Richard Basehart", "text": "Biografia.\nNativo di Zanesville (Ohio), trascorse gran parte della sua infanzia in un orfanotrofio, dopo la morte della madre e quando suo padre, Harry Basehart, non fu capace di badare ai suoi quattro figli.\nIntenzionato inizialmente a seguire le orme paterne nel giornalismo, il tredicenne Richard inizi\u00f2 a recitare in piccoli ruoli all'interno della compagnia teatrale cittadina. Dopo aver terminato le scuole superiori, nel 1932 si un\u00ec alla \"Wright Players Stock Company\", lavorando contemporaneamente come reporter a Zanesville. A met\u00e0 degli anni trenta si un\u00ec alla compagnia di Jasper Deeter \"Hedgerow Theater Company\", nella Rose Valley, recitando per cinque anni in diversi classici del teatro. Alla fine degli anni trenta si spost\u00f2 a New York in cerca di fortuna nei teatri di Broadway. Nel 1939 conobbe l'attrice Stephanie Klein, che spos\u00f2 agli inizi del 1940. Dopo la morte della sua prima moglie, spos\u00f2 l'attrice italiana Valentina Cortese, con cui ebbe un figlio, l'attore Jackie Basehart; la coppia divorzi\u00f2 nel 1960. \n&lt;br&gt;\nContinu\u00f2 a cercare una svolta nella sua carriera teatrale e nel 1942 si un\u00ec alla compagnia teatrale di Margaret Webster, ma il suo percorso artistico cambi\u00f2 rotta solo nel 1945, grazie alla commedia \"The Hasty Heart\", quando il regista teatrale Bretaigne Windust gli affid\u00f2 il ruolo principale del soldato scozzese, interpretazione per la quale Basehart vinse il \"New York Drama Critics Award\" nel 1945.\nHollywood.\nFu da quel momento che Basehart trov\u00f2 la sua strada anche sul grande schermo, ottenendo il suo primo contratto a Hollywood e recitando nel suo primo film, \"Dimmi addio\" (1947), accanto a Joan Leslie, cui segu\u00ec il film drammatico \"Il grido del lupo\" (1947), al fianco di Barbara Stanwyck ed Errol Flynn.\nIl merito di Basehart in questo periodo della sua carriera cinematografica fu quello di scegliere con molta attenzione i suoi ruoli, evitando personaggi stereotipati in cui potesse essere in seguito identificato.\nLa prima interpretazione a dargli una certa notoriet\u00e0 fu nella pellicola poliziesca \"Egli camminava nella notte\" (1948), diretta dal regista Alfred L. Werker e da un non ancora accreditato Anthony Mann, al fianco di Scott Brady, nella quale Basehart interpret\u00f2 magistralmente il ruolo di un tecnico elettronico dedito al furto e all'omicidio.\nNei successivi due anni Basehart affront\u00f2 diversi ruoli importanti, il pi\u00f9 noto dei quali fu nel dramma storico \"Il regno del terrore\" (1949) di Anthony Mann, nel quale l'attore interpret\u00f2 magistralmente il ruolo di Maximilien de Robespierre, responsabile del bagno di sangue che segu\u00ec la Rivoluzione francese. Nel 1950 Basehart venne chiamato ad interpretare uno dei ruoli pi\u00f9 difficili ed impegnativi della sua carriera nella celebre pellicola drammatica \"14\u00aa ora\", diretta da Henry Hathaway, al fianco di Debra Paget e Barbara Bel Geddes.\nFu durante le riprese di questa pellicola che sua moglie Stephanie fu colta da un malore che si rivel\u00f2 essere un tumore cerebrale, del quale mor\u00ec poco tempo dopo. Dopo aver terminato le riprese del film Basehart lasci\u00f2 gli Stati Uniti d'America e si trasfer\u00ec in Italia insieme all'attrice Valentina Cortese, che spos\u00f2 nel 1951 e da cui ebbe un figlio, Jackie, che diventer\u00e0 anch'egli attore.\nTra i principali lavori a cui prese parte durante gli anni cinquanta, sono da ricordare \"La strada\" (1954) e \"Il bidone\" (1955), diretti entrambi da Federico Fellini, l'epico \"Moby Dick, la balena bianca\" (1956) di John Huston, il dramma militare \"Il fronte del silenzio\" (1957) di Karl Malden (per cui ottenne una candidatura ai BAFTA Awards).\nIn seguito prese parte alla serie televisiva \"Viaggio in fondo al mare\" (1964-1968), all'episodio pilota della serie televisiva \"Supercar\" (1982), in cui interpret\u00f2 Wilton Knight.\nVittima di un attacco cardiaco nell\u2019agosto 1984, fu operato ma non si riprese dall'intervento. Mor\u00ec il 17 settembre dello stesso anno, all\u2019et\u00e0 di 70 anni.\nPremi e riconoscimenti.\nInoltre fu l'annunciatore nella cerimonia di chiusura delle Olimpiadi di Los Angeles nel 1984."}
{"id": "257781", "revid": "120146039", "url": "https://it.wikipedia.org/wiki?curid=257781", "title": "Caissa", "text": "Caissa \u00e8 un personaggio letterario raffigurato come dea protettrice del gioco degli scacchi.\nStoria.\nIl mito moderno di Caissa ebbe origine nel 1763 quando l'inglese sir William Jones, fine giurista, letterato e padre della linguistica storica, scrisse un poema in versi intitolato appunto \"Caissa\". Nell'opera, il dio Marte \u00e8 innamorato della driade tracia Caissa, ne \u00e8 per\u00f2 respinto e per conquistarla inventa il gioco degli scacchi e gliene fa dono.\nSebbene il poema sia stato totalmente dimenticato, la figura di Caissa \u00e8 diventata con gli anni incredibilmente popolare fra gli scacchisti di tutto il mondo. Elencare tutte le attivit\u00e0 legate in qualche modo agli scacchi che hanno usato nel loro nome quello di Caissa \u00e8 impossibile. Sul web non ci sono praticamente domini nazionali senza un sito intitolato a Caissa.\nFra le moltissime locuzioni in cui appare il suo nome si ricordano: \"essere stato aiutato da Caissa\" (aver avuto fortuna), \"un giudizio su questa posizione giace in grembo a Caissa\" (posizioni particolarmente complicate, la cui valutazione non \u00e8 concorde fra gli studiosi).\nProbabilmente il primo a citare una dea degli scacchi (Scacchis) fu l'umanista italiano Marco Girolamo Vida (1490-1566) nel suo poema \"La Scaccaide\".\n\"Caissa Italia editore\" \u00e8 anche il nome di una casa editrice italiana dedicata agli scacchi."}
{"id": "257805", "revid": "125354007", "url": "https://it.wikipedia.org/wiki?curid=257805", "title": "17 re", "text": "17 re \u00e8 il secondo album in studio del gruppo musicale italiano Litfiba, pubblicato il 13 dicembre 1986 dalla I.R.A. Records.\nFa parte, con il precedente \"Desaparecido\" (1985) e il successivo \"Litfiba 3\" (1988), della cosiddetta \"trilogia del potere\".\nDescrizione.\nInizialmente pubblicato come album doppio (in Francia usc\u00ec come album singolo), \"17 re\" si contraddistingue per la presenza di quattro facciate e sedici brani, tutte composizioni originali della band fiorentina formata da Antonio Aiazzi, Ringo De Palma, Gianni Maroccolo, Piero Pel\u00f9 e Federico Renzulli e da Francesco Magnelli. Gli arrangiamenti di tutte le canzoni presenti nell'album sono stati curati da Gianni Maroccolo con l'aiuto di Francesco Magnelli con suoni ed effettistiche molto varie sulla base dei contenuti delle canzoni, tutti elementi che fanno di \"17 re\" non solo un album new wave ma anche post-punk, psichedelico e rock. Le sessioni di registrazione in studio avvennero nell'estate\\autunno del 1986 a Firenze, ma i brani erano stati precedentemente rodati dal gruppo nei concerti dal vivo.\nIl disco prende il titolo da quella che doveva essere la title-track, \"17 re\" appunto, che per\u00f2 non \u00e8 stata poi pubblicata perch\u00e9 ritenuta dagli stessi Litfiba poco convincente e musicalmente non all'altezza delle altre canzoni dell'album. Tuttavia, il testo di questa canzone \u00e8 stato in parte stampato all'interno della copertina dell'album.\nL'album \u00e8 presente nella classifica dei 100 dischi italiani pi\u00f9 belli di sempre secondo \"Rolling Stone Italia\" alla posizione numero 86. \u00c8 il primo doppio album della storia della musica indipendente italiana ed \u00e8 considerato uno dei capisaldi della new wave nazionale.\nIn alcune date del tour del disco, il batterista Ringo De Palma, impegnato con il servizio civile, viene sostituito da Daniele Trambusti che, dopo la sua tragica morte, lo rimpiazzer\u00e0 nella formazione dei Litfiba. Daniele Trambusti \u00e8 anche il fonico di registrazione e di mixing.\nIn occasione del Record Store Day 2017, il disco \u00e8 stato ristampato dalla Atlantic Records in una edizione speciale numerata in vinile 180 grammi.\nCopertina.\nLa copertina presenta un cuore sacro cinto di spine attorniato da colore graffiato. L'immagine \u00e8 stata realizzata dal manager Alberto Pirelli passando della trielina su un'immagine sacra, come bozza per mostrare il progetto per la copertina: il cuore di Cristo, re dei re, per simboleggiare i 17 re. Sebbene siano stati effettuati vari tentativi, alla fine venne scelto il primo abbozzo come copertina ufficiale.\nI crediti sono posizionati in alto, scritti in futura col nome del gruppo in nero e il titolo in color oro retroilluminato.\nTracce.\nTesti e musiche dei Litfiba."}
{"id": "257837", "revid": "767487", "url": "https://it.wikipedia.org/wiki?curid=257837", "title": "Litfiba 3", "text": "Litfiba 3 \u00e8 il terzo album in studio del gruppo musicale italiano Litfiba, pubblicato il 5 maggio 1988 dalla I.R.A. Records.\n\u00c8 l'album che chiude la cosiddetta \"trilogia del potere\", di cui fanno parte anche i precedenti \"Desaparecido\" (1985) e \"17 re\" (1986).\nDescrizione.\nRispetto ai dischi precedenti del gruppo, i testi sono ancora pi\u00f9 incentrati sul tema politico, e questa intenzione era particolarmente evidente in quello che doveva essere il titolo iniziale, scartato poco prima della pubblicazione, ovvero \"Prigionieri\". Un altro chiaro riferimento \u00e8 la scelta della foto di copertina, in cui \u00e8 ritratto Willie Jasper Darden, un nero giustiziato sulla sedia elettrica in Florida il 15 marzo 1988, nonostante i forti dubbi sulla sua colpevolezza, espressi anche da alcuni membri della giuria; ed al tema della pena di morte \u00e8 dedicata anche la terza traccia dell'album, \"Louisiana\". Ma i bersagli sono ben pi\u00f9 numerosi: tra questi Giovanni Paolo II per la sua controversa visita all'allora dittatore cileno Pinochet (\"E dittatura e religione / fanno l'orgia sul balcone\" recita \"Santiago\", traccia d'apertura dell'album), ma anche le istituzioni per il controllo della devianza psichica (\"Ci sei solo tu\") o il genocidio dei nativi americani (\"Tex\").\nIn generale, sia nelle liriche che nella musica, si registra un'evoluzione per il gruppo, che sembra orientarsi verso una comunicazione pi\u00f9 diretta ed immediata, tralasciando in parte la componente new wave, che aveva caratterizzato i precedenti lavori, a favore di un hard rock pi\u00f9 diretto e aggressivo; in particolare il brano \"Cuore di vetro\", pur mantenendo lo spirito originario della band, pu\u00f2 essere considerato come il primo pezzo grunge italiano. La forte presenza dell'hard rock \u00e8 riscontrabile anche in \"Tex\", \"Corri\", \"Santiago\" e \"Amigo\", cos\u00ec come in tutto l'album si possono trovare influenze blues e psichedeliche (in particolare in \"Louisiana\", \"Peste\", \"Ci sei solo tu\", \"Bambino\") e di musica latina (soprattutto in \"Santiago\", \"Bambino\" e anche in \"Paname\").\n\"Litfiba 3\" \u00e8 il primo album dei Litfiba del quale esiste l'edizione originale su CD (le edizioni CD degli album precedenti sono ristampe realizzate in tempi successivi). Secondo quanto riportato dalla biografia \"A denti stretti\", realizzata dal giornalista Federico Guglielmi nel 2000, dovrebbe essere il primo album italiano realizzato interamente in digitale.\nIn realt\u00e0 tra i primi album di artisti italiani ad essere interamente registrati in digitale , ci sono E=MC\u00b2 di Giorgio Moroder, pubblicato nel 1979 e Branduardi '81, omonimo album del cantautore, pubblicato 7 anni prima dell'album della band toscana.\nTracce.\nTesti e musiche dei Litfiba."}
{"id": "257840", "revid": "1924342", "url": "https://it.wikipedia.org/wiki?curid=257840", "title": "El Diablo", "text": "El Diablo o El diablo (\"il diavolo\" in lingua spagnola), pu\u00f2 riferirsi a:"}
{"id": "257841", "revid": "125671642", "url": "https://it.wikipedia.org/wiki?curid=257841", "title": "Terremoto (album)", "text": "Terremoto \u00e8 il quinto album in studio del gruppo musicale italiano Litfiba, pubblicato l'8 gennaio 1993 dalla CGD.\n\u00c8 il secondo capitolo della cosiddetta \"tetralogia degli elementi\" iniziata nel 1990 con l'uscita del precedente \"El diablo\", e che comprender\u00e0 anche i successivi \"Spirito\" e \"Mondi sommersi\".\nIl disco \u00e8 caratterizzato da un suono molto duro e aggressivo, percorso da una vena di forte critica sociale e politica. \"Terremoto\" risulta uno degli album pi\u00f9 amati dai fans dei Litfiba, e lo testimoniano anche le oltre copie vendute dal disco in Italia.\nDescrizione.\nPer la composizione dell'album, Piero propose a Ghigo di andare in Messico per cercare un\u2019ispirazione differente e registrare i provini con un semplice quattro piste analogico. Ma alla fine si opt\u00f2 per una casa in Maremma, ad Ansedonia, luogo bellissimo dalle origini etrusche che Piero aveva scoperto anni prima durante un viaggio in moto. Trascorsero ad Ansedonia due mesi, Febbraio e Marzo del 1992, e l\u00ec nacquero tutte le canzoni di \"Terremoto\". Il disco venne registrato a Firenze, nel nuovo studio della I.R.A. da Fabrizio Simoncioni. Sul disco, la produzione artistica appare interamente come opera di Alberto Pirelli.\nSeguito dell'enorme successo del precedente \"El diablo\", \"Terremoto\" \u00e8 forse l'album pi\u00f9 potente e vicino al metal che la band abbia mai prodotto, nonostante l'amore del gruppo per la melodia sia indubbiamente presente anche in questo lavoro. Abbastanza influenzato anche dalla musica grunge che spopolava in quel periodo, il disco vede una chitarra molto presente e distorta, nonch\u00e9 una vocalit\u00e0 di Piero Pel\u00f9 molto teatrale, spesso gridata e aggressiva, per certi versi simile a quelle dei vari James Hetfield e Dave Mustaine. Alla batteria Franco Caforio (ex-membro dei Death SS), che ha permesso ai Litfiba di avere sonorit\u00e0 indirizzate pi\u00f9 sull'heavy metal. Proprio queste caratteristiche resero l'album particolarmente ben visto a livello commerciale, tanto che riusc\u00ec ad arrivare alla seconda posizione nelle classifiche di vendita in Italia. Le vendite furono seguite da un trionfale tour, che vide anche molte date all'estero. Tra queste va segnalata una a Roma, che venne ritardata per un allarme bomba. Dall'album furono estratti tre singoli: \"Maudit\", \"Sotto il vulcano\" e \"Prima guardia\". Tutti i brani dell'album sono firmati Pel\u00f9-Renzulli, eccetto \"Sotto il vulcano\" (Pel\u00f9-Aiazzi/Renzulli). L'album risulta il 14\u00ba pi\u00f9 venduto del 1993.\nLe tematiche.\nLa tematica principale di questo album (che nell'ambito della \"tetralogia degli elementi\" \u00e8 dedicato alla terra) \u00e8 indubbiamente la critica sociale e politica. Influenzato dallo scenario sociopolitico italiano (con la cosiddetta Tangentopoli che aveva scoperchiato le storture della \"Prima Repubblica\") vede l'attacco al malaffare e al vecchio sistema di potere corrotto (\"Dimmi il nome\", \"Dinosauro\"), la critica allo strapotere dei mass media (\"Maudit\") e il ritratto della propria citt\u00e0, Firenze, come vittima di una inarrestabile decadenza. \"Soldi\" \u00e8 dedicata ironicamente a chi accusava i Litfiba di imborghesimento, di aver pensato solo ai soldi con gli ultimi dischi. La canzone parla di quella generazione, figli del boom economico del dopoguerra, che l\u2019ha portata ad un presente di crisi. Ma anche dell\u2019avidit\u00e0, che poi \u00e8 legato a quello del potere da cui nascono la corruzione e altri atteggiamenti negativi.\nA questi brani si uniscono poi un sarcastico e allusivo ritratto di una coppia in crisi (\"Il mistero di Giulia\") e i due brani forse pi\u00f9 notevoli dell'album, la ballata antimilitarista \"Prima guardia\" (ispirata da \"Il deserto dei Tartari\" di Dino Buzzati) e la poetica \"Fata Morgana\", giudicata tra le migliori canzoni mai composte dal gruppo e legata al fenomeno ottico omonimo. A chiudere l'album c'\u00e8 poi \"Sotto il vulcano\", omaggio nei confronti della cultura messicana e ispirata dal romanzo omonimo di Malcolm Lowry. La canzone venne dedicata dalla band ad Augusto Daolio, cantante storico dei Nomadi, perch\u00e9 il giorno in cui i Litfiba la stavano registrando appresero la notizia della sua morte.\nNonostante molti brani si basino su un'evidente ironia, la sensazione che traspare all'ascolto \u00e8 di una durezza tipicamente heavy metal, dovuta all'impasto sonoro generale in cui le liriche trovano posto, oltre che all'esecuzione vocale di Pel\u00f9.\n\"Terremoto\" venne prodotto in un periodo musicale nel quale il grunge e l'heavy metal dominavano il mercato. Proprio la qualit\u00e0 del disco permise al gruppo di suonare al Roskilde Festival, evento unico e storico per un gruppo rock italiano; in quell'edizione i Litfiba divisero il palco con, tra gli altri, Anthrax, Mot\u00f6rhead, Suicidal Tendencies e Sonic Youth. Una piccola nota \u00e8 rappresentata dall'uso di scratch nel brano \"Maudit\", utilizzati nella musica rap e presenti in quegli anni nel mondo delle posse."}
{"id": "257850", "revid": "116258331", "url": "https://it.wikipedia.org/wiki?curid=257850", "title": "Toronto Santa Claus Parade", "text": "Una delle pi\u00f9 conosciute parate natalizie \u00e8 la Toronto Santa Claus Parade, tenuta annualmente vicino alla met\u00e0 di novembre a Toronto, Ontario, Canada.\nLa Toronto Santa Claus Parade venne iniziata nel 1905 dal grande magazzino Eaton's, con un carro solo. Ora ha pi\u00f9 di 24 carri, 24 bande, e 1700 partecipanti.\n\u00c8 una delle pi\u00f9 grandi produzioni nel Nord America, ed \u00e8 trasmessa in tv, a molti Paesi, principalmente dai network di CanWest Global."}
{"id": "257855", "revid": "831312", "url": "https://it.wikipedia.org/wiki?curid=257855", "title": "Giro d'Italia 1969", "text": "Il Giro d'Italia 1969, cinquantaduesima edizione della \"Corsa Rosa\", si svolse in ventitr\u00e9 tappe dal 16 maggio all'8 giugno 1969, per un percorso totale di 3\u00a0851,3 km, impegnativo e ricco di salite. Fu vinto da Felice Gimondi.\nEddy Merckx era in maglia rosa a Savona, quando fu escluso dalla gara dopo essere risultato positivo a un controllo anti-doping. Il regolamento in quell'anno prevedeva che il corridore squalificato non perdesse i risultati ottenuti in precedenza.\nLa tappa della Marmolada fu annullata per il maltempo. La settima tappa (da Viterbo a Terracina) fu funestata da un tragico incidente: la tribuna provvisoria montata sul traguardo croll\u00f2 per il sovraffollamento durante l'arrivo del gruppo di testa, causando la morte di un bambino di 11 anni e 48 feriti (12 ricoverati di cui un paio in condizioni gravi) tra ciclisti e pubblico."}
{"id": "257859", "revid": "1632387", "url": "https://it.wikipedia.org/wiki?curid=257859", "title": "Specie alloctona", "text": "In biologia, per specie alloctona o specie aliena si intende una qualsiasi specie vivente (animale, vegetale o fungo) che, a causa dell'azione dell'uomo (intenzionale o accidentale), si trova ad abitare e colonizzare un territorio diverso dal suo areale storico, autosostenendosi riproduttivamente nel nuovo areale. Alcune volte viene impiegato anche il termine di specie naturalizzata o specie spontaneizzata (specialmente nel caso di vegetali). Quando la specie alloctona, per le sue elevate capacit\u00e0 competitive, compromette gli ecosistemi originari, si parla di specie aliena invasiva.\nEtimologia.\nLa parola alieno deriva dal latino \"alius\", corrispondente del termine greco \"all\u00f2s\", che significa \"altro\"; letteralmente \"che appartiene ad altri, estraneo\".\nEffetti ecologici.\nUna specie alloctona che si inserisce in un nuovo habitat pu\u00f2 essere non adatta o non in grado di adattarsi e quindi estinguersi nel nuovo areale o mantenere livelli di popolazione molto bassi, magari solo per un breve periodo di tempo. Esistono molti casi in cui, per\u00f2, una specie aliena riesce ad adattarsi e a sopravvivere in un habitat nuovo e differente da quello in cui essa si \u00e8 evoluta e in cui normalmente vive. In questi casi la specie pu\u00f2 prosperare nel nuovo ambiente, riproducendosi anche in grandi numeri e per lunghi periodi di tempo.\nIn molti casi, una specie aliena che si adatta a un nuovo habitat ne altera l'equilibrio, ad esempio entrando in competizione con una o pi\u00f9 specie autoctone. In alcuni casi, la specie alloctona prende il sopravvento su una o pi\u00f9 specie originarie, portando le popolazioni autoctone persino all'estinzione. Uno dei frequenti motivi del vantaggio delle specie aliene su quelle autoctone \u00e8 l'assenza di predatori e parassiti specifici che possano frenare la crescita di queste popolazioni. \nAd oggi sono migliaia, le specie aliene introdotte pressoch\u00e9 in tutti gli ambienti del mondo, spesso con risultati di considerevole impatto ambientale ed economico. In Europa si stima che siano state introdotte oltre 13000 specie aliene, e che oltre 1300 di queste causino impatti negativi sull'ambiente. Per monitorare come le specie autoctone rispondono all'invasione delle specie alloctone, possono essere effettuati studi conservazionistici, come fa la genomica della conservazione.\nVettori.\nLa diffusione delle specie aliene \u00e8 sempre legata a fattori antropici.\nFra i vettori noti ci sono le acque di zavorra delle navi, ad esempio caricate in paesi tropicali e scaricate nei porti europei piene di larve (ad esempio molte specie di meduse, di molluschi); animali fuggiti da allevamenti (ad esempio la nutria); animali tenuti da compagnia e rilasciati in cattivit\u00e0 (ad esempio alcune specie di pappagalli, di tartarughe e testuggini ma anche grandi mammiferi come nel caso del coniglio e del cane dingo che, per diversi motivi, hanno storicamente creato enormi danni ambientali ed economici in Australia); o le pi\u00f9 antiche stive delle navi (ad esempio i ratti).\nLa Convenzione sulla diversit\u00e0 biologica ha individuato sei differenti categorie riguardo alle cause della bioinvasione:\nEsempi.\nUn caso molto noto \u00e8 l'alga \"Caulerpa taxifolia\", sfuggita dall'acquario di Montecarlo negli anni ottanta. Quest'alga entr\u00f2 in competizione con la meno prolifica \"Posidonia oceanica\" risultando indigesta e addirittura tossica per molte specie erbivore del Mar Mediterraneo. \nSempre in campo vegetale la robinia, una specie di leguminosa arborea originaria dell'America settentrionale e importata in Europa a scopo ornamentale nel 1601, ha ormai sostituito in molti boschi europei le specie autoctone come i pioppi o i salici. Nel caso della robinia, l'effettiva invasivit\u00e0 va comunque valutata caso per caso, anche perch\u00e9 a volte la sua presenza rimane limitata ai bordi delle strade e ai viali e ai giardini dove \u00e8 stata appositamente piantata. In questi casi la lotta alla robinia non avrebbe senso.\nIn Italia.\nLa fauna e la flora italiana sono ricche di animali e piante introdotti pi\u00f9 o meno volontariamente a partire dall'antichit\u00e0; se l'introduzione \u00e8 molto antica \u00e8 talora molto difficile capire se la specie \u00e8 indigena o meno.\nAlcune piante che da secoli fanno ormai parte del paesaggio italiano sono specie naturalizzate: il pino domestico, l'olivo, il cipresso. Gran parte delle erbe infestanti tipiche dei campi di grano sono state introdotte assieme al grano stesso, migliaia di anni fa dalle regioni del Medio Oriente di cui \u00e8 originario il cereale e prendono per questo il nome di archeofite. Questo \u00e8 il caso dei vari papaveri, del fiordaliso e di molte graminacee. Inoltre sono naturalizzate alcune piante forestali che sono state introdotte negli ultimi tre secoli e poi si sono diffuse rapidamente, come la robinia, l'ailanto, il prugnolo americano ed il pino nero. \nIn alcuni casi esse tendono a sostituire, in ambienti gi\u00e0 degradati dall'uomo, la vegetazione naturale, comportandosi come specie invasive, rendendo a volte necessaria una lotta contro la loro diffusione. In ogni caso non \u00e8 bene generalizzare, in quanto il concetto di \"specie invasiva\" va valutato caso per caso, in quanto non sempre tali specie danneggiano la vegetazione autoctona: in alcuni ambienti non degradati sia l'ailanto, sia la robinia sono presenti senza essere invasivi e possono essere considerati alla stregua di altre essenze introdotte e naturalizzate senza traumi; d'altro canto esistono casi in cui anche ambienti integri sono danneggiati da specie naturalizzate; \u00e8 il caso della robinia in alcuni boschi ripari. Eventuali lotte contro tali specie devono essere intraprese quindi solo dopo una attenta valutazione dei reali danni.\nAlcune piante naturalizzate.\nTra gli animali un caso di introduzione massiccia di specie aliene \u00e8 quello dei pesci d'acqua dolce, la cui fauna originaria \u00e8 stata completamente snaturata in gran parte dei corsi e gli specchi d'acqua nazionali attraverso l'introduzione di pesci provenienti da quasi tutto il mondo. Questo \u00e8 il caso, ad esempio, della carpa, presente su tutto il territorio nazionale ed introdotta probabilmente al tempo dell'Impero Romano.\nUn altro caso di specie aliena che riguarda l'Italia in particolare \u00e8 la nutria, originaria del Sudamerica, si \u00e8 diffusa, a partire dal bacino del Po, in tutta Italia. Allevati per la pelliccia dal secondo dopoguerra, molti esemplari fuggirono o furono rilasciati dagli allevamenti e si insediarono nei fiumi italiani, dove hanno trovato un ambiente ideale per la loro riproduzione. \nEmblematico anche il caso dello scoiattolo grigio americano, introdotto in pochi individui nei boschi di Stupinigi, nel comune di Nichelino (To), conta oggi migliaia di esemplari che minacciano l'autoctono scoiattolo rosso. Nelle Isole Britanniche lo scoiattolo grigio ha quasi sostituito il congenere europeo. I fiumi italiani sono interessati da numerosi esempi di specie alloctone, introdotte a scopo di pesca sportiva, come il pesce gatto, la sandra, il siluro e il persico sole, che hanno portato sulla soglia dell'estinzione diverse specie autoctone.\nLa tortora dal collare orientale, nella seconda met\u00e0 del XX secolo, si \u00e8 spostata dal suo antico areale invadendo pacificamente la Russia e l'intera Europa ed \u00e8 diventata specie stanziale naturalizzata senza tuttavia occupare la nicchia di altre specie. Essa, comunque, non si \u00e8 inserita negli ecosistemi naturali, restando piuttosto legata alla presenza umana. \nAlcuni animali naturalizzati\nIl canale di Suez.\nIl canale di Suez, mettendo a contatto due mari, il Mediterraneo e il mar Rosso che in condizioni normali non comunicano, ha permesso lo scambio di flora e fauna nell'una e nell'altra direzione, scambio che prende il nome di migrazione lessepsiana, da Ferdinando di Lesseps che progett\u00f2 e realizz\u00f2 il canale. In questi ultimi anni il numero di specie lessepsiane \u00e8 in aumento anche a causa dell'innalzamento della temperatura delle acque dovuto al riscaldamento globale provocato dalle emissioni dei gas serra ad opera dell'uomo. \u00c8 controverso se in questo caso si possa parlare di vere specie aliene in quanto l'intervento umano si \u00e8 limitato alla creazione del corridoio attraverso cui si sono spostate, autonomamente, le specie.\nIl caso Australia.\nTali migrazioni possono determinare cambiamenti molto rilevanti all'habitat originale: un esempio emblematico \u00e8 quello dell'Australia. Rimasta isolata dal resto del mondo sia geograficamente che quindi anche dal punto di vista evolutivo, si trov\u00f2 improvvisamente sommersa da nuove specie, introdotte dai colonizzatori occidentali e pi\u00f9 competitive rispetto a quelle indigene: cani, gatti, conigli, volpi.\nL'impatto con le specie autoctone fu devastante; i nuovi arrivati non trovarono predatori naturali competitivi e si svilupparono in maniera esponenziale. Il coniglio, introdotto il 25 dicembre 1859 in soli 13 esemplari, si riprodusse cos\u00ec velocemente che negli anni '50 del XX secolo si stima raggiunse la punta massima di un miliardo di capi.\nAnche il rozzo tentativo di introdurre la volpe, suo predatore naturale, non miglior\u00f2, anzi peggior\u00f2 la situazione in quanto essa si rivolgeva a prede pi\u00f9 facili di quanto non fosse il coniglio. A causa di tutto questo molte specie indigene subirono gravi danni se non l'estinzione."}
{"id": "257860", "revid": "7336", "url": "https://it.wikipedia.org/wiki?curid=257860", "title": "Logopedista", "text": ""}
{"id": "257866", "revid": "547992", "url": "https://it.wikipedia.org/wiki?curid=257866", "title": "Collisione aerea di Ramstein", "text": "La collisione aerea di Ramstein \u00e8 un incidente aereo verificatosi nel corso di un'esibizione acrobatica il 28 agosto 1988 durante l'Airshow \"Flugtag '88\" nella base NATO di Ramstein, in Germania.\nL'incidente avvenne durante l'esibizione delle Frecce Tricolori, quando la pattuglia acrobatica italiana si apprestava a completare la figura detta della \"Cardioide\". A provocare la sciagura fu la collisione in volo fra i tre Aermacchi MB-339PAN pilotati dal tenente colonnello Ivo Nutarelli (\"Pony 10\" della formazione), dal tenente colonnello Mario Naldini (\"Pony 1, capo pattuglia\") e dal capitano Giorgio Alessio (\"Pony 2\"). Mentre gli aerei numero 1 e 2 precipitarono in fiamme sulla pista, il numero 10 si abbatt\u00e9 sulla folla causando 67 vittime e 346 feriti tra gli spettatori.\nI resti dei tre velivoli delle Frecce Tricolori coinvolte nell'incidente furono acquistati dal Museo dell'Aviazione di Rimini nel 1989 e l\u00ec sono rimasti esposti per diversi anni. Poi su richiesta dello Stato Maggiore dell'Aeronautica Militare Italiana, il museo li don\u00f2 ad essa ricevendo in cambio un monumento commemorativo in memoria dei morti di questo tragico incidente ed un velivolo F-104 ASA. In seguito alla tragedia di Ramstein, furono per tre anni vietate le esibizioni aeree (sul territorio tedesco) ed in seguito riviste le misure di sicurezza, allontanando il pubblico dall'area delle evoluzioni acrobatiche.\nStoria.\nL'incidente avvenne all'inizio dell'esibizione, quando i velivoli si apprestavano ad eseguire un \"Cardioide\". All'evento erano presenti circa 300.000 persone.\nLa figura del cardioide avrebbe dovuto mostrare nel cielo un grande cuore trafitto proprio di fronte agli spettatori; dopo aver tracciato la figura nel cielo, le formazioni laterali, cinque velivoli da sinistra (interni alla figura e pi\u00f9 prossimi al punto d'intersezione) e quattro da destra (pi\u00f9 esterni alla figura e approssimati al pubblico), si avviavano a chiudere il \"cuore\" per il passaggio finale del solista che, provenendo frontalmente rispetto al pubblico, avrebbe dovuto incrociare i due gruppi sorvolando il punto di incrocio dopo 3/5 secondi. Al momento dell'incrocio decisivo, l'altezza dei velivoli rispetto al suolo era di circa 40 metri.\nL'aereo denominato PONY10, quello del solista tenente colonnello Nutarelli, esegu\u00ec la sua manovra dapprima con un lieve ritardo e, successivamente ad una serie di correzioni, recuperando un eccessivo anticipo che port\u00f2 il velivolo in rotta di collisione con i due gruppi che si apprestavano all'incrocio di fronte al pubblico e al centro della pista. Nutarelli, universalmente riconosciuto come un pilota eccellente e che aveva eseguito la stessa figura oltre 70 volte nella sua carriera di solista \u2013 compresa quella durante le prove del giorno precedente (durante la quale era giunto in ritardo di alcuni secondi) \u2013 oper\u00f2 diverse correzioni di manovra fin dalla fase di apertura, durante la quale il suo velivolo sal\u00ec maggiormente di quota rispetto agli altri compagni l'angolo quasi retto generato dal fumo bianco di PONY10).\nResosi conto di essere in anticipo, cerc\u00f2 presumibilmente di rallentare la picchiata estraendo l'aerofreno ventrale, degradando cos\u00ec l'aerodinamica del velivolo e riducendone di fatto la velocit\u00e0. Gli speciali strumenti volti al calcolo dello stress da accelerazione installati esclusivamente sul velivolo del solista indicarono che solo negli ultimissimi istanti prima dell'impatto Nutarelli tent\u00f2 una brusca manovra correttiva per far prendere quota al suo velivolo, subendo una straordinaria sollecitazione vicina ai 10G. Malgrado l'estremo tentativo il solista non riusc\u00ec a evitare l'impatto, giungendo fatalmente al punto d'intersezione della figura. L'ala destra di PONY10 attravers\u00f2 l'abitacolo di PONY2 uccidendo all'istante il cap. Alessio e impatt\u00f2 con il muso l'aereo del capo formazione, ten. col. Naldini (PONY1), tranciandone la coda e rendendolo ingovernabile. Nutarelli mor\u00ec sul colpo. Frammenti dei due aerei colpirono anche i velivoli 3 e 5, che riuscirono ad allontanarsi dalla scena.\nPONY1 si schiant\u00f2 su una corsia laterale alla pista senza che Naldini potesse salvarsi malgrado l'azionamento del seggiolino eiettabile e coinvolgendo l'elicottero medico Black Hawk e il suo pilota, il capitano americano Kim Strader, che riport\u00f2 gravissime ustioni, a causa delle quali egli mor\u00ec alcuni giorni dopo in ospedale. Contemporaneamente, PONY2 precipitava sulla pista ed esplodeva senza causare danni di rilievo. PONY10, del tutto privo della cabina di pilotaggio e avvolto dalle fiamme, si impenn\u00f2, cadendo al suolo con l'ala destra e scivolando in una nube di carburante incendiato sull'erba davanti all'area del pubblico, dove invest\u00ec gli spettatori per poi arrestarsi nell'urto contro un furgone di gelati ivi parcheggiato.\nIl luogo dell'impatto iniziale veniva ritenuto il migliore disponibile per assistere alla manifestazione, essendo infatti il pi\u00f9 vicino all'area di volo e dunque alla minima distanza consentita al pubblico. Data la sua posizione centrale rispetto al resto della pista, il posto era anche il pi\u00f9 affollato. Tra gli altri, rimase coinvolto anche il cineoperatore della Pattuglia Acrobatica Nazionale (PAN): la sua telecamera e i contenuti delle registrazioni finirono anch'essi distrutti dalle fiamme.\nL'intera tragedia si comp\u00ec in soli 7 secondi, un lasso estremamente breve a causa della bassa quota delle manovre, tale da rendere drammaticamente casuale o improbabile qualsiasi tentativo di fuga della folla dalle traiettorie dei rottami impazziti, delle schegge o del fuoco. I piloti sopravvissuti volarono in formazione nei pressi della base finch\u00e9 non fu ordinato loro di atterrare nella base aerea di Sembach.\nIl Cardioide.\nIl Cardioide \u00e8 la seconda figura eseguita nel programma delle Frecce Tricolori, allora come ora, che si sussegue al looping in formazione a piramide che apre lo show. Dalla piramide, i velivoli passano alla formazione a rombo, con il Solista che spunta fuori dalla coda della geometria. Provenendo dal fronte rispetto al pubblico, la formazione sale quindi in verticale e, raggiunta la quota di circa 1.500 metri, si separa in un gruppo da cinque velivoli (alla cui testa c'\u00e8 il N.1, il Capo Formazione) e in uno da quattro (capitanati dal N.6). Queste due \"sezioni\" si aprono verso sinistra e verso destra, ruotando per andare a testa gi\u00f9 e iniziare a disegnare con i fumi le due curve alte della forma del cuore.\nIl Solista, che \u00e8 indietro, prosegue verso l'alto, iniziando ad accumulare un leggero ritardo causato dalla posizione arretrata e dalla conseguente entrata nella fase di rovesciamento postposta rispetto alle due sezioni che si sono mosse prima di lui. La sua manovra \u00e8 identica a quella dei due gruppi, ma sviluppata sul piano tangente all'area di manifestazione: in sostanza compie un looping in direzione opposta al pubblico, di fatto quasi scomparendo a causa dei fumi e della distanza. Il ritardo tra le sezioni e il Solista \u00e8 garantito dalla differenza di tempistiche nell'apertura e, soprattutto, dal Capo Formazione, il quale continuativamente informa tutti i velivoli della propria posizione e velocit\u00e0. Al Solista non rimane che tenere il proprio looping pi\u00f9 o meno chiuso rispetto a quello comunicato per essere certo di arrivare in ritardo. Spesso \u2013 come accadde anche durante il giorno delle prove a Ramstein \u2013 il problema era accumulare troppo ritardo: quei 2 o 3 secondi in pi\u00f9 rispetto ai 3-4 che rientravano nella normalit\u00e0 del risultato di manovra.\nTutti i velivoli stanno eseguendo un loop: le due sezioni chiudono la forma del cuore allineandosi una sinistra e una a destra della pista. Al loro incrocio l'illusione ottica per chi osserva da davanti \u00e8 che si scontrino, mentre in realt\u00e0 i velivoli si sfiorano a qualche decina di metri, in perfetta sicurezza. Dopo qualche secondo, nella nebbiolina bianca generata dai fumi bianchi, ecco spuntare il Solista, che si impenna verso l'alto, sorvolando il punto di incrocio.\nIl risultato dal punto di vista dello spettatore \u00e8 molto emozionante in quanto, anche se gli aerei passano a tre quote diverse, l\u2019impressione \u00e8 che passino tutti per lo stesso punto. Questo dovuto alla prospettiva ortogonale della figura ed alla velocit\u00e0 dell\u2019esecuzione.\nLe due sezioni si riuniscono, mentre il Solista si prepara ad alternarsi alla formazione dei nove velivoli per uno spettacolo senza interruzioni.\nIn seguito all'incidente di Ramstein il Cardioide venne modificato nella figura che possiamo ammirare oggi: dopo l'apertura il Solista si allontana dal resto della Pattuglia per prepararsi ai suoi passaggi e non attraversa pi\u00f9 il centro dell'area di manifestazione dopo l'incrocio delle due sezioni composte una da 5, l'altra da 4 velivoli.\nIl Cardioide a Ramstein.\nConsiderando l'estrema preparazione dei piloti acrobatici in genere \u2013 e ancor di pi\u00f9 quelli della Pattuglia Acrobatica Nazionale \u2013 possono essere osservate alcune dinamiche anomale nell'esecuzione dell'intera figura del \"cardioide\" a Ramstein. Al contrario di quanto ingenuamente riportato da pi\u00f9 persone, la figura presentava \"rischio zero[1]\", come affermato anche dallo stesso Comandante della PAN dell'epoca, Diego Raineri. In effetti, quello che \u00e8 spesso sfuggito ai pi\u00f9 \u00e8 che tutte le manovre venivano \u2013 e vengono \u2013 eseguite migliaia di volte, di fatto diventando un automatismo con ampi margini di sicurezza, vie di fuga e tempi di correzione.\nIn aria la comunicazione era costante e le figure venivano coordinate da terra dalla \"biga\", la pedana sulla quale il Comandante (all'epoca Diego Raineri) perfezionava al metro la distanza e la posizione di ogni velivolo, compreso quello di Nutarelli. Tutti, in sostanza, erano avvisi di posizione e velocit\u00e0 dei compagni in volo.\nL'apertura, di norma chiamata dal Capo Pattuglia Mario Naldini, appare in anticipo, tanto da spingere Ivo Nutarelli a correggere immediatamente l'assetto del suo MB339: il risultato \u00e8 una rotazione netta che, invece di disegnare la caratteristica curva tonda del looping, forma un angolo di circa 90 gradi. Come ricordato da Renzo Plos \u2013 crew chief di Pony 6 (pilotato da Giampietro Gropplero di Troppenburg) e grande amico di Nutarelli, oggi scomparso \u2013 in pi\u00f9 interviste (e in una deposizione presso l'Arma dei Carabinieri prima e presso il Giudice Rosario Priore poi), a Ramstein il Solista esegu\u00ec un inedito \"square loop\" invece di un \"loop\"[2]. Una figura completamente diversa da quella prevista, una manovra disordinata, in radicale contrasto con la precisione millimetrica e l'estremo piglio calcolatore volto ad azzerare ogni rischio per il quale Nutarelli era famoso, come pilota e nella vita privata.\nAlcuni fanno notare che la sezione dei 5 velivoli comandati da Naldini appare di qualche metro pi\u00f9 in alto del dovuto \u2013 soprattutto se paragonata a quella della sezione da 4 \u2013 e che questo dettaglio abbia contribuito alla tragedia: difatti, qualora le altezze fossero state corrette, il 339 di Nutarelli avrebbe probabilmente evitato lo scontro. Seppur apparentemente plausibili, si tratta tuttavia di considerazioni difficili da valutare a pieno al netto di errori di prospettiva e distanza.\nIn ogni caso, \u00e8 interessante sottolineare alcuni aspetti tecnici: se si confronta il supposto ritardo iniziale da parte di Nutarelli con il momento della collisione risulta un errore compreso tra i 6 e i 10 secondi (la somma tra ritardo ed eccessivo recupero rispetto al momento previsto per l'incrocio). A 250 nodi medi di velocit\u00e0 (circa 450 km/h o 125 m/s), la distanza percorsa varia tra i 750 e 1.250 metri lineari nello stesso lasso temporale. Considerando che il looping completo di un velivolo MB339 nella configurazione PAN durante una figura come quella del cardioide ha una ampiezza di diametro pari meno di 1.000 metri, si intuisce l'abnormit\u00e0 dell'errore ipotizzato.\nIl Ruolo del Comandante della PAN.\nIl Comandante delle Frecce Tricolori, durante le manifestazioni, si trova a terra, precisamente al centro della linea del pubblico in una postazione chiamata, in gergo, \u201cBiga\u201d e, collegato via radio con tutta la formazione, dirige il volo e ne garantisce la sicurezza. Il capoformazione \u00e8 responsabile di guidare la formazione durante tutte le figure acrobatiche.\nDiego Raineri.\nNel 1988, il Comandante della PAN \u00e8 Diego Raineri. La sua figura, pur di straordinaria importanza per il corretto procedere della manifestazione, si \u00e8 persa nel tempo. Dopo l\u2019incidente, di fatto, scompare dalla scena dell\u2019Aeronautica Militare Italiana.\nDurante le conferenze stampa a seguito di Ramstein e nelle deposizioni presso la magistratura che sono a disposizione della famiglia Nutarelli, Raineri afferma che tutto si svolgeva a rischio zero e che dalla Biga era impossibile per lui comprendere la reale posizione del velivolo del Solista. Dalle sue dichiarazioni e da quelle dell\u2019AMI la figura del Comandante appare quasi accessoria, un osservatore che poco pu\u00f2 fare dalla sua posizione a terra.\nIvo Nutarelli, l'uomo e il pilota.\nCome riportato dalla perizia sull'incidente redatta dall'Aeronautica Militare dopo quelle Americana e Tedesca (ma resa pubblica solo dopo 24 anni), il solista era considerato universalmente un pilota estremamente capace, un calcolatore che non amava rischiare e un salutista ante-litteram: correva tutti i giorni, con il sole e con la pioggia, mangiava sano, non fumava e non beveva.\nIl fratello Giancarlo, seguito dall'Avvocato Osnato (che gi\u00e0 tutela i familiari delle vittime di Ustica) come parte lesa, ha pi\u00f9 volte raccontato di come Ivo non superasse mai neppure i limiti di velocit\u00e0 con la propria auto, tanto da essere canzonato dall'intera famiglia quando gli fu recapitata una multa per aver ecceduto di 2 chilometri orari il limite dei 70 previsti su quel tratto di strada.\nLo stesso Comandante della PAN al momento dell'incidente, Diego Raineri, dir\u00e0 nelle proprie deposizioni riguardo a Nutarelli che si trattava di un uomo \u201call'apice della carriera, gratificato\u201d e positivo per tutto il gruppo di volo, per il quale non solo si recava personalmente a ritirare i nuovi MB339 dalla fabbrica dell'Aermacchi per testarli uno a uno, ma era anche responsabile di formare tutte le nuove leve entrate nel reparto delle Frecce Tricolori.\nLe conseguenze.\nLe autorit\u00e0 diagnosticarono tra i sopravvissuti problemi dovuti allo stress post-traumatico accompagnato da tendenze al suicidio. Le vittime ottennero anche un risarcimento economico. Dopo il disastro, le manifestazioni aeree furono proibite in tutta la Germania Ovest; tale divieto fu revocato tre anni pi\u00f9 tardi, previa introduzione di severe misure di sicurezza:\nLa base di Ramstein non ha pi\u00f9 ospitato manifestazioni aeree.\nRamstein e Ustica, tesi del complotto.\nLe inchieste di due giornali quotidiani tedeschi: \"Tageszeitung\" e \"Der Spiegel\" nell'aprile del 1991 ipotizzarono che l'incidente non fosse dovuto a un errore di manovra, ma ad un sabotaggio eseguito per eliminare due testimoni della strage di Ustica.\nNella sentenza-ordinanza del giudice Rosario Priore sulla strage di Ustica, a pag. 4667, laddove il magistrato parla dei colonnelli Mario Naldini e Ivo Nutarelli, ufficiali dell'AM e componenti della pattuglia acrobatica, si legge: \nIn ogni caso, il giudice si dice non convinto della connessione, a causa della \u00absproporzione tra fini e mezzi, e cio\u00e8 che si dovesse cagionare una catastrofe \u2013 con modalit\u00e0 peraltro incerte nel conseguimento dell'obiettivo \u2013 cio\u00e8 l'eliminazione di quei due testimoni per impedirne rivelazioni\u00bb.\nLa battaglia della famiglia Nutarelli.\nGiancarlo Nutarelli, fratello del Solista e da sempre assolutamente convinto della radicale inesattezza della versione ufficiale, nel corso degli anni ha tenuto numerose interviste e conferenze sia online che offline, parlando nelle scuole, in trasmissioni televisive e radiofoniche per raccontare i mille dettagli di cui le analisi sull'incidente sembrano non volere tenere conto.\nDal 2013 \u00e8 entrato nella Associazione Vittime della Strage di Ustica e, seguito dall'Avvocato che ne cura gli Associati \u2013 Daniele Osnato \u2013 porta avanti una dura battaglia contro le Istituzioni per fare luci sui numerosi aspetti non chiariti dell'incidente in cui ha perso la vita Ivo Nutarelli, assieme agli altri piloti e a quasi 70 civili.\nA pi\u00f9 riprese minacciato personalmente con messaggi anonimi fin dai giorni successivi a Ramstein, Giancarlo Nutarelli si \u00e8 sempre opposto con forza all'apparente superficialit\u00e0 delle indagini sull'incidente, ai documenti prodotti dalle commissioni e alla sistematica scomparsa di dati dal valore inestimabile per la comprensione delle dinamiche che hanno causato il disastro: tra questi possono essere annoverati:\nSe quello che collega Ramstein a Ustica \u00e8 un filo sottile e apparentemente indimostrabile, come tutto quello che riguarda la tragedia del velivolo Itavia precipitato nel giugno del 1980, \u00e8 altres\u00ec evidente come i fatti accaduti in Germania presentino una serie di incongruenze tali da meritare ancora l'attenzione di stampa e specialisti dopo 32 anni. Questo il pensiero di Giancarlo Nutarelli e di vari gruppi di studiosi che ancora vedono nell'incidente di Ramstein un capitolo oscuro della storia italiana."}
{"id": "257870", "revid": "1632387", "url": "https://it.wikipedia.org/wiki?curid=257870", "title": "Insegnamento della religione cattolica in Italia", "text": "L'insegnamento della religione cattolica in Italia (talvolta abbreviato IRC), comunemente chiamato ora di religione, \u00e8 un'istituzione del concordato tra Stato italiano e Chiesa cattolica. Prevede che in tutte le scuole italiane siano riservate lezioni settimanali facoltative (un'ora e mezza per materna, due ore per primaria, un'ora per secondaria di primo grado e secondo grado) all'insegnamento della religione cattolica. La scelta di seguire tali lezioni viene comunicata all'inizio del ciclo di studi e pu\u00f2 essere liberamente modificata in sede di iscrizione agli anni scolastici successivi al primo.\nL'insegnamento delle religioni \u00e8 presente in quasi tutti gli altri paesi europei (ad eccezione di Francia, Repubblica Ceca, Slovenia e Albania) con diverse modalit\u00e0 (obbligatorio o facoltativo), contenuti (religione cattolica, protestante, ortodossa, musulmana), approcci (culturale, storico, etico).\nStoria.\nPoco prima dell'unit\u00e0 d'Italia, nel Regno di Sardegna la legge n. 3725 del 13 novembre 1859, promulgata dal ministro della Pubblica Istruzione Gabrio Casati, aveva introdotto, tra le discipline oggetto di istruzione pubblica, anche la religione cattolica. L'insegnamento era obbligatorio per i soli primi due anni delle elementari ed era impartito dal maestro unico. Nelle scuole secondarie l'insegnamento era garantito da un direttore spirituale.\nTuttavia, l'insegnamento non era impartito in una specifica ora di Religione, ma nell'ambito del complessivo programma educativo. Infatti, l'ora vera e propria di Religione fu introdotta solo a seguito del Concordato del 1929 (Patti Lateranensi).\nIl regio decreto n. 4151 del 24 giugno 1860 (\u201cRegolamento per le scuole normali e magistrali degli aspiranti maestri e delle aspiranti maestre\u201d) introduceva l'obbligatoriet\u00e0 dell'insegnamento anche per le scuole magistrali, destinate a formare i futuri maestri. Nelle Universit\u00e0 furono vietati gli insegnamenti contrari ai principi religiosi.\nLe Istruzioni relative ai Programmi del 15 settembre 1860, chiarivano che l'insegnamento della religione cattolica aveva il compito di inculcare nei fanciulli l'idea dell'importanza della \"obbedienza [...] verso le Podest\u00e0 costituite, non gi\u00e0 per timore de' castighi, ma per ossequio a quei principi di pubblico interesse, che esse rappresentano e tutelano\": sostanzialmente, l'insegnamento della religione cattolica era concepito, da parte dello Stato, come rafforzamento dell'autorit\u00e0 politica.\nIl regio decreto 9 novembre 1861, n. 315 (\u201cRegolamento per le scuole normali e magistrali e per gli esami di patente de maestri e delle maestre delle scuole primarie\u201d), indicava come materia di insegnamento \u201creligione e morale\u201d mentre \u201ccatechismo e storia sacra\u201d era la prima materia obbligatoria per gli esami, sia scritti che orali.\nNei programmi del regio decreto del 10 ottobre 1877 del ministro Michele Coppino, autore della legge sull'istruzione obbligatoria, l'insegnamento della religione cattolica passava in secondo piano rispetto all'italiano e all'aritmetica, materie considerate essenziali per cementare la recente e precaria unit\u00e0 nazionale, in un paese largamente analfabetizzato e che da poco aveva introdotto in tutto lo stato il sistema metrico decimale.\nAll'indomani della Breccia di Porta Pia e della fine del potere temporale del Papa, la circolare del 29 settembre 1870, del ministro della Pubblica Istruzione Cesare Correnti, stabiliva che l'istruzione religiosa scolastica venisse impartita solo su richiesta dei genitori.\nIl 26 gennaio 1873 venivano soppresse le Facolt\u00e0 teologiche di Stato e non furono mai pi\u00f9 ripristinate. Rimasero in vita solo quelle ecclesiastiche, i cui titoli di studio non venivano riconosciuti dallo Stato.\nLa legge 23 giugno 1877, n. 3918 (esecutiva dal primo gennaio 1878), che regolava il nuovo ordinamento dei licei, dei ginnasi e delle scuole tecniche, abol\u00ec la figura del \u201cdirettore spirituale\u201d nei licei-ginnasi e nelle scuole tecniche.\nNel 1888 la commissione presieduta da Pasquale Villari, incaricata dal ministro Paolo Boselli di redigere i nuovi programmi per la scuola elementare concludeva con una relazione del segretario Aristide Gabelli che \"lo Stato non pu\u00f2 fare, n\u00e9 direttamente n\u00e9 indirettamente una professione di fede, che manchevole per alcuni, sarebbe soverchia per altri\" (Relazione a S.M. sulla riforma dei programmi per le scuole elementari del ministro Paolo Boselli). Pertanto nei programmi del 1888 l'insegnamento della religione cattolica fu di fatto soppresso. Infatti il regio decreto 16 febbraio 1888, n. 5292 (\u201cRegolamento unico per l'istruzione elementare\u201d), estendeva la facoltativit\u00e0 dell'insegnamento delle \u201cprime nozioni dei doveri dell'uomo e del cittadino\u201d a tutto il corso d'istruzione elementare a discapito dell'insegnamento della Religione cattolica.\nQuesta impostazione fu confermata nel 1894 dal ministro Guido Baccelli.\nI programmi del 1905, scritti dal filosofo Francesco Orestano, segnavano la definitiva espulsione dell'insegnamento della religione cattolica nelle scuole statali. Tuttavia il decreto 9 ottobre 1895, n. 623 e il regio decreto 6 febbraio 1908, n. 150 confermavano la facoltativit\u00e0 dell'insegnamento religioso che doveva essere tuttavia impartito \u201ca cura dei padri di famiglia che lo hanno richiesto\u201d, quando la maggioranza dei consiglieri comunali non decidesse di ordinarlo a carico del Comune.\nIl 14 gennaio 1908 veniva approvato a Roma questo ordine del giorno: \u201cIl Consiglio Comunale di Roma fa voti perch\u00e9 Governo e Parlamento, in coerenza alle leggi vigenti, dichiarino esplicitamente estranee alla scuola primaria qualsiasi forma d'insegnamento confessionale\u201d.\nLa cd \u201cmozione Bissolati\u201d, dal nome del suo presentatore, il deputato della sinistra post risorgimentale Leonida Bissolati, venne respinta alla Camera con 347 voti contrari e 60 favorevoli.\nNel 1923, durante il governo fascista, la riforma della scuola rese obbligatorio l'insegnamento della religione cattolica nelle scuole elementari, con decreto reale del 1\u00ba ottobre del 1923, n 2185, del ministro della Pubblica Istruzione Giovanni Gentile. La circolare n. 2 del 5 gennaio 1924 garantiva comunque agli alunni che professavano altre fedi la possibilit\u00e0 di astenersi dall'insegnamento della Religione cattolica.\nCon il concordato del 1929 si introduceva e rendeva obbligatoria l'ora di religione anche nelle scuole medie e superiori, quale \u00abfondamento e coronamento dell'istruzione pubblica\u00bb.\nLa legge del 5 giugno 1930, n. 824 esecutiva dell'art. 36 del Concordato stabiliva che \"l'insegnamento della religione \u00e8 conferito per incarico annuale, dal primo ottobre di ogni anno al 30 settembre dell'anno successivo, dal capo dell'istituto, inteso l'ordinario diocesano. L'incarico \u00e8 affidato a sacerdoti e religiosi approvati dall'autorit\u00e0 ecclesiastica; in via sussidiaria, a laici riconosciuti idonei dall'ordinario diocesano\".\nNel 1955 i programmi del ministro della Democrazia Cristiana Giuseppe Ermini assunsero un carattere marcatamente confessionale.\nSolo con il Concordato del 1984 venne meno l'obbligatoriet\u00e0 dell'insegnamento. Nelle modifiche concordatarie del 1984 (L.121/1985 \"di applicazione del concordato\") la formula viene trasformata cos\u00ec: \u00abLa Repubblica italiana, riconoscendo il valore della cultura religiosa e tenendo conto che i principi del cattolicesimo fanno parte del patrimonio storico del popolo italiano, continuer\u00e0 ad assicurare, nel quadro delle finalit\u00e0 della scuola, l'insegnamento della religione cattolica nelle scuole pubbliche non universitarie di ogni ordine e grado\u00bb. Tra la fine degli anni Settanta e gli anni Ottanta, un ampio dibattito si svilupp\u00f2 nel Paese sulla riforma dell'IRC, con il contributo, talora acceso, di numerosissime personalit\u00e0 e di studiosi di ogni estrazione: tra i contributi di maggiore rilievo, si possono ricordare quelli di Raffaele Laporta, Sergio De Giacinto e Luciano Pazzaglia.\nIn seguito all\u2019emanazione delle nuove norme concordatarie, furono promulgate dal Ministero della Pubblica Istruzione alcune circolari che limitavano la scelta degli studenti alla frequenza dell\u2019ora di Religione oppure a quella di attivit\u00e0 alternative, interpretando l\u2019insegnamento della disciplina come opzionale. Dovettero intervenire due pronunciamenti della Corte Costituzionale per ricondurre la materia nell\u2019alveo della piena facoltativit\u00e0.\nLa legge \u00e8 stata poi applicata attraverso Intese fra lo Stato italiano e le diverse confessioni religiose (L.449/1994, 516 e 517/1988, 101/1989, 116 e 520/1995 con valdesi e metodisti, avventisti, pentecostali, ebrei, battisti e luterani) e, per gli aspetti pi\u00f9 strettamente organizzativi, dalle successive Intese fra il Ministero della pubblica istruzione e la Conferenza episcopale italiana (Dpr 751/1985 modificato dal Dpr 202/1990).\nNel 2003 viene approvata la norma che istituisce il primo concorso pubblico interno alla scuola per l'immissione in ruolo di 13.000 insegnanti di religione che avessero esercitato la professione per almeno quattro anni nell'ultimo decennio. Tale concorso permise l'assorbimento di circa il 70% dei 20.000 docenti in forza per tale disciplina. Esso attribuiva alle regioni la facolt\u00e0 di indire concorsi a cadenza triennale sempre per l'assunzione a tempo indeterminato. A tutela della stabilit\u00e0 occupazionale dei docenti veniva stabilito che, in caso di revoca della licenza da parte dell'ordinario diocesano, il professore di religione potesse diventare di ruolo in un'altra materia fra quelle previste per la classe di laurea in suo possesso. Il concorso del 2003-2004 fu l'unico caso di applicazione della legge 186/03 a cui il 14 dicembre 2020 \u00e8 seguita la sottoscrizione di un'intesa fra il Ministro della Pubblica Istruzione Azzolina e il cardinale Bassetti per l'indizione di un nuovo bando di concorso nazionale per titoli ed esami finalizzato all'immissione in ruolo dei nuovi docenti della religione cattolica. Il numero di posti disponibili non \u00e8 stato definito contestualmente.\nTitoli di qualificazione professionale.\nGli insegnanti di religione cattolica devono essere in possesso dei requisiti previsti dal DPR 16 dicembre 1985 n. 751: dal DPR 175 del 20/08/2012\nTali requisiti sono imprescindibili per i docenti con incarico annuale (e a maggior ragione per quelli immessi in ruolo), ma non per i supplenti.\nIl 13 Febbraio 2019, presso la sede del Ministero dell\u2019Istruzione, dell\u2019Universit\u00e0 e della Ricerca, il ministro Bussetti e il cardinale Giuseppe Versaldi hanno sottoscritto un accordo fra Stato e Santa Sede che estende il reciproco riconoscimento dei titoli di studio a tutte le facolt\u00e0 degli istituti e degli atenei di diritto pontificio. Fino ad allora, lo Stato italiano riconosceva solamente i titoli in Teologia e Sacra Scrittura mediante un apposito decreto del Ministero dell'Istruzione e in accordo con il Concordato. L'accordo prevedeva l'avvio di un tavolo tecnico attuativo.\nAttualmente i titoli di studio che permettono l'insegnamento della religione cattolica sono quelli elencati nell'allegato 1 al decreto del ministro dell'istruzione 70/2020:I titoli validi per l\u2019insegnamento della religione cattolica nelle scuole statali di ogni ordine e grado, ai sensi dell\u2019art. 4.2.3. dell\u2019Intesa del 28 giugno 2012, come risulta dalla parte A dell\u2019elenco trasmesso dalla Conferenza episcopale italiana, sono: a. Baccalaureato e licenza in teologia (con le sue varie specializzazioni); b. Attestato di compimento del Corso di Teologia in un seminario maggiore; c. Laurea magistrale in Scienze Religiose; d. Licenza in Scienze Bibliche o sacra Scrittura; e. Licenza in Scienze dell\u2019Educazione con specializzazione in \u201cEducazione e Religione\u201d; f. Laurea Magistrale in Scienze dell\u2019Educazione con specializzazione in \u201cPedagogia e didattica della Religione\u201d e in \u201cCatechetica e Pastorale giovanile\u201d; g. Licenza in Missiologia.\nNomina degli insegnanti.\nPrima del Concorso per l'immissione in ruolo del 2004, la totalit\u00e0 dei docenti veniva nominata su segnalazione della curia diocesana al dirigente scolastico che normalmente confermava la nomina. Il contratto era annuale e non esisteva uno statuto giuridico di ruolo, al contrario dei docenti delle altre materie.\nLa ha previsto l'entrata in ruolo, previo concorso abilitativo, di circa quindicimila insegnanti (su circa venticinquemila complessivi), a copertura di circa il 70% delle ore di insegnamento, rendendo il docente \"organicamente inserito nei ruoli della scuola e non pi\u00f9 soggetto ai caroselli degli incarichi annuali\" (ministro Giuseppe Fioroni, 6 marzo 2007); la nomina del restante 30% \u00e8 lasciato alla discrezione della curia diocesana e alla conferma del dirigente scolastico. L'autorit\u00e0 diocesana si riserva comunque di revocare l'idoneit\u00e0 dell'insegnante per alcuni gravi motivi, come incapacit\u00e0 didattica o pedagogica, e/o condotta morale non coerente con l'insegnamento.\nIl concorso si \u00e8 svolto a partire dall'aprile 2004 (prove scritte), protraendosi fino a luglio. Erano ammessi i docenti che avessero \"prestato continuativamente servizio d'insegnamento della Religione cattolica, per almeno quattro anni scolastici nelle scuole statali o paritarie dall'anno scolastico 1993/1994 all'anno scolastico 2002/2003\".\nL'immissione in ruolo \u00e8 stata graduata in tre scaglioni annuali (rispettivamente di 9.229, 3.077 e 3.060 posti), concludendosi nell'estate 2007.\nNumero e composizione del corpo docente.\nNell'anno scolastico 2009/10 in Italia vi erano 26.326 insegnanti di religione, con un aumento del 4% rispetto a quelli dell'anno scolastico 2008/2009. Gli insegnanti di ruolo erano 12.446 e i precari 13.880.\nNel corso degli ultimi decenni si \u00e8 avuta una profonda trasformazione del corpo docente. Se fino a pochi decenni fa gran parte degli insegnanti erano ecclesiastici (sacerdoti, suore, religiosi non sacerdoti) negli ultimi anni la presenza di ecclesiastici si \u00e8 ridotta.\nTrattamento economico.\nI 25.694 insegnanti di Religione (anno 2008), al pari degli altri insegnanti, sono retribuiti dal MIUR. Il costo annuo a carico dello Stato per la loro retribuzione nel 2008 \u00e8 stato circa 800 milioni di euro, pari a circa il 2% della spesa complessiva della scuola italiana (circa 42,5 miliardi).\nStatuto didattico.\nLo statuto didattico dei docenti di Religione cattolica \u00e8 sostanzialmente ambiguo.\nSecondo il cosiddetto \"Testo Unico\" in materia di istruzione,\nSecondo tale disposizione sembra che il docente di IRC, al pari degli altri insegnanti, possa determinare promozione e bocciatura degli avvalentisi (l'espressione ricorrente in ambito scolastico \u00e8 che il docente \"pu\u00f2 alzare la mano\" come gli altri docenti in sede di scrutinio).\nTuttavia altre normative sono meno chiare. In particolare l'intesa fra il Ministro della pubblica istruzione e il Presidente della Conferenza episcopale italiana, firmata il 13 giugno 1990, convalidata dal DPR 23 giugno 1990, n. 202 recita al punto 2.7: \"Nello scrutinio finale, nel caso in cui la normativa statale richieda una deliberazione da adottarsi a maggioranza, il voto \"espresso\" dall'insegnante di religione cattolica, se determinante, diviene un giudizio motivato iscritto a verbale\".\nIl termine 'espresso' \u00e8 ambiguo: nello scrutinio il docente IRC deve 'esprimere' un giudizio che deve essere messo a verbale, ma non \u00e8 chiaro se tale giudizio ha un carattere decisionale e costitutivo della maggioranza oppure no.\nLa Sentenza n. 5 del 5 gennaio 1994 del TAR Puglia (sezione Lecce) ha stabilito che il giudizio degli insegnanti di religione cattolica iscritto a verbale doveva \u201cmantenere un carattere decisionale e costitutivo della maggioranza\u201d. Dunque \u00e8 valido per determinare promozione o bocciatura. Sullo stesso tenore la Sentenza del TAR Toscana n. 1089 del 20 dicembre 1999, ribadita dallo stesso TAR per un diverso ricorso con la Sentenza n. 5528 del 3 novembre 2005.\nDi parere opposto \u00e8 la Sentenza n. 780 del 16 ottobre 1996 emessa dalla prima sezione del TAR del Piemonte, per la quale la valutazione espressa dall'insegnante di religione non rientra nel piano del computo effettivo dei voti.\nL'ordinanza ministeriale del 21 maggio 2001 n. 90 ha in parte ripreso l'ambiguit\u00e0 del DPR del 1990, stabilendo che nello scrutinio finale \"il voto espresso dall'insegnante di religione, se\ndeterminante, diviene un giudizio motivato iscritto a verbale\" (37.1). Nell'art 14.2 chiarisce per\u00f2 che \"i docenti che svolgono l'insegnamento della religione cattolica partecipano a pieno titolo alle deliberazioni del consiglio di classe concernenti l'attribuzione del credito scolastico agli alunni che si avvalgono di tale insegnamento\".\nIl ministro Giuseppe Fioroni, con l'ordinanza ministeriale n. 26 del 15 marzo 2007 sembrava aver chiarito definitivamente la questione concedendo all'IRC (e alle materie alternative) pari dignit\u00e0 rispetto alle altre materie: \"I docenti che svolgono l'insegnamento della Religione cattolica \"partecipano a pieno titolo\" alle deliberazioni del consiglio di classe concernenti l'attribuzione del credito scolastico agli alunni che si avvalgono di tale insegnamento. Analoga posizione compete, in sede di attribuzione del credito scolastico, ai docenti delle attivit\u00e0 didattiche e formative alternative all'insegnamento della religione cattolica, limitatamente agli alunni che abbiano seguito le attivit\u00e0 medesime\" (8.13).\nTuttavia il Tribunale Amministrativo Regionale del Lazio, accogliendo il ricorso di diverse persone ed associazioni laiche e cristiane non cattoliche, con l'ordinanza n. 2408 del 24 maggio 2007 dichiar\u00f2 invalidi i punti relativi all'IRC presenti nell'ordinanza del ministro Fioroni. A questa ordinanza del TAR fece per\u00f2 seguito l'ordinanza del Consiglio di Stato (di grado superiore al TAR del Lazio) n. 2920 del 12 giugno 2007 che accolse il ricorso del ministro Fioroni.\nNel 2009 per\u00f2 il TAR della regione Lazio, accogliendo ricorsi presentati da associazioni laiche e non cattoliche, con la sentenza n. 7076 del 17 luglio 2009, ha stabilito (come nel 2007) che gli studenti frequentanti l'ora di religione non possono aggiungere crediti formativi al loro curriculum per l'esame di maturit\u00e0 e che agli scrutini gli insegnanti di religione non possono presenziarvi a pieno titolo. Il 12 agosto il ministro Gelmini ha annunciato ricorso al Consiglio di Stato, come fece Fioroni nel 2007.\nIl 10 maggio 2010 il Consiglio di Stato ha accolto il ricorso del Ministero della Pubblica Istruzione avverso la sentenza del Tar del Lazio n. 7076 del 2009, pertanto gli studenti frequentanti l'ora di religione vedono ora riconosciuti crediti scolastici derivanti dalla frequenza dell'Insegnamento della Religione Cattolica.\nL'art. 6 comma 3 del DPR 122 del 22 giugno 2009, in vigore dal 20 agosto 2009, non ha nulla a che vedere con l'aggiunta di punti di credito scolastico derivanti dall'avvalersi dell'IRC, che era specificamente l'oggetto del ricorso del Ministero al Consiglio di Stato avverso la decisione del TAR del Lazio, perch\u00e9 riguarda la partecipazione alle decisioni riguardanti la determinazione del credito scolastico (all'interno della fascia di oscillazione determinata dal curricolo scolastico) che \u00e8 lasciata alla discrezionalit\u00e0 del Consiglio di Classe.\nProgramma.\nGli insegnanti di religione, come i colleghi delle altre materie, hanno programmi di riferimento, pubblici e approvati dall'autorit\u00e0 scolastica. Recentemente, in accordo con l'avvio della riforma Moratti, sono stati approvati e sono entrati in vigore precisi Obiettivi Specifici di Apprendimento (OSA) per il ciclo primario e la secondaria di primo grado. Ad essi devono fare riferimento anche i libri di testo.\nPossibilit\u00e0 di non avvalersi.\nPer gli studenti che non intendano frequentare l'ora di religione esiste la possibilit\u00e0 di non avvalersene, scegliendo una delle possibilit\u00e0 che ogni scuola deve offrire:\nLe attivit\u00e0 dei non avvalentisi hanno pari dignit\u00e0 di quelle degli avvalentisi.\nSullo stato dei non avvalentisi, dalla firma del Concordato del 1984 e per i successivi cinque anni la disputa giuridica ruot\u00f2 attorno al tema della opzionalit\u00e0 oppure della facoltativit\u00e0 dell'insegnamento della religione cattolica. Una corrente di pensiero reputava che i non avvalentisi fossero tenuti in alternativa a frequentare delle attivit\u00e0 organizzate dalla scuola, e pertanto non fosse loro concesso uscire dall'edificio scolastico. In contrapposizione, un'altra sosteneva che si trattasse di un insegnamento del tutto facoltativo, e quindi coloro che sceglievano di non seguirlo erano esonerati dalla frequenza. La controversia fu risolta dalla sentenza n. 203 emessa l'11 aprile 1989 dalla Corte Costituzionale, secondo cui lo studente che non si avvale \u00e8 in uno stato di \u00abnon obbligo\u00bb, e perci\u00f2 non deve forzatamente frequentare attivit\u00e0 alternative.\nStatistiche.\nIl Ministero dell'Istruzione, dell'Universit\u00e0 e della Ricerca elabora i dati sull'adesione all'insegnamento della religione cattolica, prendendo a campione una percentuale di istituti, ma non li rende disponibili. Pertanto le statistiche di pubblico dominio sono solo di provenienza cattolica e non coprono tutto il territorio nazionale.\nGli ultimi dati noti del ministero, del 2005, parlano di una media nazionale del 93%, che per le superiori scende all'87%.\nOgni anno anche la Conferenza Episcopale Italiana, in collaborazione con l'Osservatorio Socio-Religioso Triveneto, procede ad elaborare delle statistiche sull'adesione degli studenti all'ora di religione. I dati vengono elaborati sulla base dei questionari compilati dalle diocesi italiane.\nSecondo le statistiche della Conferenza Episcopale Italiana negli ultimi anni il numero degli studenti \"avvalentisi\", come vengono tecnicamente chiamati, \u00e8 in leggero e costante calo, a causa della secolarizzazione della societ\u00e0 e alla crescente presenza di studenti stranieri. Nel 2008/09, \u00e8 stato calcolato un numero di circa 700.000 studenti \"non avvalentisi\".\nNell'anno scolastico 2013/2014, avevano partecipato allo studio 194 delle 223 diocesi italiane. Mancano all'appello le diocesi di L'Aquila, Acerenza, Tricarico, Lungro, Mileto, San Marco Argentano, Amalfi, Ariano Irpino, Cava de' Tirreni, Sessa Aurunca, Teano, Vallo della Lucania, Montecassino, Palestrina, Pavia, Fano, Jesi, Loreto, Macerata, San Benedetto del Tronto, Andria, Castellaneta, Trani, Ales, Alghero, Nicosia, Noto, Grosseto e Orvieto. Inoltre 7 diocesi hanno presentato dati non analitici ma riassuntivi, Campobasso, Tursi, Ischia, Sora, Iglesias, Caltagirone e Palermo. Le diocesi di Bari e Chioggia hanno confermato i dati pregressi; la diocesi di Alessandria ha confermato i dati dell'anno scolastico 2012/2013 per le scuole secondarie, mentre per le scuole dell'infanzia e le primarie i dati sono dell'anno 2013/2014. Le diocesi italiane sono 226 ma Montevergine, Subiaco e Monte Oliveto Maggiore non hanno scuole.\nIl raffronto tra i dati anno per anno pu\u00f2 essere non pienamente corrispondente in ragione della mutabilit\u00e0 del campione. Infatti le diocesi che forniscono i dati cambiano leggermente ogni anno.\nGli ultimi dati disponibili, quelli dell'anno scolastico 2014/2015, sono stati invece pubblicati dalla rivista Tuttoscuola e, per la prima volta, sono stati elaborati sulla base delle statistiche del Ministero dell'istruzione, dell'universit\u00e0 e della ricerca e non sui questionari che la Conferenza Episcopale Italiana invia alle diocesi.\nIl numero di studenti che non si avvalgono dell'IRC \u00e8 maggiore negli istituti professionali, nei grandi centri urbani e nel centro-nord del paese, e le punte maggiori si registrano in Toscana, Emilia-Romagna e Piemonte.\nLa normativa prevede che l'ora di Religione dev'essere erogata in ogni classe anche se scelta da un solo studente. In linea teorica questo impedirebbe eventualmente l'accorpamento di pi\u00f9 classi con pochi studenti avvalentisi, che permetterebbe una riduzione dei costi per lo stato. .\nAttivit\u00e0 alternative all'insegnamento della religione cattolica.\nL'insegnamento della religione cattolica \u00e8 facoltativo, ma si distingue in modo sostanziale dagli insegnamenti opzionali e aggiuntivi previsti dall'autonomia scolastica. Infatti tale insegnamento \u00e8 facoltativo per gli alunni, ma non per lo Stato, in base al Concordato. La collocazione oraria dell'ora di religione non deve essere sempre posizionata alla prima o all'ultima ora per permettere l'uscita anticipata o l'ingresso posticipato da parte degli alunni che non intendono avvalersene, ma deve essere elaborata al pari dell'orario di tutti gli altri insegnanti curricolari (quindi prevedendo anche la sua attuazione nelle ore centrali dell'orario). Questo affinch\u00e9 non venga attuato alcun trattamento che discrimini gli alunni che frequentano o non frequentano l'ora di religione\nPer questo motivo il Ministero dell'Istruzione ha disposto che gli alunni che non seguono religione hanno il diritto di frequentare attivit\u00e0 alternative. Tali attivit\u00e0 devono essere didattiche e formative, pur escludendo da esse le attivit\u00e0 curricolari comuni a tutti gli alunni. Le istituzioni scolastiche hanno l'obbligo di fornire l'insegnamento dell'ora alternativa alla religione cattolica.\nI temi di insegnamento da svolgere durante l'ora di attivit\u00e0 alternative deve essere legato \"all'approfondimento di quelle parti dei programmi pi\u00f9 strettamente attinenti ai valori della vita e della convivenza civile\", \"all'approfondimento di quelle parti dei programmi di storia e di educazione civica pi\u00f9 strettamente attinenti alle tematiche relative ai valori fondamentali della vita e della convivenza civile\" e devono concorrere al processo formativo della personalit\u00e0 degli alunni.\nI docenti di attivit\u00e0 alternative, alla pari con i loro colleghi di religione, partecipano a pieno titolo ai consigli di classe concernenti l'attribuzione del credito scolastico e agli scrutini, si esprimono sull'interesse manifestato e sul profitto raggiunto dagli alunni che essi seguono. Gli insegnanti di attivit\u00e0 alternative possono essere scelti tra quelli interni alla scuola o appositamente assunti e la loro attivit\u00e0 di insegnamento \u00e8 valutabile nelle graduatorie di circolo e istituto. Gli insegnanti di attivit\u00e0 alternative hanno dunque un ruolo equiparato a quello svolto da tutti gli altri insegnanti, anche se tale dignit\u00e0 \u00e8 stata ottenuta dopo una serie di battaglie legali che di fatto hanno annullato le precedenti discriminazioni.\nAi docenti di attivit\u00e0 alternative non \u00e8 possibile svolgere il programma di una materia curricolare, in quanto determinerebbe una discriminazione per chi frequenta IRC. Egli potr\u00e0 comunque approfondire aspetti di una materia curricolare esterni al programma o trattare la materia con obiettivi didattici diversi. Questa modalit\u00e0, infatti, non solo non svantaggia in alcun modo chi si avvale dell\u2019IRC ma \u00e8 anche indicata da circolari ministeriali (si veda ad esempio l'art. 2 della Circolare Ministeriale n. 368 del 20/12/1985, l'art.4 del D.P.R. del 31/03/1974, n.416, e l'allegato B alla Circolare Ministeriale n.131 del 3/05/1986).\nInsegnamento della Religione nelle scuole pubbliche in Europa.\nL'insegnamento delle religioni nelle scuole pubbliche \u00e8 presente in quasi tutti gli altri paesi europei (\u00e8 assente solo in Francia, Repubblica Ceca, Slovenia e Albania) con diverse modalit\u00e0 (obbligatorio o facoltativo), contenuti confessionali (buddismo, cristianesimo, ebraismo, islam, comparazione fra religioni), approcci (storico, etico, para-catechistico, aconfessionale).\nControversie.\nL'IRC \u00e8 oggetto di controversie:\nIl fatto che gli insegnanti siano formati e scelti a insindacabile giudizio dell'autorit\u00e0 religiosa (i docenti a tempo indeterminato devono superare anche un pubblico concorso), come prevede l'Intesa tra Stato Italiano e Conferenza Episcopale Italiana, ma retribuiti dallo Stato italiano \u00e8 oggetto di molte critiche da parte di chi lo ritiene incompatibile con il principio della separazione tra Chiesa e Stato e di laicit\u00e0 dello Stato. Inoltre la nomina da parte dell'autorit\u00e0 religiosa favorisce gli insegnanti di fede cattolica violando i principi di uguaglianza e antidiscriminazione sul lavoro in funzione della fede dell'individuo. D'altro canto in Italia attualmente non \u00e8 possibile applicare una soluzione completamente statalista, come per esempio accade in Germania e nel Regno Unito, che preveda l'inserimento di normali insegnanti 'statali' laureati in teologia: le facolt\u00e0 teologiche statali italiane furono soppresse con la Legge Imbriani del 16 febbraio 1861 e da allora mai pi\u00f9 ripristinate.\nIn seguito alla cosiddetta \"Riforma Gelmini\", che introduce numerosi tagli sia del personale docente sia del personale tecnico della scuola pubblica italiana, secondo il dossier annuale pubblicato dal Ministero dell'Istruzione, dal titolo \"La scuola statale: Sintesi dei dati, anno scolastico 2009/2010\" una delle poche voci che cresce \u00e8 quella del numero degli insegnanti di Religione, secondo quanto pubblicato dal quotidiano \"La Repubblica\" e dal quindicinale \"La Tecnica della Scuola\" (che ospita anche un comunicato stampa di segno opposto da parte del Sindacato nazionale degli insegnanti di religione), un dato in netta controtendenza col taglio delle classi e dei docenti. In realt\u00e0 il numero degli idr rimane sostanzialmente lo stesso in quanto nella Secondaria di primo e secondo grado gli insegnanti hanno una sola ora di insegnamento settimanale per classe. La citata diminuzione del numero di insegnanti riguarda nella maggior parte dei casi gli insegnanti di lettere che erano occupati nelle classe per molte meno ore delle 18, completando l'orario con compresenze o stando a disposizione per eventuali supplenze. La nuova norma ha richiesto la cattedra ad orario pieno anche per gli insegnanti di lettere, tagliando in tal modo molte cattedre.\nNell'anno scolastico 2009-10, ai circa 13.880 professori di ruolo si aggiungono i 12.446 professori precari, per un totale di 26.326; in prospettiva, la scuola italiana sar\u00e0 oggetto di enormi tagli: nel triennio 2009/2012 spariranno 133\u00a0000 cattedre, e circa 37.000 alunni in pi\u00f9 sono stati \"ridistribuiti\" con 4.000 classi in meno."}
{"id": "257871", "revid": "307923", "url": "https://it.wikipedia.org/wiki?curid=257871", "title": "Ora di religione", "text": ""}
{"id": "257873", "revid": "34807", "url": "https://it.wikipedia.org/wiki?curid=257873", "title": "Procedimento diagonale di Cantor", "text": ""}
{"id": "257874", "revid": "125165978", "url": "https://it.wikipedia.org/wiki?curid=257874", "title": "Secondo teorema di K\u00f6nig", "text": "In meccanica razionale, il secondo teorema di K\u00f6nig afferma che l'energia cinetica totale di un sistema di punti materiali formula_1, doveformula_2 \u00e8 una coppia posizione-massa e formula_3 un sottoinsieme di indici dei naturali, rispetto ad un dato sistema di riferimento formula_4 \u00e8 la somma:\nove formula_6 \u00e8 l'energia cinetica di traslazione del \"centro di massa\" (quella che avrebbe un corpo di massa pari a quella totale del sistema, con la velocit\u00e0 propria del centro di massa), e formula_7 l'energia cinetica rispetto ad un riferimento con origine nel baricentro e assi invariabili rispetto al riferimento formula_4 .\nQuesto teorema ha moltissime applicazioni nella fisica, in quanto rende possibile utilizzare alcuni metodi sviluppati per il punto materiale anche con corpi estesi.\nDimostrazione.\nConsideriamo per semplicit\u00e0 il sistema come costituito da un numero formula_9 finito di punti materiali, ciascuno dei quali avente massa, posizione e velocit\u00e0 date rispettivamente da formula_10, formula_11 e formula_12, in un sistema di riferimento qualsiasi.\nL'energia cinetica totale del sistema risulta\nSostituendo formula_14, dove formula_15 \u00e8 la velocit\u00e0 dell'i-esimo punto materiale nel sistema di riferimento del centro di massa e formula_16 \u00e8 la velocit\u00e0 del centro di massa nel sistema inerziale, risulta \nche \u00e8 anche \nPonendo\ne\ndove formula_21 \u00e8 la massa totale di tutti i punti materiali.\nNotiamo inoltre che formula_22, per definizione di baricentro, \u00e8 pari a formula_23 dove formula_24 \u00e8 la velocit\u00e0 del baricentro rispetto al riferimento baricentrale, cio\u00e8 nulla; quindi:\nrisulta quindi\ncome volevasi dimostrare.\nCorpo rigido.\nPer un corpo rigido, il termine che viene sommato all'energia del centro di massa rappresenta l'energia di rotazione attorno all'asse istantaneo di rotazione passante per il centro di massa. Infatti dal teorema fondamentale della cinematica del corpo rigido:\nGlobalmente l'energia cinetica assume quindi la forma:\ndove formula_21 \u00e8 la massa totale, formula_30 \u00e8 il modulo della velocit\u00e0 del centro di massa, formula_31 il tensore di inerzia del corpo rispetto al centro di massa e la velocit\u00e0 angolare formula_32."}
{"id": "257881", "revid": "3689", "url": "https://it.wikipedia.org/wiki?curid=257881", "title": "Fabianismo", "text": ""}
{"id": "257885", "revid": "1610933", "url": "https://it.wikipedia.org/wiki?curid=257885", "title": "Nuovo Trastevere", "text": "Il Nuovo Trastevere \u00e8 un'area urbana del Municipio Roma XI di Roma Capitale. Fa parte della zona urbanistica 15A Marconi, nel quartiere Q. XII Gianicolense.\nSi estende fra la via Portuense, via Quirino Majorana e la ferrovia FL1.\nLa denominazione attuale risale al 2002. In passato veniva generalmente chiamato \"Ex-Purfina\", in riferimento alla dismessa raffineria petrolifera.\nL'area risiede a valle della collina tufacea di Monteverde ed i primi insediamenti risalgono all'epoca romana, tra il I ed il IV secolo.\nNonostante la mancata valorizzazione diversi reperti sono meritevoli di menzione. In particolare sono ancora visibili resti di due edifici (uno, mosaicato, probabilmente adibito a stazione termale, il secondo con finalit\u00e0 funerarie), un tratto di una strada, generalmente identificato con l'antica via Campana.\nMa i reperti pi\u00f9 interessanti sono i sepolcri di via Giuseppe Ravizza, con dipinti ben conservati e urne cinerarie. Questi sepolcri sono stati completamente inseriti negli edifici moderni. L'ingresso \u00e8 stato chiuso.\nIl quartiere si connot\u00f2 come zona popolare nel secondo dopoguerra con la costruzione della raffineria petrolifera di Roma (la cui ciminiera, ormai distrutta, faceva il paio con quella, ancora visibile della camera mortuaria dell'Ospedale San Camillo). Il suo essere limitata dalla ferrovia da un lato e da due grosse arterie stradali (via Portuense e via Quirino Majorana) dall'altro, rendeva il quartiere \"isolato\" dalle zone limitrofe. Da qui il soprannome \"Isola\" spesso utilizzato.\nAlcune scene di Ragazzi di vita di Pier Paolo Pasolini, ambientate nella zona, descrivono il popolarsi di questo strano quartiere, stretto fra la borgata \"Magliana\" (tristemente nota per l'omonima banda) e lo storico \"Monteverde\"."}
{"id": "257891", "revid": "1305772", "url": "https://it.wikipedia.org/wiki?curid=257891", "title": "Gigante (disambigua)", "text": "Il gigante \u00e8 un essere che appare in molte mitologie e fiabe, e anche nella letteratura e nel cinema fantasy.\nAltri significati:"}
{"id": "257899", "revid": "399", "url": "https://it.wikipedia.org/wiki?curid=257899", "title": "Ex-purfina", "text": ""}
{"id": "257925", "revid": "125790194", "url": "https://it.wikipedia.org/wiki?curid=257925", "title": "Silent Hill 2", "text": " \u00e8 un videogioco di genere survival horror pubblicato nel 2001 per PlayStation 2. Secondo capitolo della serie di videogiochi \"Silent Hill\", \u00e8 stato successivamente distribuito per Xbox e Microsoft Windows. Una versione ad alta definizione \u00e8 stata sviluppata nel 2012 e pubblicata per PlayStation 3 e Xbox 360.\nIl videogioco non costituisce un sequel diretto di \"Silent Hill\", sebbene sia ambientato nella citt\u00e0 di Silent Hill, gi\u00e0 teatro degli avvenimenti del primo titolo della serie. \"Silent Hill 2\" introduce il personaggio di Pyramid Head, riutilizzato e successivamente rielaborato in ' e nei lungometraggi \"Silent Hill\" e '.\n\"Silent Hill 2\" \u00e8 stato accolto positivamente sia dal pubblico sia dalla critica. Ad un mese dall'uscita il gioco ha raggiunto il milione di copie vendute, la maggior parte delle quali distribuite nell'America settentrionale. Nonostante le critiche sul sistema di controllo, le recensioni hanno lodato l'atmosfera, la grafica, la trama e il design dei mostri. \u00c8 stato inoltre posto particolare rilievo sui temi della storia.\nLe vicende narrate ruotano attorno a James Sunderland. James giunge a Silent Hill dopo aver ricevuto una lettera inspiegabile, redatta da Mary Sheperd, la moglie defunta tre anni prima. Una volta giunto al parco, incontra Maria, una spogliarellista che somiglia a Mary, ma ne differisce nel carattere, oltre che nell'abbigliamento. Maria accompagna James nella ricerca di Mary e del \"posto speciale\" a cui allude nella sua lettera.\nTrama.\nDopo aver ricevuto la lettera da Mary, James si reca a Silent Hill utilizzando la sua auto. Tuttavia, giunto a Nathan Avenue, si accorge che il luogo \u00e8 abbandonato. Lascia la sua macchina e si inoltra in citt\u00e0. Attraversando il cimitero incontra Angela, una giovane ragazza a cui chiede indicazioni per Silent Hill.\nIn citt\u00e0 James inizia a notare le prime stranezze, come la nebbia che avvolge Silent Hill. Dopo aver incontrato il primo mostro, trova le chiavi degli Appartamenti Wood Side. Qui incontra per la prima volta Eddie e Laura, una bambina di otto anni che sembra conoscere Mary. Una volta raggiunto il parco, James incontra Maria, una spogliarellista fisicamente uguale a Mary, che lo accompagner\u00e0 nella ricerca di Laura.\nUna volta giunti all'ospedale Brookhaven, James viene inseguito da Pyramid Head, un mostro che uccider\u00e0 ripetutamente Maria. Uscito dall'ospedale, l'intera citt\u00e0 sar\u00e0 immersa nelle tenebre. James decide quindi di recarsi all'albergo sul lago. Deve tuttavia attraversare la prigione Toluca e il labirinto dove vive Pyramid Head. Dopo aver affrontato Eddie, all'interno della stanza dell'hotel trova una videocassetta in cui assiste all'omicidio di Mary. James si rende conto che \u00e8 lui l'assassino di sua moglie.\nUna volta resosi conto della verit\u00e0, James deve affrontare i mostri del suo passato che si palesano in due Pyramid Head, creati dalla sua mente allo scopo di punirlo per i suoi peccati. La prova finale di James \u00e8 lo scontro con la versione demoniaca di Mary sul tetto dell'albergo.\nFinali.\nIn \"Silent Hill 2\" sono presenti sei differenti finali. Quattro finali sono ottenibili completando la storia, sebbene uno di essi sia disponibile solamente nella modalit\u00e0 Replay. Dei due finali bonus, uno \u00e8 presente solamente nella versione per Xbox. I finali sono denominati:\nNel corso di un'intervista il Team Silent ha affermato che ogni finale \u00e8 da considerarsi una delle possibili conclusioni della vicenda.\nMaria.\nDopo aver ucciso Mary per la seconda volta, James ritorna nel parco ed incontra nuovamente Maria. James sembra essere felice del fatto che la donna lo stesse attendendo. Maria chiede a James se ha nuovamente assassinato la moglie e l'uomo elude la domanda, lasciando tuttavia intendere la risposta.\nMaria consegna la lettera di Mary a James e, dopo la lettura, James e Maria tornano al punto iniziale dell'avventura. Maria ha un attacco di tosse, ma James la rassicura, dicendole che deve riguardarsi. La sequenza allude al fatto che James sembra essere condannato a ripetere le sue azioni e Maria \u00e8 destinata a seguire il destino di Mary.\nIn Water.\nIn questo finale James e Mary possono parlare per l'ultima volta. Lei \u00e8 distesa sul letto e tenta di confortare il marito, distrutto per ci\u00f2 che ha commesso. Mary consegna la lettera a James che, dopo averla letta, capisce perch\u00e9 si \u00e8 recato a Silent Hill. L'uomo decide di salire in macchina e suicidarsi gettandosi nel lago Toluca, per raggiungere la sua amata.\nRebirth.\nDopo aver ucciso Mary, James sale sulla barca che ha utilizzato per raggiungere l'Hotel e si reca sulla piccola isola al centro del lago Toluca. Dalle sue parole \u00e8 evidente che utilizzer\u00e0 alcuni degli oggetti raccolti per compiere un oscuro rituale di resurrezione. Il finale potrebbe essere un riferimento a \"Pet Sematary\", citato pi\u00f9 volte nel corso della serie.\nLeave.\nJames parla per l'ultima volta con la moglie, distesa sul letto. Parte del dialogo \u00e8 simile al finale \"In Water\", tuttavia l'uomo ammette di odiare Mary. La donna rassicura il marito, lo perdona e lo esorta a vivere la sua vita. Dopo la lettura della lettera, James si allontana dalla citt\u00e0 attraversando il cimitero di Silent Hill insieme a Laura.\nDog e UFO.\nIl finale \"Dog\" \u00e8 un inside joke. James scopre che l'intera vicende \u00e8 architettata da uno shiba. Il cane si trova in una stanza dell'hotel davanti a una lunga serie di monitor in cui compaiono le immagini di James e Maria.\nNel finale \"UFO\" James incontrer\u00e0 Harry Mason, protagonista di \"Silent Hill\", e verr\u00e0 rapito da un alieno.\nModalit\u00e0 di gioco.\nIl personaggio giocante \u00e8 James Sunderland. \"Silent Hill 2\" usa una telecamera in terza persona. Sono presenti numerosi enigmi che spesso richiedono la combinazioni di vari oggetti, recuperati grazie all'aiuto delle mappe che si raccolgono nel corso del gioco, che indicano le stanze visitate e le porte bloccate. Rispetto al capitolo precedente, i mostri hanno sembianze umane. Le creature sono rappresentazioni fisiche del subconscio di James.\nA partire dalla versione per Xbox \u00e8 possibile controllare il personaggio di Maria nello scenario \"Born from a Wish\".\nCreature.\nNel corso della sua visita a Silent Hill, James incontrer\u00e0 alcune creature grottesche. La caratteristica che accomuna tutti i mostri \u00e8 l'incessante ricerca di vittime.\nArmi e oggetti.\nNel corso del gioco James raccoglier\u00e0 due tipi d'armi: armi da combattimento e armi da fuoco.\nAl contrario delle armi da combattimento, le armi da fuoco richiedono munizioni per essere utilizzate.\nOltre alle munizioni per pistola, doppietta e carabina, James potr\u00e0 raccogliere tre tipi di oggetti: Bevanda salutare, Kit di pronto soccorso e Fiala.\nSilent Hill.\nLe localit\u00e0 principali presenti a Silent Hill sono gli Appartamenti Wood Side e Blue Creek, l'ospedale Brookhaven, la prigione Toluca, il Labirinto e l'Hotel Lake View. La citt\u00e0 \u00e8 basata su San Bruno, in California.\nLe vie della citt\u00e0 traggono spunto da scrittori famosi: Lewis Carroll, Lindsey Davis, Thomas Harris, Ruth Rendell, John Sandford, Andrew Vachss e David Wiltse. Le opere di alcuni di questi autori sono stati fonte di ispirazione per tutta la serie.\nAppartamenti Wood Side.\nAll'interno degli appartamenti James recupera una torcia su un manichino: l'uomo nota che i suoi vestiti ricordano quelli di Mary.\nIn questo luogo James fa il primo incontro con Pyramid Head. Dopo averlo visto attraverso le sbarre, lo incontrer\u00e0 nuovamente nella stanza 307.\nOspedale Brookhaven.\nNell'ospedale sono presenti alcune cartelle cliniche che fanno riferimento ai personaggi del gioco. I nomi dei pazienti iniziano con la J di James. Alcuni documenti medici menzionano l'\"altra parte\", riferimento alla Silent Hill alternativa, presente in vari videogiochi della serie.\nLaura non vede alcun mostro e per questo motivo chiude James all'interno di una stanza con tre creature mostruose. Masahiro Ito ha smentito il fatto che Mary sia stata una paziente presso l'ospedale.\nSociet\u00e0 Storica di Silent Hill.\nPrima di raggiungere il museo, \u00e8 possibile visitare nuovamente il \"Neely's Bar\". All'interno del locale \u00e8 presente un nuovo messaggio, scritto con del sangue su una delle pareti, diretto a James.\nAll'interno della Societ\u00e0 Storica sono presenti diversi quadri. Uno di essi rappresenta Pyramid Head. Gli altri quadri raffigurano l'ospedale Brookhaven, il suo direttore e un enorme buco, lo stesso in cui James \u00e8 costretto ad attraversare per giungere alla prigione. La discesa di James rappresenta l'accettazione del crimine commesso.\nPrigione Toluca.\nNella prigione Toluca James trover\u00e0 tre tavolette in tre punti diversi della prigione. Ognuna di queste ritrae una figura della mitologia azteca e si riferisce ad uno dei protagonisti del gioco. Le tavolette sono inoltre associate a tre dei sette peccati capitali.\nIn una delle celle \u00e8 presente una creatura invisibile denominata \"il prigioniero\". All'interno della prigione \u00e8 inoltre presente un dipinto che allude all'incendio sviluppatosi nell'Hotel Lake View.\nLabirinto.\nAll'interno del labirinto James recupera l'arma di Pyramid Head. Nel labirinto \u00e8 inoltre presente un ritaglio di giornale macchiato di sangue che fa riferimento all'omicidio di Thomas Orosco. La posizione del memo ricorda un dipinto del 1978 di Francis Bacon.\nNel cimitero al termine del labirinto sono presenti le lapidi di Walter Sullivan, antagonista di \"\", di Miriam K., di James Sunderland, di Angela Orosco e di Eddie Dombrowski. Eddie verr\u00e0 affrontato ed ucciso poco dopo dallo stesso James.\nHotel Lake View.\nAll'interno dell'hotel \u00e8 presente l'ultimo enigma del gioco in cui sono coinvolti tre carillon raffiguranti altrettanti personaggi delle fiabe: Biancaneve, La sirenetta e Cenerentola.\nDurante la visione della videocassetta, erano previste le urla di Mary soffocata da James. L'audio del video \u00e8 stato rimosso nella versione finale del videogioco.\nColonna sonora.\nNella versione europea di \"Silent Hill 2\" per PlayStation 2 \u00e8 stato distribuito un DVD contenente interviste, trailer e immagini promozionali del videogioco.\nIn \"The Making of Silent Hill 2\" viene intervistato Akira Yamaoka, gi\u00e0 autore della colonna sonora di \"Silent Hill\". Il compositore ha dichiarato di aver composto il tema principale del videogioco, \"Theme of Laura\", a casa sua, in tre giorni. Secondo Yamaoka la traccia \"comunica la melanconia di \"Silent Hill 2\"\" essendo la combinazione di una \"melodia triste con un ritmo forte\". Ha inoltre realizzato oltre 50 suoni, tra cui molti rumori di passi. Nonostante abbia analizzato i suoni di Resident Evil, il compositore si \u00e8 concentrato sui momenti di silenzio.\nKonami ha pubblicato la colonna sonora, composta da trenta tracce, il 3 ottobre 2001 sotto il titolo di \"Silent Hill 2 Original Soundtracks\". Otto tracce compaiono nell'UMD \"The Silent Hill Experience\".\nSilent Hill 2 Original Soundtracks.\nTra gli autori della colonna sonora figura \"Aquila Jama O'ca\", uno dei tanti pseudonimi utilizzati da Akira Yamaoka.\nThe Reverse Will.\nNella canzone \"The Reverse Will\" la doppiatrice di Laura, Jacquelyn Breckenridge, recita una filastrocca per bambini \"Now I Lay Me Down to Sleep\" in backmasking:\nLa traccia \u00e8 usata nel finale \"Rebirth\".\nAccoglienza.\nLa versione per PlayStation 2 ha venduto oltre un milione di copie ad un mese dal lancio. Oltre alla colonna sonora, uno degli elementi pi\u00f9 apprezzati del titolo \u00e8 l'ambientazione claustrofobica. Viene invece criticato l'eccesso di munizioni e la facilit\u00e0 con cui \u00e8 possibile evitare i nemici. Anche gli enigmi sono considerati relativamente impegnativi.\nLa rivista \"Play Generation\" diede alla versione per PlayStation 2 un punteggio di 93/100, trovandolo un gioco curato in ogni dettaglio, con una trama profonda, ritagliato su atmosfere angoscianti, ritenendolo in assoluto uno dei migliori titoli per PS2."}
{"id": "257927", "revid": "37401", "url": "https://it.wikipedia.org/wiki?curid=257927", "title": "Patrimoni dell'Umanit\u00e0", "text": ""}
{"id": "257931", "revid": "729019", "url": "https://it.wikipedia.org/wiki?curid=257931", "title": "Little Joe 2", "text": "La missione Little Joe 2 fu un'importante missione di collaudo del prototipo della capsula per il programma Mercury. Infatti fu il primo volo del Little Joe equipaggiato da un animale, pi\u00f9 precisamente da un macaco (Macaca mulatta) con il nome di \"Sam\" che raggiunse la prossimit\u00e0 dello spazio.\nLa missione venne eseguita per testare gli strumenti e i sistemi della capsula nelle avverse condizioni dello spazio nonch\u00e9 l'influenza di queste condizioni sugli esseri umani. La missione venne lanciata il 4 dicembre, 1959, alle ore 11:15 (ora locale da Wallops Island in Virginia. La Little Joe 2 percorse una distanza di 88 km. Il prototipo della capsula venne recuperato dalle acque dell'Oceano Atlantico dalla USS \"Borie\". Il primate Sam, che fu il primo di una serie di primati a volare nello spazio, rest\u00f2 completamente illeso. Sam era precedentemente stato addestrato presso la scuola di medicina dell'aviazione di San Antonio in Texas. La missione ebbe una durata di 11 minuti e 6 secondi. Il peso totale della capsula era di 1.007\u00a0kg.\nIl prototipo della capsula Mercury usato in questa missione \u00e8 esposto presso l\u2019\"Airpower Park and Museum\" (parco e museo delle \"forze dell'aria\" - dell'aviazione) di Hampton in Virginia."}
{"id": "257932", "revid": "729019", "url": "https://it.wikipedia.org/wiki?curid=257932", "title": "Little Joe 1B", "text": "La missione Little Joe 1B fu una missione di collaudo del sistema di salvataggio (LES) della capsula Mercury eseguito nell'ambito dell'omonimo programma degli Stati Uniti d'America. La missione venne equipaggiata da un primate femminile (una \"Macaca mulatta\") con il nome \"Miss Sam\".\nIl lancio della missione avvenne il 21 gennaio, 1960, da Wallops Island in Virginia. Il razzo Little Joe 1B vol\u00f2 raggiungendo un apogeo di 15 chilometri percorrendo una distanza di 18,9\u00a0km in direzione Oceano Atlantico. Miss Sam sopravvisse al volo durato 8 minuti e 35 secondi in ottime condizioni. Il prototipo della capsula spaziale venne recuperato da un elicottero della Marina militare americana. Lo stesso venne riportato a Wallops Island nello stretto lasso di tempo di 45 minuti. La velocit\u00e0 massima raggiunta durante la missione fu di 3.307\u00a0km/h mentre l'accelerazione misur\u00f2 ben 4,5 \"g\" (corrispondente a 44\u00a0m/s\u00b2). Il peso totale della capsula fu di 1.007\u00a0kg. Miss Sam fu uno dei tanti primati nello spazio."}
{"id": "257933", "revid": "1543377", "url": "https://it.wikipedia.org/wiki?curid=257933", "title": "Pireliometro", "text": "Il pireliometro o piroeliometro \u00e8 uno strumento usato per misurare l'intensit\u00e0 della radiazione solare diretta ovvero quella che giunge a terra sotto un ben determinato angolo e senza subire riflessioni.\n\u00c8 in genere costituito da un lungo tubo all'estremit\u00e0 del quale, perpendicolarmente, \u00e8 posizionato il sensore.\nIl sensore \u00e8 generalmente un corpo nero che assorbe tutta la radiazione solare riscaldandosi. Da una misura della temperatura del corpo si pu\u00f2 risalire all'energia assorbita ovvero all'intensit\u00e0 della radiazione che l'ha colpito.\nCollegamenti esterni.\nPiroeliometro"}
{"id": "257937", "revid": "547034", "url": "https://it.wikipedia.org/wiki?curid=257937", "title": "Aspettativa (diritto)", "text": "L'aspettativa, in diritto, indica una posizione di attesa di un effetto acquisitivo incerto. \nSi pensi ad esempio all'aspettativa di cui \u00e8 titolare l'acquirente di un bene in virt\u00f9 di un contratto sottoposto a condizione sospensiva non ancora verificatasi. In tal caso il titolare dell'aspettativa \u00e8 destinatario dell'effetto sperato (l'acquisto della propriet\u00e0 del bene) ma non ha una pretesa o un potere in ordine alla sua produzione.\nClassificazione.\nAl contrario della cessione di un diritto condizionato, la cui relativa fattispecie contrattuale \u00e8 inquadrabile fra i contratti commutativi, la cessione dell'aspettativa rientra fra i contratti aleatori poich\u00e9 non \u00e8 dato alle parti di prevedere \"con buona approssimazione\", l'esatta struttura del sinallagma. \u00c8, infatti, probabile che a fronte del pagamento di un prezzo (per l'acquisto di un diritto condizionato sospensivamente o risolutivamente) manchi di fatto una controprestazione (mancato avveramento della condizione sospensiva o avveramento della condizione risolutiva). La cessione di un diritto condizionato, al contrario, rimane sottoposta alle sorti del diritto ceduto, dando luogo, se del caso, ad obblighi restitutori.\nTipologia.\nL'aspettativa pu\u00f2 essere:\nRilevanza giuridica.\nAll'aspettativa \u00e8 peraltro riconosciuta una rilevanza giuridica autonoma rispetto alla situazione acquisitiva finale: essa infatti \u00e8 tutelata contro la mala fede della controparte, e pu\u00f2 essere oggetto di opposizione ai terzi acquirenti mediante la trascrizione del titolo di acquisto e legittima il titolare all'esperimento dei rimandi di tipo cautelare predisposti dall'ordinamento giuridico. L'aspettativa pu\u00f2 essere oggetto di trasferimento sia \"inter vivos\" che \"mortis causa\". "}
{"id": "257938", "revid": "827882", "url": "https://it.wikipedia.org/wiki?curid=257938", "title": "Endonucleasi", "text": "Le endonucleasi sono enzimi idrolitici identificati negli anni settanta, che scindono il legame fosfodiesterico all'interno di una catena polinucleotidica, dividendola in due polimeri, a differenza delle \"esonucleasi\" che ne distaccano il nucleotide terminale.\nEndonucleasi sono coinvolte nella riparazione del DNA e nella maturazione dell'RNA degli Eucarioti.\nAlcuni enzimi, come le deossiribonucleasi I, tagliano il DNA in maniera relativamente aspecifica (senza considerare la sequenza); mentre altri, come le endonucleasi di restrizione, tagliano il DNA solo in corrispondenza di specifiche sequenze nucleotidiche.\nSono endonucleasi sequenza-specifiche gli enzimi di restrizione batterici, che tagliano il DNA in regioni particolari definite siti di restrizione. Spesso tale idrolisi avviene in sequenze palindromiche (sequenze che lette nella stessa polarit\u00e0 su entrambi I filamenti complementari risultano essere identiche) lunghe circa 4-6 bp e in modo asimmetrico creando delle estremit\u00e0 coesive (ci\u00f2 permette la generazione di molecole di DNA che si autoassemblano in varie combinazioni), oppure effettuare un taglio centrale creando estremit\u00e0 piatte o \"blunt\". \u00c8 un sistema di riconoscimento di DNA estraneo dei batteri, funge da meccanismo di difesa contro agenti estranei come i virus.\nGli enzimi di restrizione sono ampiamente utilizzati nella tecnologia del DNA ricombinante in quanto permettono di ottenere dei frammenti di DNA che digeriti con lo stesso enzima possono essere connessi, una volta appaiati mediante ibridazione, dalla DNA ligasi che catalizza la formazione del legame fosfodiesterico. \nCategorie.\nCi sono tre categorie di endonucleasi di restrizione: i tipi I e III formano dei grandi complessi aventi sia attivit\u00e0 endonucleasica che metilasica. Entrambi richiedono energia sotto forma di ATP per la loro funzione. Il tipo I taglia il DNA in punti casuali che possono essere distanti anche pi\u00f9 di 1000 bp dalla sequenza di riconoscimento a cui si lega. Il tipo III taglia il DNA a circa 25 bp dalla sequenza di riconoscimento. Il tipo II, isolato per la prima volta da Hamilton Smith nel 1970, si comporta in modo diverso in quanto non necessita di ATP nei suoi processi di degradazione. Alcuni esempi di enzimi di restrizione di tipo II includono BamHI, EcoRI, EcoRv e HaeIII. \nLa nomenclatura degli enzimi di restrizione si basa sul genere e sulla specie del batterio dal quale \u00e8 stato isolato l'enzima di restrizione. Cos\u00ec, per esempio, \"EcoRI\" significa:\n- E: genere \"Escherichia\",\n- co: specie \"coli\",\n- R: ceppo RY13,\n- I: prima endonucleasi isolata.\nUlteriori discussioni.\nGli enzimi di restrizione in genere riconoscono brevi sequenze bersaglio di circa 4-8 paia di basi, ad esempio l'enzima EcoRI riconosce e taglia la sequenza 5'-GAATTC-3'. Alcune endonucleasi possono tagliare anche DNA a singolo filamento o RNA. Infatti, oltre a DNA a doppio filamento, all'azione di questi enzimi sono sottoposti anche:\n- giunzioni di Holliday;\n- molecole di DNA a triplo o quadruplo filamento (G-quadruplex);\n- molecole ibride a doppio filamento (uno costituito da DNA, l'altro da RNA);\n- molecole di DNA sintetiche, che possono contenere basi alternative oltre alle quattro basi azotate presenti nella molecola di DNA naturale.\nInoltre, la ricerca attualmente mira a realizzare endonucleasi di restrizione artificiali o sintetiche, aventi siti di ricognizione unici all'interno del DNA.\nDal taglio mediante endonucleasi di restrizione si possono formare estremit\u00e0 piatte (il taglio dei due filamenti avviene esattamente nello stesso punto) o appiccicose (i punti di taglio sui due filamenti sono sfalsati di alcuni nucleotidi).\nEndonucleasi pi\u00f9 comuni.\nLa tabella illustra le principali endonucleasi procariotiche ed eucariotiche \nMutazioni.\nXeroderma pigmentosa \u00e8 una malattia autosomica recessiva rara, causata da un'endonucleasi UV-specifica difettiva. I pazienti che presentano l'enzima mutato sono incapaci di riparare danni al DNA causati dalle radiazioni solari.\nL'anemia falciforme \u00e8 una patologia causata da una mutazione puntiforme. La sequenza alterata dalla mutazione elimina il sito di riconoscimento dell'endonucleasi di restrizione MstII che riconosce la sequenza nucleotidica.\nMutazioni dell'endonucleasi tRNA-splicing causano l'ipoplasia pontocerebellare. L'ipoplasia pontocerebellare (PCH) rappresenta un gruppo di disordini neurodegenerativi autosomici recessivi che \u00e8 causato da mutazioni in tre delle quattro subunit\u00e0 del complesso dell'endonucleasi tRNA-splicing.\nRiparazione del DNA.\nLe endonucleasi rivestono un ruolo nella riparazione delle basi danneggiate. L'enzima AP-endonucleasi agisce in modo specifico catalizzando l'incisione del DNA esclusivamente nei siti AP, preparando in tal modo il DNA per la successiva escissione dei nucleotidi. Ad esempio, quando si verifica la depurinazione, questa lesione lascia lo zucchero desossiribosio con una base mancante. L'AP endonucleasi riconosce questo zucchero e taglia il DNA in questo sito e quindi permette di riparare il DNA. Le cellule di E. coli contengono due tipi di enzimi AP: endonucleasi IV (endoIV) ed esonucleasi III (exoIII). Mentre negli eucarioti, c'\u00e8 un solo tipo di endonucleasi AP."}
{"id": "257940", "revid": "599013", "url": "https://it.wikipedia.org/wiki?curid=257940", "title": "Istituto della Beata Vergine Maria", "text": "L'Istituto della Beata Vergine Maria (in latino \"Institutum Beatae Mariae Virginis\") \u00e8 un istituto religioso femminile di diritto pontificio; le suore di questa congregazione, dette dame inglesi o suore di Loreto, pospongono al loro nome la sigla I.B.M.V.\nStoria.\nNel 1814 la dublinese Frances Ball (1794-1861), su invito del vescovo Daniel Murray, che intendeva avere Dame Inglesi anche in Irlanda, entr\u00f2 come religiosa nel convento di York dell'Istituto: completata la sua formazione, assieme a due novizie, lasci\u00f2 York e il 22 novembre 1821, ottenuta l'approvazione vescovile, diede inizio a un ramo autonomo della congregazione.\nNel maggio 1822 la Ball apr\u00ec a Rathfarnham, sobborgo della capitale irlandese, la prima scuola dell'Istituto, detta \"Loreto House\" (da cui le religiose presero il nome di suore di Loreto). Il ramo irlandese ottenne il pontificio decreto di lode il 30 giugno 1836 e venne approvato definitivamente dalla Santa Sede il 15 febbraio 1877. Nel 1842 le suore di Loreto aprirono una filiale anche a Calcutta: prima di fondare le missionarie della carit\u00e0, madre Teresa apparteneva a questa congregazione.\nSu invito del vescovo di Toronto Michael Power, che desiderava religiose irlandesi per l'assistenza agli immigrati, nel 1847 Teresa Dease (1820-1889) lasci\u00f2 il convento di Rathfarnham e fond\u00f2 una casa in Canada, da cui ebbe origine una nuova congregazione autonoma approvata il 15 giugno 1903. Il ramo americano \u00e8 stato riunito a quello irlandese nel 2003.\nAttivit\u00e0 e diffusione.\nLe dame inglesi svolgono il loro apostolato dell'educazione attraverso scuole, convitti, direzione di gruppi giovanili, orfanotrofi e altre opere di assistenza; in terra di missione si dedicano anche all'assistenza ospedaliera e alle opere parrocchiali.\nLe suore di Loreto sono presenti in Europa (Albania, Gibilterra, Italia, Irlanda, Regno Unito, Spagna), in Africa (Ghana, Kenya, Marocco, Mauritius, Seychelles, Sudan, Sudafrica, Tanzania, Zambia), in Asia (Bangladesh, India, Nepal, Timor Est), nelle Americhe (Canada, Ecuador, Per\u00f9, Stati Uniti d'America) e in Australia; la sede generalizia, Casa Loreto, \u00e8 in via Massaua a Roma.\nAlla fine del 2011 la congregazione contava 879 religiose in 140 case."}
{"id": "257950", "revid": "363629", "url": "https://it.wikipedia.org/wiki?curid=257950", "title": "Retroviridae", "text": "I Retroviridae sono una famiglia di retrovirus provvisti di peplos, con capside isometrico e con genoma costituito da due molecole di RNA monocatenario a polarit\u00e0 positiva. Sono gli unici virus con genoma diploide.\nIl genoma dei retroviridae \u00e8 caratterizzato dalla presenza di tre sequenze del tutto peculiari, che assicurano lo svolgimento delle operazioni essenziali per la sopravvivenza del virus stesso. Queste sequenze sono:\nOltre ad esse, i diversi generi di retroviridae codificano anche per alcune proteine con funzione regolatoria o accessoria, particolarmente importanti nel virus HIV.\nStoria.\nIl primo retrovirus individuato fu il virus della leucemia aviaria. Il pi\u00f9 noto \u00e8 il \"virus dell'immunodeficenza umana\" (HIV), indicato come agente eziologico dell'AIDS.\nPi\u00f9 in generale, i retrovirus umani noti che infettano l'uomo sono i virus HTLV, appartenenti al genere Deltaretrovirus che sono causa della Leucemia delle cellule T, ed i Lentivirus di cui fanno parte anche i due virus HIV-1, HIV-2. Precedentemente HIV-1 e HIV-2 furono chiamati da Robert Gallo con il nome di \"HTLV-III\" e \"HTLV-IV\" rispettivamente a causa della loro somiglianza con i Deltaretrovirus da lui identificati. Successivamente vennero inseriti in un loro genere i Lentivirus, con i loro attuali nomi: HIV-1 e HIV-2.\nReplicazione.\nLa replicazione dei retroviridae avviene nel citoplasma della cellula infettata. \nEssendo dotato di pericapside, il virione \u00e8 in grado di fondersi con la membrana cellulare della cellula e di introdurvi quindi il nucleo-capside. Questo contiene al suo interno alcune molecole dell'enzima trascrittasi inversa, che \u00e8 in grado di retrotrascrivere il genoma del virus da ssRNA+ a dsDNA. Il DNA neosintetizzato viene quindi integrato nel genoma della cellula ospitante (provirus), dove pu\u00f2 rimanere silente per periodi di tempo molto variabili (molto lunghi nei \"Lentivirus\", pi\u00f9 rapidi in altri).\n\u00c8 da sottolineare la necessit\u00e0 d'azione da parte della trascrittasi inversa per l'espressione del genoma virale, poich\u00e9 l'RNA presente nel virione al momento della penetrazione, seppur a polarit\u00e0 positiva, non possiede una sequenza tale da permettere l'inizio della traduzione. Il DNA neosintetizzato invece \u00e8 trascritto funzionalmente in mRNA e duplicato tramite l'apparato replicativo cellulare.\nUna volta prodotti gli mRNA virali nel nucleo, approfittando dell'apparato trascrizionale della cellula, questi sono tradotti nel citoplasma dai ribosomi cellulari in proteine funzionali. Quindi il virus provvede all'assemblaggio del capside e del pericapside. In ultimo, le nuove unit\u00e0 di genoma virale vengono assemblate con il capside neoformato, che gemma attraverso la membrana plasmatica cellulare e, ricoperto cos\u00ec del pericapside, provvede a infettare nuove cellule."}
{"id": "257951", "revid": "1718925", "url": "https://it.wikipedia.org/wiki?curid=257951", "title": "Glicoproteina", "text": "Si definisce glicoproteina una proteina alla cui catena peptidica \u00e8 legata una catena oligosaccaridica (composta dunque di carboidrati e definita glicano). Spesso ci si riferisce ad un polipeptide di questo tipo con il termine di proteina glicosilata. Il glicano \u00e8 attaccato mediante una modificazione post-traduzionale (in alcuni casi anche \"co-traduzionale\") della proteina, attraverso un processo genericamente definito \"glicosilazione\".\nDescrizione.\nI glicani sono spesso aggiunti a proteine che presentano un segmento extracellulare. Le proteine integrali di membrana, responsabili della comunicazione cellula-cellula, sono ad esempio quasi sempre glicosilate. In ogni caso, sono presenti glicoproteine anche nel citoplasma, ma il ruolo dei glicani in questo caso \u00e8 meno chiaro.\nLa parte glucidica pu\u00f2 essere costituita da qualche decina di zuccheri fino al centinaio, e, grazie alle innumerevoli possibilit\u00e0 di legame tra i carboidrati, si costruiscono strutture sempre diverse. La percentuale della parte glucidica rispetto alla totalit\u00e0 della molecola varia dal 2-3% (nel caso delle immunoglobuline), all'85% nel caso delle glicoproteine che costituiscono il sistema AB0.\nTra le glicoproteine si annoverano non solo importanti anticorpi, in particolare le immunoglobuline, ma anche il collagene dei tessuti connettivi e varie proteine di membrana con funzione di recettori e antigeni. La maggior parte delle proteine presenti in natura \u00e8 glicosilata.\nIl carboidrato pu\u00f2 legarsi ad un residuo di asparagina (si parla in tal caso di N-glicosilazione) o ad un residuo di idrossilisina, idrossiprolina, serina o treonina (si parla in tal caso di O-glicosilazione). Il primo tipo di legame riguarda la N-acetil-glucosammina (GlcNAc): vede lo zucchero in configurazione \u03b2, avviene a livello del reticolo endoplasmatico ed il corretto sito per il legame \u00e8 segnalato da una serina o una treonina a valle di un aminoacido, rispetto all'asparagina di legame glicosidico.\nIl secondo tipo di legame, riguardante l'N-acetil-galattosammina (GalNAc), avviene con lo zucchero in configurazione \u03b1 solo nell'apparato del Golgi. A differenza di questo secondo caso, il primo vede la sintesi di una sequenza glucidica (il \"core\") sempre identica, costituita da due molecole di GluNAc, nove di mannosio e tre di glucosio, per un totale di 14. Tale sequenza, prima di essere attaccata alla proteina, viene montata su un supporto lipidico fornito dal dolicolo fosfato. Dopo il montaggio, la glicoproteina, passando nell'apparato del Golgi, subisce a livello del core diverse modifiche in base alle esigenze della cellula. Tra i carboidrati osservati nelle glicoproteine si annoverano il glucosio, la glucosammina, il galattosio, la galattosammina, il mannosio, il fucosio, lo xilosio e l'acido sialico.\nIl gruppo carboidrato interviene sulle modalit\u00e0 di ripiegamento della proteina, migliorandone la stabilit\u00e0. L'aggiunta di glicani \u00e8 frequente in quelle proteine che sono parzialmente collocate all'esterno della cellula. Sono componenti importanti del meccanismo del riconoscimento cellulare (ovvero riconoscono e vietano l'accesso a cellule che non vi appartengono, cellule estranee) ad opera delle cellule del sistema immunitario, specialmente nei mammiferi.\nAsialoglicoproteine.\nSe i residui di acido sialico sono rimossi da una glicoproteina, la proteina risultante \u00e8 conosciuta con il nome di asialoglicoproteina.\nL'esposizione del residuo galattosio subterminale risulta in una rapido smaltimento delle glicoproteine dalla circolazione da parte di epatociti ricettori di asialoglicoproteine su cellule di Kuppfer."}
{"id": "257952", "revid": "599013", "url": "https://it.wikipedia.org/wiki?curid=257952", "title": "Diritto potestativo", "text": "Il diritto potestativo \u00e8 la situazione giuridica soggettiva che consiste nell'attribuzione di un potere a un soggetto allo scopo di tutelare un suo interesse. \nSi contrappone, pertanto, alla potest\u00e0 nella quale il potere \u00e8 attribuito al soggetto a tutela di un interesse altrui. Il diritto potestativo \u00e8 una situazione giuridica soggettiva propria del diritto privato, mentre la potest\u00e0, pur essendo presente anche nel diritto privato, \u00e8 tipica del diritto pubblico.\nStoria.\nIl concetto di diritto potestativo \u00e8 stato introdotto in epoca recente dalla dottrina tedesca, in particolare dallo Zitelmann e dal Seckel, che hanno posto accanto ai diritti soggettivi assoluti e a quelli relativi la categoria del \"Recht des rechtlichen K\u00f6nnen\" (diritto del potere giuridico) o del \"Gestaltungsrecht\" (diritto formativo). Nella dottrina italiana il merito di aver contribuito in maniera determinante al recepimento della categoria del diritto potestativo spetta al Chiovenda, al quale si deve anche il nome stesso di tali diritti: \"potremmo chiamarli diritti potestativi perch\u00e9 si esauriscono in una potest\u00e0\".\nTaluni ritengono improprio l'uso del termine diritto quando si parla di queste situazioni giuridiche soggettive e in negli anni ottanta venne proposta l'espressione \"potere di diritto privato\".\nCaratteristiche.\nA fronte del diritto potestativo del soggetto attivo, il soggetto passivo del rapporto giuridico si trova in una posizione di soggezione. Va per\u00f2 precisato che l'ordinamento giuridico pu\u00f2 attribuire al soggetto passivo una tutela nei confronti del potere altrui, sicch\u00e9 la sua situazione giuridica \u00e8 qualcosa di pi\u00f9 di una mera soggezione."}
{"id": "257960", "revid": "123732848", "url": "https://it.wikipedia.org/wiki?curid=257960", "title": "Bicicletta da corsa", "text": "La bicicletta da corsa \u00e8 un tipo di bicicletta progettata per il ciclismo su strada, secondo le regole stabilite dall'Unione Ciclistica Internazionale (UCI), usata fin dalla nascita per effettuare competizioni in linea o a tappe su distanze pi\u00f9 o meno lunghe. Come per altre tipi di bicicletta le bici da corsa si sono evolute nel tempo nei loro componenti divenendo ora veri e propri gioielli di tecnologia: in virt\u00f9 di ci\u00f2 \u00e8 molto apprezzata, sia dai corridori agonistici sia dai semplici appassionati amatori, per le sue caratteristiche di leggerezza, scorrevolezza e velocit\u00e0.\nDescrizione.\nLa bicicletta da corsa \u00e8 pensata per le competizioni in ogni sua parte con un forte progresso in tal senso, a partire dagli anni 2000. Per le competizioni agonistiche l'UCI ha stabilito un peso minimo di 6,8\u00a0kg per sicurezza dei ciclisti, in quanto bici pi\u00f9 leggere potrebbero non essere strutturalmente resistenti in condizioni limite (discese ecc.).\nTelaio.\nLe bici da corsa adottano fin dal finire del XIX secolo il cosiddetto \"telaio a diamante\", formato da otto tubi che disegnano due triangoli adiacenti. Il design del telaio non ha subito grosse modifiche fino agli anni ottanta: si sono sempre utilizzate tubazioni in acciaio di diametro pressoch\u00e9 standardizzato. Piccole variazioni si sono avute nella geometria del telaio stesso (passo diminuito nel corso dei decenni) e in alcune piccole variazioni di costruzione (occhielli passacavi saldati, sostegno saldato per i manettini, sostegno saldato per il deragliatore ecc.).\nIl primo ad intuire l'importanza di adattare la misura dell'altezza e della lunghezza del telaio di una bicicletta da corsa all'effettiva misura del ciclista fu l'artigiano fiorentino Giusto Pinzani.\nDall'inizio degli anni '80 sono iniziate delle sperimentazioni sul diametro dei tubi che formano il triangolo principale del telaio, grazie allo sviluppo della tecnologia delle lavorazioni meccaniche e all'uso sempre pi\u00f9 frequenti di altri materiali oltre all'acciaio (anche se telai in alluminio erano gi\u00e0 presenti, come prodotti di nicchia, dal decennio precedente).\nNegli anni novanta questa caratteristica si \u00e8 sviluppata con un'ampia diffusione dei telai in alluminio, caratterizzati da un'ampia possibilit\u00e0 di forme e sezioni delle tubazioni unitamente ad una maggiore leggerezza del telaio stesso. Dopo il 2000 hanno conosciuto una grossa diffusione come materiale per costruzione dei telai anche la fibra di carbonio e il titanio, caratterizzati da una grande leggerezza e rigidit\u00e0. Un altro materiale utilizzato \u00e8 stato il magnesio per esempio dalla Pinarello, con per\u00f2 problemi di resistenza. Il carbonio \u00e8 il materiale pi\u00f9 utilizzato attualmente (i telai pi\u00f9 leggeri arrivano sotto il chilogrammo), con la possibilit\u00e0 di ottenere comunque telai rigidi nelle zone di sollecitazione ma elastici dove \u00e8 possibile, quindi pi\u00f9 confortevoli e soprattutto la possibilit\u00e0 di molta pi\u00f9 flessibilit\u00e0 nella progettazione della forma e della sezioni del telaio.\nDa un punto di vista funzionale il telaio della bicicletta da corsa si pu\u00f2 dividere in due grandi tipologie: il telaio \"aero\", caratterizzato da geometrie e da scelte tecniche, che prediligono la miglior resa aerodinamica a discapito del comfort, e il telaio \"endurance\", studiato per garantire una posizione in sella pi\u00f9 confortevole sulle lunghe distanze e una miglior efficienza sulle lunghe salite. Tra questi due estremi, i produttori di biciclette offrono naturalmente un'ampia scelta di sfumature intermedie.\nForcella.\nLa forcella \u00e8 l'elemento del telaio frapposto tra ruota anteriore e telaio stesso (manubrio); pu\u00f2 essere di diversi materiali: acciaio, alluminio, carbonio, titanio.\nManubrio.\nIl manubrio da corsa ha la classica forma a \"corna d'ariete\", ricurva all'indietro nella sua parte bassa. Questa forma \u00e8 dovuta alla maggior stabilit\u00e0 che d\u00e0 la presa nella parte bassa, derivata dalle prime biciclette. Per le gare a cronometro ha avuto per un certo tempo larga diffusione il manubrio a \"corna di bue\", ricurvo verso l'alto anzich\u00e9 vero il basso.\nLa curvatura, fino al XX secolo quasi circolare, \u00e8 oggi pi\u00f9 sagomata per una presa ergonomica. Nella parte alta il disegno pu\u00f2 variare da orizzontale con una curvatura pi\u00f9 accentuata all'esterno oppure una curvatura meno accentuata: le due configurazioni prendono il nome di \"Merckx\" e \"Gimondi\", in quanto i due campioni preferivano rispettivamente l'una e l'altra. Le leve dei freni sono collocati sulla parte ricurva verso il basso, in maniera da essere azionati agevolmente in presa bassa, quella pi\u00f9 aerodinamica e preferita nelle discese.\nMentre un tempo l'acciaio, spesso cromato, era il materiale pi\u00f9 classico, dagli anni '60, grazie alla Cinelli, si inizi\u00f2 ad usare l'alluminio, che prese rapidamente il sopravvento. Nell'ultimo decennio ha conquistato una buona fetta di mercato anche la fibra di carbonio, che ha il vantaggio di assorbire meglio le vibrazioni (e, non secondario, quello dell'estetica accattivante). Prolunghe al manubrio su cui appoggiare gli avambracci e assumere cos\u00ec una posizione pi\u00f9 aerodinamica sono permesse solamente nelle gare a cronometro, mentre vengono vietate nelle corse in linea.\nReggisella e sella.\nCostituiscono la parte posteriore sommitale della bici e consentono la sistemazione del ciclista sulla bici: il reggisella si inserisce all'interno del tubo verticale del telaio mentre ad esso \u00e8 montata la sella vera e propria. Le selle moderne sono fortemente ergonomiche, mentre il reggisella pu\u00f2 essere sia di alluminio, acciaio, carbonio o titanio.\nRuote e coperture.\nLe ruote sono di vario tipo, per adattarsi ad ogni tipo di competizione. Possono avere un numero di raggi molto variabile, dai 16 ai 36 (quest'ultima \u00e8 la configurazione pi\u00f9 classica, ma ormai praticamente abbandonata ad altissimo livello). Varia anche il profilo del cerchio, che pu\u00f2 essere basso, medio o alto. Nelle cronometro \u00e8 facile vedere l'utilizzo di ruote lenticolari (solo ruota posteriore) e a razze sulla ruota anteriore. Spesso varia anche il materiale, in genere alluminio o carbonio, pi\u00f9 raro il magnesio. Le ruote a goccia e a medio ed alto profilo sono pi\u00f9 aerodinamiche, quindi pi\u00f9 performanti, soprattutto a velocit\u00e0 alte. Le ruote in carbonio, tuttavia, offrono un minor attrito anche ai freni, rendendo la frenata meno efficace.\nIl tipo di coperture a livello agonistico \u00e8 rimasto quello dei tubolari, incollati con mastice o ceralacca su appositi cerchioni. Il vantaggio dell'uso dei tubolari \u00e8 la maggior scorrevolezza ed il fatto che si diminuiscono le forature (non essendo possibile quella per pizzicatura). A livello amatoriale si \u00e8 molto diffuso il \"copertoncino\" con camera d'aria, molto pi\u00f9 agevole da sostituire e riparare.\nNegli ultimi anni ha preso piede il tubeless, che per\u00f2 vede poche case costruttrici impegnate nello sviluppo di questa nuova tecnologia.\nPedivelle e pedali.\nAgganciate alle pedivelle, parte della guarnitura, sono presenti i pedali: una volta questi erano fissati al piede del ciclista tramite gancetti e gabbietta, ora sono a sgancio rapido.\nGruppo.\nIl gruppo \u00e8 l'insieme dei componenti di trasmissione e dell'impianto frenante della bicicletta. Oggi ne sono solitamente esclusi alcuni componenti come serie sterzo, mozzi e reggisella, che fino a non molto tempo fa ne erano inclusi. Come molti altri componenti delle bici da corsa ha subito varie modifiche negli anni. Il gruppo odierno \u00e8 considerato il 9 pezzi: cambio, pacco pignoni, deragliatore, comandi cambio sx e dx, catena, guarnitura, pinze freno ant. e post. Attualmente (anni 2010), i principali gruppi sono lo Shimano Dura Ace, il Campagnolo Super Record e il RED di SRAM.\nCambio.\nNei primi decenni del XX secolo non si utilizzavano cambi di velocit\u00e0, ma i corridori utilizzavano semplicemente due pignoni, uno per lato della ruota posteriore, e quando necessario si fermavano e la giravano. Fra le due guerre mondiali sono comparsi numerosi meccanismi di cambiata, spesso comandati tramite delle leve, fra cui i famosi cambi a bacchetta. Questi meccanismi tuttavia non permettevano un'ampia gamma di rapporti ed un numero di pignoni limitati a 4 o 5 (solo nei pi\u00f9 recenti).\nAll'inizio degli anni cinquanta la Campagnolo commercializz\u00f2 un nuovo tipo di cambio, comandato a filo e dotato di due pulegge che permettevano di tensionare correttamente la catena anche con una notevole differenza di dentature fra i pignoni. Il cambio moderno \u00e8 stato solamente perfezionato rispetto a quel progetto originario che ebbe moltissimo successo.Un altro cambio in genere pi\u00f9 costoso \u00e8 quello elettronico che permette a chi lo usa di cambiare in modo pi\u00f9 semplice, sfiorando le leve.\nComandi cambio.\nNei primi cambi dell'anteguerra la leva del cambio era rigida e permetteva l'azione diretta sulla catena, che veniva spostata da un ingranaggio all'altro. Con il Campagnolo Gran Sport (ma gi\u00e0 precedentemente con altri tipi di cambio, fra cui il francese Simplex) l'azione non \u00e8 pi\u00f9 diretta, ma il ciclista agiva su una levetta, detta manettino, posizionata sul tubo obliquo della bici. Questa leva tira un filo che muove il cambio stesso; quando si rilascia la leva la forza di una molla riporta il cambio nella sua posizione originaria. Il cambio agisce sulla catena: sono le due pulegge a indurre il movimento della catena stessa.\nQuesti manettini furono collocati fin dall'inizio sul tubo obliquo, soluzione che venne trovata vantaggiosa rispetto alle \"bacchette\" che erano nella parte posteriore della bici o al pi\u00f9 in basso vicino ai pedali. Fin dai primi anni di diffusione Campagnolo propose dei manettini speciali da collegare ai terminali del manubrio, ma non trovarono molto successo e diffusione, se non nelle gare a cronometro.\nNegli anni ottanta vennero introdotti dalle ditte dell'Estremo Oriente i manettini indicizzati, il cui posizionamento non era pi\u00f9 continuo, ma discreto secondo il numero di rapporti della bici stessa, ovvero a scatti tramite i quali era pi\u00f9 agevole cambiare rapporto. Nel giro di qualche anno furono introdotti da Shimano gli Shimano Total Integration, ovvero i comandi integrati cambio-freno, adottati poi anche da tutti gli altri produttori (es. Ergopower della Campagnolo): nel corpo delle leve del freno vennero aggiunti anche i comandi del cambio. Questa soluzione, tratta dall'ispirazione della mountain bike che aveva il cambio sul manubrio, ha ampiamente rivoluzionato il mondo delle biciclette da corsa, trovando diffusione universale in poco tempo e facendo diventare obsoleto il vecchio sistema a manettini che aveva altres\u00ec lo svantaggio di dover togliere una mano dal manubrio.\nGuarnitura.\nLa guarnitura era un tempo costituita da una sola corona, di dentature variabili, ma sempre intorno ai 50 denti. Fu solo negli anni quaranta che iniziarono ad affermarsi le prime guarniture a doppia corona, il cui meccanismo di cambiata era azionato da una levetta rigida. Diffusasi la \"doppia\" con i primi cambi a deragliatore, inizialmente le due corone avevano una differenza di denti limitata (spesso erano abbinate le corona da 50 e 47 denti), in quanto il deragliatore non era ancora studiato in maniera tale da poter portare agevolmente la catena dalla corona piccola a quella grande.\nNegli anni '60 si diffuse la corona piccola da 44 denti e subito dopo da 42: la configurazione 52-42 divenne uno standard, anche fra i professionisti per circa un ventennio. Il numero di denti della corona grande era tuttavia piuttosto variabile, secondo le preferenze del singolo ciclista, in quanto per il numero ridotti dei pignoni raramente se ne usavano di pi\u00f9 piccoli di 14 denti. Dagli anni '80 si \u00e8 passati all'accoppiata 53-39, mentre pi\u00f9 recentemente fra i cicloamatori si \u00e8 diffusa quella 50-34, utile ad affrontare salite piuttosto dure per chi non ha l'allenamento di un professionista. Variante intermedia \u00e8 la 52-36, che si sta diffondendo rapidamente grazie alle possibilit\u00e0 offerte dalle cassette pignoni pi\u00f9 recenti.\nLa guarnitura tripla, molto rara negli anni '60 e '70, nel corso del tempo \u00e8 stata occasionalmente utilizzata anche dai professionisti su salite particolarmente ostiche e ha trovato una certa diffusione fra i cicloamatori, anche se recentemente le \u00e8 preferita la \"compact\" 50-34. Una netta propensione per la compact \u00e8 intervenuta quando anche Shimano, dopo anni di titubanza, ha finalmente proposto una prima guarnitura compact (la FC-R700). Anche da parte dei costruttori di biciclette si \u00e8 assistito negli ultimi anni ad un progressivo adeguamento della gamma: sempre pi\u00f9 spesso \u00e8 possibile scegliere una guarnitura compact in alternativa alla tradizionale 53-39.\nEsistono in commercio ed usate anche in ambito professionistico le corone a geometria ovale, anzich\u00e9 circolare, per cercare di eliminare il \"punto morto inferiore\" della pedalata.\nDeragliatore.\nIl deragliatore azionato meccanicamente consente di spostare la catena da un pignone all'altro nel posteriore (\"deragliatore posteriore\") e tra diverse corone della guarnitura anteriore (\"deragliatore anteriore\"). Ultimo ritrovato degli anni 2010 \u00e8 il cambio elettronico.\nPignoni.\nI pignoni un tempo erano solamente due, uno per lato della ruota. I primi cambi permettevano di usarne solamente 3 o 4, gi\u00e0 il modello Paris-Roubaix del cambio a bacchetta della Campagnolo permetteva di utilizzare 5 pignoni posteriori negli anni cinquanta.\nIl numero di pignoni rest\u00f2, con l'avvento del nuovo cambio, di 5 per circa un ventennio, quindi si pass\u00f2 rapidamente da 6 a 7 semplicemente aggiungendo uno o due ingranaggi. Negli anni novanta il numero \u00e8 ulteriormente aumentato fino a 10 pignoni posteriori riducendo il loro spessore e di conseguenza quello della catena. Nel 2009 Campagnolo ha per prima messo in commercio dei cambi a 11 velocit\u00e0 per i suoi gruppi pi\u00f9 prestigiosi (Record e Chorus), presto imitata anche da Shimano e SRAM.\nNel 2018 sempre Campagnolo ha per prima introdotto il cambio a 12 velocit\u00e0 per i gruppi alto di gamma Super Record e Record.\nQuando il numero era limitato a 5 i pignoni avevano una differenza di denti pari a 2 fra uno e l'altro di solito, la classica ruota libera da corsa era la 14-24. Per lungo tempo il 14 era il rapporto pi\u00f9 piccolo disponibile, anche se a partire dagli anni '70 comparvero il 12 e il 13 con l'aumentare della gamma disponibile. Il pi\u00f9 grande varia usualmente dal 21 al 24, con qualche 26 prodotto per le salite pi\u00f9 dure: mediamente i rapporti usati allora erano pi\u00f9 lunghi di oggi quando, pur a parit\u00e0 di pignone pi\u00f9 grande, si usano corone pi\u00f9 piccole.\nGli attuali pacchi pignoni permettono di usare anche il 10, che spesso \u00e8 riservato a professionisti e agonisti, per arrivare fino al 26-27 (che i professionisti utilizzavano tuttavia solo nelle salite pi\u00f9 dure), anche se a disposizione si pu\u00f2 oggi arrivare fino al 32 o addirittura al 34 grazie all'utilizzo di deragliatore cosiddetti \"a gabbia lunga\". I pignoni pi\u00f9 piccoli sono scalati di dente in dente, mentre i pi\u00f9 grandi sono scalati ogni 2-3 denti, per ottenere una cadenza di pedalata ottimale in ogni situazione.\nCatena.\nPermette la trasmissione della forza dal movimento centrale alla ruota posteriore e a tutto il telaio in avanzamento.Pu\u00f2 essere di vari materiali tra cui acciaio, titanio ecc...\nFreni.\nI freni sono un componente essenziale della bici consentendo di rallentarne il moto e causarne l'arresto. I freni di gran lunga pi\u00f9 diffusi sono i freni caliper che stringono il cerchione tra due pattini di materiale ad elevato attrito. L'evoluzione ha portato a freni sempre pi\u00f9 performanti, denominati doppio pivot dal principio del doppio perno fissato al telaio, che dona rigidit\u00e0 alla pinza freno e quindi pi\u00f9 potenza frenante.\nAttualmente si stanno diffondendo anche sulle bici da corsa i freni a disco. Essi garantiscono prestazioni migliori specialmente sul bagnato, a fronte di un peso leggermente superiore ai freni tradizionali e a qualche complicazione in pi\u00f9 nella sostituzione della ruota (ad esempio in caso di foratura). Quest'ultima caratteristica ne ha rallentato l'adozione in ambito professionistico, dove i freni a disco hanno cominciato a diffondersi seriamente solo a partire dal 2017, anche perch\u00e9 in caso di caduta di gruppo i rotori bollenti rappresentano un ulteriore rischio per l'incolumit\u00e0 degli atleti.\nPer non consumare i cerchi in carbonio,specialmente ad alto profilo,esistono delle pasticche dei freni appositi per questo genere di ruote che aderiscono meglio alla superficie permettendo di padroneggiare la frenata."}
{"id": "257962", "revid": "647919", "url": "https://it.wikipedia.org/wiki?curid=257962", "title": "Jan Amos Komensky", "text": ""}
{"id": "257965", "revid": "9447", "url": "https://it.wikipedia.org/wiki?curid=257965", "title": "Satelliti di Urano", "text": ""}
{"id": "257967", "revid": "767487", "url": "https://it.wikipedia.org/wiki?curid=257967", "title": "Broken Flowers", "text": "Broken Flowers \u00e8 un film del 2005 diretto da Jim Jarmusch.\nIl film \u00e8 dedicato al regista francese Jean Eustache; in un'intervista, Jarmusch ha detto di sentirsi vicino a Eustache per il suo impegno nel fare film in modo unico e indipendente. La pellicola ha vinto il Grand Prix Speciale della Giuria al Festival di Cannes 2005.\nTrama.\nDon Johnston \u00e8 un dongiovanni cinquantenne in crisi di identit\u00e0. Appena lasciato dall'ultima delle sue tante fidanzate, riceve una strana lettera rosa da un'anonima ex amante, che lo informa di avere avuto in passato un figlio da lui: il ragazzo, ora diciannovenne, probabilmente intende cercarlo. Don, convinto dal suo vicino di casa Winston, decide di intraprendere un viaggio in lungo e in largo per gli Stati Uniti, alla ricerca della misteriosa autrice della missiva. Don incontra cos\u00ec, tra alterne vicende, Laura, Dora, Carmen e Penny, le donne frequentate vent'anni prima, le sole che potrebbero aver scritto la lettera.\nAlla fine, Don ritorna a casa senza aver scoperto chi l'ha voluto contattare. L'arrivo a casa di un'altra busta rosa, molto simile alla famosa prima lettera, da parte dell'ultima fidanzata, lo fa sospettare che possa essersi trattato in realt\u00e0 di un suo espediente per far riflettere Don sulla propria vita. Poco dopo, in strada, Don incontra un giovane, e si convince che sia suo figlio che lo sta cercando. Gli compra del cibo, ma quando nella conversazione chiede al ragazzo se ritiene che lui sia suo padre, il giovane lo ritiene pazzo e scappa. Mentre Don lo guarda fuggire, nota passare un'auto; dal finestrino aperto del passeggero lo fissa con insistenza un ragazzo, che sta ascoltando la stessa musica che Don ha ascoltato durante il suo viaggio. Il giovane mantiene un intenso contatto visivo con Don mentre la macchina prosegue, lasciandolo da solo nel mezzo della strada.\nColonna sonora.\nLa colonna sonora del film \u00e8 un eclettico mix musicale; i temi principali sono costituiti da brani strumentali del jazzista etiope Mulatu Astatke, mixati con garage rock (The Brian Jonestown Massacre, The Greenhornes), stoner rock (Sleep), soul (Marvin Gaye), rocksteady reggae (The Tennors), musica classica (\"Requiem\" di Gabriel Faur\u00e9) e musica pop (Holly Golightly)."}
{"id": "257973", "revid": "38720", "url": "https://it.wikipedia.org/wiki?curid=257973", "title": "Macchi M.C.200", "text": "Il Macchi M.C.200 \"Saetta\" era un aereo da caccia monomotore ad ala bassa sviluppato dall'azienda aeronautica italiana Aeronautica Macchi negli anni trenta. Fece il primo volo il 24 dicembre 1937. ed entr\u00f2 in linea nel 1939. Il Macchi M.C.200 non aveva particolari difetti ed era dotato di ottime capacit\u00e0 per il combattimento ravvicinato. Infatti, la sua maneggevolezza era eccellente e la stabilit\u00e0 nelle picchiate ad alta velocit\u00e0, eccezionale. Poteva cos\u00ec duellare con i migliori caccia alleati ed uscirne imbattuto. Soltanto il Supermarine Spitfire poteva superarlo, in cabrata.\nDi contro alle buone caratteristiche di volo, stavano per\u00f2 la scarsa potenza del motore, una velocit\u00e0 orizzontale appena sufficiente, un armamento inadeguato di sole due mitragliatrici da 12,7\u00a0mm in fusoliera (sincronizzate per il tiro attraverso l'elica), l'abitacolo aperto privo di riscaldamento, la mancanza di corazzatura a protezione del pilota (se non in un numero limitato di esemplari), l'impossibilit\u00e0 assoluta di compiere manovre in volo rovescio a causa sia dell'alimentazione a carburatore sia, soprattutto, del disinnesto delle pompe dell'olio e della benzina che una tale manovra avrebbe provocato con conseguente distruzione del motore, una struttura oltremodo onerosa da costruire (circa 20\u00a0000 ore/uomo, quando, ad esempio, per il Bf 109E ne bastavano 4\u00a0500).\nDall'entrata in guerra dell'Italia, il 10 giugno 1940, all'armistizio del 1943, il \"Saetta\" svolse pi\u00f9 missioni operative di qualunque altro aereo italiano. Con le insegne della Regia Aeronautica, oper\u00f2 su quasi tutti i fronti della seconda guerra mondiale, dal Mar Mediterraneo, all'Africa, ai Balcani e sul Fronte orientale .\nStoria del progetto.\nNonostante la brillante esperienza in Spagna con i Fiat C.R.32, durante la guerra civile spagnola, e la propensione dei piloti da caccia italiani a preferire un leggero e agile biplano, l'esigenza di dotarsi di mezzi pi\u00f9 veloci e moderni viene presto recepita dai vertici della Regia Aeronautica. Venne a questo scopo, il 10 febbraio 1936, emessa una specifica per la fornitura di un Caccia Intercettore Terrestre che doveva corrispondere alle seguenti prestazioni ed equipaggiamenti: velocit\u00e0 massima di 500 km/h, salita a 6000 metri in 5 min, autonomia di due h ed armato con una o due mitragliatrici calibro 12,7\u00a0mm, che avesse tra le caratteristiche tecniche una configurazione alare monoplana ad ala bassa, l'adozione di un carrello d'atterraggio retrattile, e che utilizzasse per la propulsione il motore radiale Fiat A.74. Nascono cos\u00ec, quasi contemporaneamente, i progetti del Fiat G.50 e del Macchi M.C.200, quest'ultimo considerato per molti aspetti superiore al primo.\nLa Macchi affida il progetto all'ingegner Mario Castoldi; il C.200, talvolta nominato \"Macchi-Castoldi\", da cui la sigla M.C., \u00e8 un monoplano ad ala bassa, tipo di velivolo del quale l'ing. Castoldi ha gi\u00e0 una decennale esperienza con i suoi notevoli idrocorsa, come il Macchi M.39, vincitore nella prestigiosa Coppa Schneider del 1926 e, nel 1931, con il velocissimo M.C.72, il primo a portare ufficialmente la sigla M.C.. Castoldi avrebbe preferito affidare la propulsione ad un motore in linea ma la produzione motoristica nazionale era oramai orientata quasi esclusivamente verso radiali, peraltro prodotti su licenza.\nIn tempi brevi riesce a realizzare il primo prototipo, marche militari MM.336, che verr\u00e0 portato in volo per la prima volta, dal Campo della Promessa di Lonate Pozzolo, il 24 dicembre del 1937, pilotato dal pilota collaudatore Giuseppe Burei. Le prime impressioni sono giudicate positive ma, per quanto riuscito, nasce con un difetto di autorotazione. Gi\u00e0 dai test svolti l'11 giugno del 1938 a Guidonia, dal Maggiore Ugo Borgogno, risultava che non si poteva stringere molto la virata a 90\u00b0 perch\u00e9 l'apparecchio tendeva a rovesciarsi dalla parte opposta, particolarmente a destra. Se si chiudeva troppo la virata, il Macchi entrava in una pericolosa autorotazione. Era lo stesso difetto che caratterizzava anche i contemporanei Fiat G.50, IMAM Ro.51, nel 1937, e lo AUSA AUT 18, nel 1939. La causa era il profilo alare ad andamento continuo che sui monoplani favorisce l'entrata in autorotazione. Reggiane 2000 e il Caproni Vizzola F5 avevano un profilo alare ad andamento variabile e non incorrevano nel fenomeno. \nAll'inizio del 1940 due piloti restano uccisi proprio a causa di questo difetto. Consegne e voli vengono sospesi. L'aereo viene considerato, dalla media dei piloti, \"non pilotabile\", proprio mentre va in fumo un ordine di 12 aerei per la Danimarca, a causa dell'invasione tedesca.\nCastoldi inizi\u00f2 subito a sperimentare un nuovo tipo di ala, ma \u00e8 l'ingegnere Sergio Stefanutti, a Passignano sul Trasimeno, a trovare la soluzione semplicemente incollando strati di compensato di balsa al centro e alle estremit\u00e0. Castoldi rinuncia alla nuova ala, che riserver\u00e0 al Macchi M.C. 202.\nOra l'apparecchio ispira fiducia ai piloti, ha un buon comportamento generale nella qualit\u00e0 del volo e in acrobazia, anche se nelle virate molto strette a destra tende ancora a rovesciarsi, ed \u00e8 praticamente esente da vibrazioni. Cos\u00ec trasformato l'M.C.200 si rivel\u00f2 presto il nostro migliore caccia dell'epoca: la sua entrata in linea sul fronte greco-albanese lo conferm\u00f2 con numerosi successi sull'Hurricane\nMa, per risparmiare peso, i Macchi della produzione iniziale non avevano corazzatura per proteggere il pilota. Le blindature arrivavano spesso a guerra inoltrata, a volte quando le unit\u00e0 stavano per sostituire le \"Saette\" con i nuovissimi Macchi M.C. 202, e comunque in numero limitato. E dopo che la corazzatura era stata montata, centrare l'aereo poteva essere piuttosto laborioso e finanche pericoloso. Durante manovre acrobatiche, poteva entrare in una vite piatta da cui l'unico modo di uscire era lanciarsi con il paracadute, come avvenne a Leonardo Ferrulli, il 22 luglio 1941, in Sicilia.\nNel corso dell'intero arco della produzione verranno costruiti 1\u00a0153 esemplari, compresi i due prototipi MM.336 e MM.337, di M.C.200, realizzati in 24 diversi lotti non omogenei dalla Macchi (395 + prototipi), Breda (556) e Societ\u00e0 Aeronautica Italiana Ambrosini (200).\nTecnica.\nL'M.C.200 rappresenta, come il suo omologo Fiat G.50, una svolta nella produzione aeronautica italiana dell'epoca, gi\u00e0 intrapresa senza successo dal Breda Ba.27: quella dell'adozione di una configurazione alare monoplana e di una struttura interamente metallica.\nLa fusoliera, metallica con struttura a semiguscio a correntini e false ordinate, \u00e8 caratterizzata da un abitacolo aperto, protetto da un parabrezza e da finestrini laterali; la posizione del pilota risulta alquanto sopraelevata e gli consentiva un'ottima visibilit\u00e0. Nelle prime serie era stato adottato un tettuccio richiudibile che per\u00f2 si riscontr\u00f2 presentasse il problema dell'impossibilit\u00e0 di apertura oltre una certa velocit\u00e0 a causa della pressurizzazione; inoltre si verificarono minori problemi per la opacizzazione del materiale trasparente della parte posteriore, per cui nelle successive serie si opt\u00f2 per la versione semiaperta. Posteriormente terminava in un impennaggio classico monoderiva dotato di piani orizzontali a sbalzo.\nLa velatura era monoplana, con l'ala montata bassa sulla fusoliera, ricavata in un'unica struttura costituita da due longheroni e centine, dotata di alettoni ed ipersostentatori ventrali, con tutta la struttura realizzata in metallo a parte il rivestimento in tela verniciata degli alettoni; inizialmente dotata, nel prototipo, di un profilo alare costante, nei modelli di serie adotter\u00e0 un profilo variabile.\nIl carrello era un biciclo classico, anteriormente retrattile a scomparsa, con le gambe di forza che si ritraevano verso la parte interna e si integravano nella struttura alare inferiore; posteriormente era integrato da un ruotino d'appoggio posto sotto la coda.\nLa propulsione era affidata ad un motore Fiat A.74 RC.38, un radiale 14 cilindri a doppia stella raffreddato ad aria, capace di erogare una potenza di 840 CV (618 kW) ed abbinato ad un'elica tripala di costruzione metallica a passo variabile in volo. A differenza del G.50, che adottava la stessa motorizzazione, viene utilizzata una capottatura bugnata in corrispondenza dei bilancieri posti all'apice delle singole teste, riducendo cos\u00ec sensibilmente l'ingombro frontale a vantaggio anche della visibilit\u00e0. Il combustibile era stivato in due diversi serbatoi autosigillanti collocati nella fusoliera in posizione baricentrica, uno nella parte tra le due semiali e l'altro sotto l'abitacolo del pilota.\nL'armamento era affidato a due mitragliatrici Breda-SAFAT calibro 12,7\u00a0mm (camerata per il munizionamento 12,7 \u00d7 81 mm SR), montate sopra la capottatura del motore, sincronizzate, che sparavano attraverso il disco dell'elica e che disponevano di 370 colpi per arma. Nella versione cacciabombardiere, l'M.C.200CB, erano presenti sotto le ali gli agganci ausiliari per due bombe fino a 160\u00a0kg o per due serbatoi ausiliari da 150 L ognuno.\nImpiego operativo.\nI primi M.C.200 vennero consegnati alla Regia Aeronautica nel 1939. Al momento dell'entrata in guerra, il 10 giugno 1940, gli esemplari in linea erano 156, la met\u00e0 pronta all'impiego, con il 16\u00ba Gruppo autonomo da caccia terrestre (XVI Gruppo), la 81a squadriglia del 6\u00ba Gruppo caccia del 1\u00ba Stormo Caccia Terrestre in Sicilia, il 152\u00ba e il 153\u00ba Gruppo del 54\u00ba Stormo a Vergiate. Il passaggio al nuovo caccia suscit\u00f2 diverse resistenze fra i piloti, tanto che si pu\u00f2 ricordare il caso del 4\u00ba Stormo che, primo a ricevere i nuovi caccia alla fine del 1939, prefer\u00ec ritornare ai fidati biplani C.R.42 quando fu mandato a combattere in Libia nel giugno 1940.\nIl primo novembre, gli M.C.200 ottennero la loro prima vittoria, quando un Sunderland in missione di ricognizione fu attaccato appena al largo di Augusta in Sicilia da una pattuglia in crociera di protezione. Con l'arrivo, verso la fine di dicembre, del X \"Fliegerkorps\" in Sicilia, i Macchi furono assegnati di scorta agli Ju 87 del I/StG.1 e II/StG.2 nelle loro missioni su Malta. A quel tempo gli \"Stuka\" tedeschi, infatti, non avevano ancora un'adeguata protezione, non essendo ancora arrivati i Messerschmitt Bf 109 del 7./JG 26.\nIn combattimento contro gli Hawker Hurricane si dimostr\u00f2 efficace nonostante una relativa superiorit\u00e0 del monoposto britannico per velocit\u00e0 e potenza di fuoco, con prestazioni notevoli nei duelli aerei ravvicinati e senza difetti particolari.\nDall'entrata in guerra, nel giugno 1940, fino alla resa dell'8 settembre, l'M.C.200 fu il caccia italiano pi\u00f9 largamente utilizzato. Operativo in Grecia, Nord Africa, Iugoslavia, Mediterraneo e Russia (dove ottenne un ottimo rapporto fra perdite e aerei nemici distrutti, 15 a 88), il Saetta poteva competere con i caccia alleati schierati nello scacchiere mediterraneo e africano, pur soffrendo un difetto di velocit\u00e0 e potenza di fuoco (specie nel confronto con l'Hurricane o con il P-40), ma aveva un certo vantaggio se riusciva ad ingaggiare un combattimento manovrato a breve distanza. Prima della fine del 1941 lo Spitfire era l'unico caccia avversario in grado di surclassare nettamente l'M.C. 200. Allo stesso modo anche i sovietici sostituirono i loro apparecchi antiquati con macchine notevolmente pi\u00f9 moderne. Gli inglesi avevano progressivamente ritirato i Gloster Gladiator e gli Hurricane delle serie pi\u00f9 vecchie, sostituendoli con Hurricane pesantemente armati delle varianti Mk.II, Spitfire e Curtiss P-40. Dal 1941/1942 in poi il Saetta divenne progressivamente obsoleto. Il debole armamento inoltre lo rendeva poco efficace come intercettore dei plurimotori anglo americani, sempre pi\u00f9 veloci, protetti e bene armati.\nJugoslavia.\nAllo scoppio delle ostilit\u00e0 contro la Jugoslavia, i Macchi del 4\u00ba Stormo entrarono in azione. All'alba del 6 aprile 1941, ore prima della dichiarazione ufficiale di guerra, quattro M.C.200 della 73\u00aa Squadriglia svolsero la prima missione di questo ciclo operativo, sorvolando la piazzaforte di Pola e spingendosi fino all'isola di Cherso, incendiando una petroliera.\nI Macchi del 4\u00ba Stormo si alzarono in volo contro la Jugoslavia per l'ultima volta il 14 aprile: 20 \u201cSaette\u201d del 10\u00ba Gruppo compirono una crociera offensiva fino a 100\u00a0km a sud di Karlovac, ma non incontrarono velivoli nemici. Le operazioni sul fronte jugoslavo terminarono il 17 aprile. In undici giorni il 4\u00ba Stormo non perse alcun velivolo e distrusse al suolo 20 idrovolanti, colpendone altri dieci. Incendiarono una petroliera, un'autobotte e mezzi meccanizzati, due o tre carriole, una botte e un carrettino. Distrussero impianti aeroportuali.\nDopo l'attacco alla Jugoslavia, il 12 giugno 1941, designato Gruppo Autonomo C.T. il 10\u00ba Gruppo fu trasferito in Sicilia, a Catania, per un ciclo di operazioni contro Malta. In questo periodo, tutti i motori Fiat A.74, prodotti su licenza dalla Reggiane, dopo un'ispezione di un capitano del Genio aeronautico e di un ingegnere della ditta, furono sostituiti per guasti che portavano le temperature dell'olio a livelli pericolosi.\nNord Africa.\nPer il Macchi M.C.200, il deserto fu il teatro di operazioni pi\u00f9 importante. I primi undici M.C.200 giunsero il 19 aprile 1941 a Castel Benito, quelli della 374\u00aa Squadriglia alla guida del Cap. Favini. A fine giugno ne restavano solo nove. Seguirono quelli della 372\u00aa, del 153\u00ba Gruppo Asso di Bastoni, il 2 luglio. L'8 dicembre 1941, i Macchi MC.200 del 153\u00ba Gruppo si scontrarono con gli Hurricanes del 974th Squadron. Nel corso di un combattimento, il comandante britannico, Wing Commander Sidney Linnard, vide un Macchi che attaccava un Hurricane. I due aerei facevano strette virate e perdevano quota. Linnard cerc\u00f2 di togliere il Macchi dalla coda del pilota britannico, ma il Macchi, virando pi\u00f9 stretto, colp\u00ec l'abitacolo dello \"Hawker che\" si capovolse e precipit\u00f2 in picchiata, uccidendo l'asso (sei aerei distrutti) neozelandese della RAF \"Flight Lieutenant\" Owen Vincent Tracey.\nIl consuntivo luglio-dicembre del 153\u00ba Gruppo \u00e8 di 359 azioni per un totale di 4\u00a0686 ore e 54 avversari distrutti a terra e in volo.\nIl 20 luglio del 1942 arrivava a Tripoli il 18\u00ba Gruppo del 3\u00ba Stormo con le squadriglie 83\u00aa, 85\u00aa e 95\u00aa. Ventuno \"Saetta\", in tutto, muniti di due travetti portabombe alari del peso di 3\u00a0kg, analoghi a quelli gi\u00e0 montati sui Fiat C.R.42 per carichi fino a 160\u00a0kg . Al 1\u00ba agosto, il Macchi 200 \u00e8 ancora il caccia italiano presente nel maggior numero di esemplari in Nord Africa, con 76 esemplari, per met\u00e0 (37) in carico al 2\u00ba Stormo. I \"Saetta\", seppur come intercettori sempre pi\u00f9 sostituiti dai pi\u00f9 potenti Macchi M.C.202, affrontavano anche i primi quadrimotori alleati. Il 14 agosto il sottotenente Vallauri del 2\u00ba Stormo attacc\u00f2 da solo quattro Consolidated B-24 Liberator nel cielo di Tobruk, riuscendo ad abbatterne uno. Il 23 agosto 1942, tre M.C.200 si lanciavano su un gruppo di Liberator e il sergente Zanarini e il sottotenente Zuccarini ne abbatterono uno. Il bilancio dell'unit\u00e0, in quell'agosto, fu di 198 aerei impiegati in 394 ore su Tobruk, 1\u00a0482 ore di scorte a 77 convogli. Ma la superiorit\u00e0 alleata si faceva sempre pi\u00f9 schiacciante. In ottobre i Macchi 200 perduti dal 2\u00ba Stormo furono dieci. All'inizio di novembre 1942 i \"Saetta\" in prima linea - tra 2\u00ba e 3\u00ba Stormo - erano solo 15. Anche se surclassati in velocit\u00e0 e armamento dalle ultime versioni degli Hawker Hurricane, dai Curtiss P-40 e soprattutto dai Supermarine Spitfire, i Macchi riuscivano ad ottenere ancora qualche vittoria. In novembre, il tenente Savoia e il sergente maggiore Baldi abbatterono due Bristol Beaufighter. Il sergente Turchetti riusc\u00ec ad abbattere due aerei. Il primo dicembre il 2\u00ba Stormo aveva in carico solo 42 \"Saetta\", dei quali 19 efficienti. \nIl 29 marzo 1943, nel settore di Gab\u00e8s, in Nord Africa, 15 M.C.200 intercettarono P-40 e Spitfire dichiarando 4 vittorie al prezzo di un atterraggio forzato.\nAltri teatri operativi.\nSu Malta si registr\u00f2 probabilmente la prima perdita di un M.C.200. Il 23 giugno 1940, quattordici Macchi del 6\u00ba Gruppo, di cui nove della 79\u00aa Squadriglia, otto dall'88\u00aa e uno dall'81\u00aa, scortavano sull'isola-fortezza dieci SM.79 dell'11\u00ba Stormo. Due Gloster Gladiator furono fatti decollare. Il N5519 pilotato dal \"Flight Lieutenant\" George Burges dopo aver attaccato uno dei Savoia Marchetti fu a sua volta ingaggiato dal \"Saetta\" del sergente maggiore Molinelli della 71\u00aa Squadriglia, al largo di Sliema, in un duello aereo in \"stile Prima Guerra Mondiale\". Superato in manovra nonostante la maggiore velocit\u00e0, il Saetta fu colpito e precipit\u00f2 in mare.\nA settembre dello stesso anno volarono su Malta per scortare i bombardieri S.M.79 o i ricognitori CANT Z.1007bis. Il mattino del 25 luglio 1941 un Cant.Z da ricognizione fotografica del 30\u00ba Stormo fu inviato su La Valletta per fotografare il convoglio inglese \"Substance\" che aveva attraccato il giorno prima. Una quarantina di Macchi C.200 del 54\u00ba Stormo di Comiso e del 10\u00ba Gruppo di Gerbini furono incaricati di scortare il ricognitore. Su Malta una trentina di Hurricane piombarono sulla formazione: il trimotore precipit\u00f2 in fiamme e due Macchi furono abbattuti: quello del sottotenente Liberti, che mor\u00ec, e quello del tenente De Giorgi. I piloti dei \"Saetta\" dichiararono l'abbattimento di quattro Hurricane: due da parte del sergente maggiore Magnaghi, uno dal capitano Gostini e uno dal sergente Omiccioli, della 98\u00aa Squadriglia. Alcuni esemplari in carico al \"1\u00ba Stormo Caccia\", appartenenti alla prima serie di produzione, furono ritirati dalla prima linea per problemi dovuti a profilo alare difettoso. Corretto questo inconveniente, il Macchi M.C.200 dimostr\u00f2 di essere una macchina affidabile. Molto maneggevole, aveva una velocit\u00e0 ancora sufficiente per competere con l'Hawker Hurricane, rispetto al quale era superiore nel combattimento manovrato, ma superato come potenza di fuoco. La manovrabilit\u00e0 e la robustezza della struttura e del motore radiale erano le uniche risorse del \"Saetta\" che - occasionalmente - e solo grazie all'esperienza dei piloti riusciva ad ottenere qualche vittoria aerea. Una delle ultime si verific\u00f2 pochi giorni prima dell'Armistizio.\nIl 3 settembre 1943, (o pi\u00f9 probabilmente 2 settembre 1943) mentre era di pattuglia sulla base navale del porto di La Spezia, il tenente Petrosellini della 92\u00aa Squadriglia dell'8\u00ba Gruppo fu messo in allerta dalla guida-caccia. Uno stormo di 24 Boeing B-17 Flying Fortress americani si stava avvicinando. Petrosellini esegu\u00ec da solo due attacchi, incontrando il classico violento fuoco di sbarramento dei B-17, riuscendo ad abbatterne uno ed eseguendo poi un atterraggio di emergenza sul suo aeroporto di Sarzana.\nRussia.\nI \"Saetta\", nonostante l'abitacolo aperto, si comportarono molto bene in Russia, anche in inverno. Nell'agosto del 1941 il 22\u00ba Gruppo Autonomo Caccia Terrestre con le squadriglie 359\u00aa, 362\u00aa, 369\u00aa e 371\u00aa con 51 M.C.200, fu inviato sul fronte orientale. Gli Italiani compirono le loro prime missioni da Krivoi Rog il 27 agosto 1941, ottenendo otto vittorie aeree contro caccia e bombardieri sovietici\".\nQuando, a natale, la Legione delle Camicie Nere fu attaccata dai sovietici a Novo Orlovka, i piloti italiani del Corpo Aereo aiutarono i loro camerati con attacchi a bassa quota su obiettivi terrestri nel settore di Burlova. Abbatterono anche cinque aerei sovietici. Il 28 dicembre fu ricco di successi per gli italiani: abbatterono nove apparecchi sovietici, inclusi sei caccia Polikarpov I-16, nell'area di Timofeyevka e Polskaya senza perdite. Tutte queste vittorie furono ottenute dalla 359\u00aa Squadriglia. Il 22\u00ba Gruppo - come le altre unit\u00e0 della Regia Aeronautica - non riconosceva vittorie individuali. Il 29 dicembre 1941 la 369\u00aa Squadriglia perse il comandante, il ventinovenne capitano Giorgio Jannicelli, che combatt\u00e9 una solitaria battaglia aerea contro pi\u00f9 di dieci I-16 e Mikoyan-Gurevich MiG-3. Gli fu concessa la Medaglia d'Oro postuma. A causa del cattivo tempo, nel gennaio 1942 i Macchi restarono bloccati a terra, ma, il 4 e il 5 febbraio, gli Italiani distrussero 21 aerei sovietici sui loro aeroporti, e ottennero cinque vittorie aeree. Per la fine di marzo avevano ottenuto ulteriori 21 vittorie aeree.\nIl 4 maggio 1942 il 22\u00ba Gruppo Autonomo Caccia Terrestre, che aveva raggiunto il suo limite operativo, venne sostituito dal 21\u00ba Gruppo Autonomo Caccia Terrestre, composto dalle squadriglie 356\u00aa, 382\u00aa, 361\u00aa e 386\u00aa. Il 21\u00b0, comandato dal maggiore Ettore Foschini, port\u00f2 con s\u00e9 nuovi caccia Macchi M.C.202 e 18 nuovi Macchi M.C.200. Durante la seconda battaglia di Kharkov (12-30 maggio 1942) i piloti italiani svolsero scorte per ricognitori e bombardieri tedeschi e si guadagnarono le lodi del comandante della 17\u00aa Armata tedesca, in particolare, per i loro audaci ed efficaci attacchi nell'area di Slavyansk.\nNell'estate del 1942, seguendo l'avanzata tedesca, il 21\u00ba Gruppo si trasfer\u00ec prima sull'aeroporto di Makeyevka, e, in seguito, su quelli di Tazinskaya, Voroshilovgrad e Oblivskaya. Ai piloti italiani sempre pi\u00f9 spesso veniva richiesto di scortare aerei tedeschi e il 25 e il 26 luglio cinque M.C.200 venivano abbattuti nel corso di combattimenti aerei con i sovietici.\nDi l\u00ec a poco giunsero dall'Italia 17 Macchi 202 \"Folgore\" a rafforzare lo schieramento di \"Saette\", ormai logorate dall'incessante impiego. Ai primi di dicembre, le \"Saette\" ancora in linea sono 32 pi\u00f9 11 Folgore, le perdite si fanno pesanti di fronte a un avversario pi\u00f9 agguerrito e su macchine nuove.\nL'ultima azione di massa con 25 aerei \u00e8 il 17 gennaio 1943 con un mitragliamento nel settore di Millerovo. L'aviazione dell'ARMIR inizi\u00f2 ad essere ritirata il 18 gennaio. Il ripiegamento venne completato a met\u00e0 maggio.\nIn Italia rientravano 30 Macchi M.C.200 e nove M.C.202, mentre 15 aerei inservibili furono abbandonati durante la ritirata. Un totale di 66 aerei italiani erano stati persi sul fronte orientale per varie cause, a fronte - secondo i dati ufficiali - dell'abbattimento di 88 aerei nemici, durante 17 mesi di azione in quel teatro di guerra.\nCompendio delle operazioni: 2\u00a0557 voli di penetrazione offensiva, 511 in appoggio tattico con sgancio di bombe, 1.310 mitragliamenti, 1.938 scorte, 88 avversari distrutti con la perdita di 15 Macchi M.C.200; reparto di punta la 362\u00aa Squadriglia del capitano Germano La Ferla che annienta al suolo 13 apparecchi sovietici abbattendone in volo 30.\nLa robusta struttura metallica e il motore stellare raffreddato ad aria lo rendevano un ottimo aeroplano per attacchi al suolo, spesso impiegato come caccia bombardiere."}
{"id": "257974", "revid": "363629", "url": "https://it.wikipedia.org/wiki?curid=257974", "title": "AVIS", "text": ""}
{"id": "257980", "revid": "869733", "url": "https://it.wikipedia.org/wiki?curid=257980", "title": "LA7", "text": "LA7 \u00e8 un canale televisivo privato italiano di propriet\u00e0 del gruppo Cairo Communication.\nLa programmazione \u00e8 di tipo generalista, caratterizzata dalla presenza di programmi di approfondimento e di intrattenimento. Lo speaker ufficiale della rete \u00e8 il doppiatore Francesco Prando e la raccolta pubblicitaria \u00e8 affidata alla concessionaria Cairo Pubblicit\u00e0. Il canale \u00e8 disponibile in Italia via digitale terrestre e via satellite, con Sky Italia e Tiv\u00f9sat, e in Svizzera via cavo.\nStoria.\nOrigini ed esordi.\nIl 5 agosto 1974 nacque Telemontecarlo (TMC), emittente televisiva di lingua italiana del Principato di Monaco, che divent\u00f2 negli anni settanta la principale e unica concorrente dei canali pubblici della Rai (che poi acquister\u00e0 il 50% delle azioni del canale nel 1982), essendo una delle poche emittenti televisive internazionali in lingua italiana ricevibili in Italia. Venne fondata da T\u00e9l\u00e9 Monte Carlo, televisione nazionale monegasca in lingua francese, e fin dal primo anno trasmise a colori, ancor prima che Rai iniziasse ufficialmente le trasmissioni televisive con questa tecnologia. Nel mese di agosto del 1985 la propriet\u00e0 venne ceduta ai brasiliani di Rede Globo, che le diedero il loro logo. Nel 1990 entra come socio minoritario dell'emittente la Montedison (gi\u00e0 entrata come socio minoritario nel 1990). A met\u00e0 degli anni '90 l'emittente viene acquistata da Vittorio Cecchi Gori che l'affianca a Videomusic, rinominata nel 1996 TMC 2. Nel 2000 TMC venne venduta a Seat Pagine Gialle del gruppo Telecom Italia con l'intento di creare un nuovo network in grado di competere contro i tradizionali sei canali nazionali dell'epoca, raggiungendo, nel medio periodo, uno share del 5%.\nIl passaggio da TMC a LA7 avvenne il 24 giugno 2001 con una serata inaugurale dal titolo \"Prima serata\" in onda dalle 20:30 e condotta da Fabio Fazio e Luciana Littizzetto dalla discoteca Alcatraz di Milano. In contemporanea, per la zona del Lazio, venne trasmesso un concerto di Antonello Venditti al Circo Massimo per la vittoria del memorabile scudetto della Roma, vinto proprio in quello stesso anno. Gli ascolti furono altissimi per un'emittente cos\u00ec piccola (circa 2 milioni di telespettatori). La linea editoriale scelta per il canale \u00e8 quella di una televisione giovanile in concorrenza con Italia 1. Per questo viene scelto come direttore di rete Roberto Giovalli, in passato alla guida della rete di Mediaset. Giovalli chiama a disegnare il logo, l'immagine di rete e le sigle dei programmi, l'art director Alberto Traverso, con cui aveva precedentemente collaborato proprio ad Italia 1.\nVennero ingaggiati personaggi importanti provenienti da Rai e Mediaset come Fabio Fazio - che oltre a condurre il programma inaugurale, avrebbe dovuto condurre in seguito un proprio talk show, cancellato a tre giorni dall'esordio - oltre a Gad Lerner, come direttore del telegiornale (TG LA7, che eredit\u00f2 la redazione del precedente TMC News), l'ex velina Roberta Lanfranchi, Platinette e i giornalisti Valeria Benatti e Giuliano Ferrara. Le produzioni trasmesse, tra cui alcuni format inediti, per\u00f2 non convincono e gli ascolti non raggiungono le aspettative fermando a uno share medio del 2%, stesso risultato di quando la rete si chiamava Telemontecarlo.\nDopo l'acquisizione di Telecom Italia da parte di Marco Tronchetti Provera alla fine del 2001, ne fu cambiata totalmente la linea editoriale, ora dedicata prevalentemente all'informazione e all'approfondimento giornalistico. Quasi tutti i programmi della gestione precedente, dunque, vennero cancellati e cambiarono anche i volti del canale; a culmine di questo rinnovamento, fu cambiato anche il logo, caratterizzato da forme pi\u00f9 pulite e diversi colori rispetto al precedente. Del precedente palinsesto furono mantenuti pochi programmi come \"Il processo di Biscardi\" mentre se ne aggiunsero di nuovi come \"Omnibus\" e \"Otto e mezzo.\"\nVennero avanzate ipotesi di motivi politici legati al conflitto di interessi di Silvio Berlusconi, in quegli anni al governo, per quanto riguarda questo cambio di programmazione della rete.\nLa concorrenza con Rai/Mediaset.\nDopo ulteriori aggiustamenti al palinsesto e grazie alla presenza di volti noti come Gad Lerner, Giuliano Ferrara, Piero Chiambretti e Daria Bignardi, a partire dal 2003 gli ascolti iniziarono una lenta crescita arrivando al 3-4% di share, seppur la quota di mercato continuasse a essere parecchio inferiore a quella di Rai e Mediaset.L'arrivo di trasmissioni come \"Omnibus e Markette\" fa arrivare il canale oltre il 5-6% di share, con punte dell'8% nel 2006 per il primo, riuscendo a superare quasi sempre Rete 4 e Rai 3, e una media dell'11% di share per il secondo; altri programmi di successo furono \"Il processo di Biscardi\", \"Otto e mezzo\", \"Atlantide\" e \"Le invasioni barbariche\" con quest'ultimo vincitore nel 2007 del Telegatto. Direttore di rete in questo periodo \u00e8 Antonio Campo Dall'Orto, mentre il TG LA7 \u00e8 guidato da Giulio Giustiniani, che dall'autunno 2004 posticipa l'inizio dell'edizione principale dalle 19:45 alle 20:00 in diretta concorrenza con TG1 e TG5. Altro successo fu la trasmissione dal 2004 delle partite del torneo di rugby Sei Nazioni; nel 2006, in seguito allo scandalo di Calciopoli, Aldo Biscardi lasci\u00f2 la rete passando con l'emittente 7 Gold e il nuovo direttore della redazione sportiva divenne prima Darwin Pastorin e poi Antonello Piroso.\nNell'autunno del 2006 la rete propone il rinnovamento del TG LA7 alla cui direzione arriva Piroso, gi\u00e0 vicedirettore della testata, e il ritorno di \"Niente di personale\" condotto da quest'ultimo. Paola Maugeri sostituisce Stefano Della Casa alla guida di \"La 25\u00aa ora - Il cinema espanso\"; il programma di approfondimento scientifico \"Nirvana\" prende il posto di \"Stargate - Linea di confine\"; Natalino Balasso, in seconda serata, \u00e8 invece protagonista e conduttore di \"Mitiko\", programma di intrattenimento e non solo, che narra i miti greci in rapporto a quelli moderni per dimostrarne l'assoluta attualit\u00e0 (partecipano alla trasmissione Lella Costa e Marco Travaglio).\nDal mese di aprile 2007 \u00e8 approdata su LA7 la giornalista Ilaria D'Amico con un talk show in prima serata intitolato \"Exit - Uscita di sicurezza\", che nonostante non abbia ottenuto gli esiti di ascolto sperati, sar\u00e0 riproposto e grazie ad una serie di aggiustamenti riuscir\u00e0 ad accrescere la propria audience. A maggio, la rete trasmette in esclusiva la Coppa America di vela. Il 3 novembre 2007, dopo anni di assenza dalla televisione, esordisce Daniele Luttazzi con \"Decameron\", uno show satirico che al debutto registrer\u00e0 l'8% di share; dopo un mese il programma venne per\u00f2 sospeso a causa del licenziamento in tronco di Luttazzi per una battuta che la direzione di LA7 ha ritenuto gravemente ingiuriosa nei confronti di Giuliano Ferrara, all'epoca conduttore di \"Otto e mezzo\". Anni dopo, nel marzo 2012, LA7 perde la causa contro Luttazzi in quanto, secondo la sentenza, chiuse il programma in modo arbitrario e illegittimo e la battuta su Giuliano Ferrara non fu insulto, ma satira, condannando LA7 a un pagamento dei danni al comico. \u00abIl tribunale di Roma ha tutelato il diritto di fare satira sancito dalla Costituzione\u00bb commenta Luttazzi sul suo blog.\nNel 2007 LA7 inizia una campagna per la raccolta di firme contro la pena di morte che si conclude con l'approvazione della moratoria, voluta dall'Europa, che salv\u00f2 la vita a Kenneth Foster a 5 ore dalla sua esecuzione. L'emittente realizzer\u00e0 una campagna anche per il condannato a morte Kevin Scott Varga. Nel gennaio 2007, \"Le invasioni barbariche\" riceve il Telegatto come miglior trasmissione televisiva nella categoria \"Informazione e approfondimento\". Si tratta del primo Telegatto assegnato ad una trasmissione di LA7.\nNell'estate 2007 Antonio Campo Dall'Orto abbandona la direzione del canale. Nel 2008 LA7 deve fare i conti con una grave crisi finanziaria interna a Telecom Italia e durante l'estate si parl\u00f2 del rischio di chiusura dell'emittente; il nuovo direttore Quintilio Tombolini \u00e8 costretto a ridimensionare gli investimenti e le spese della rete causando un drastico taglio di risorse in particolare per il TG LA7 che causeranno vari scioperi per tutto l'autunno 2008 con interruzione della regolare trasmissione del telegiornale per diverse volte, oltre l'abbandono di alcune star diventate troppo onerose per la rete: alla fine del 2008 Daria Bignardi e Piero Chiambretti lasciano la rete, causando la chiusura dei rispettivi programmi, \"Le invasioni barbariche\" e \"Markette,\" due dei programmi di maggior successo e che verranno ripresi su altre televisioni. Nonostante ci\u00f2 nel 2008 esord\u00ec Lilli Gruber alla conduzione di \"Otto e mezzo\", mentre restano confermati Gad Lerner, Maurizio Crozza, Ilaria D'Amico e Antonello Piroso con i rispettivi programmi. Alla fine del 2009 vengono avviate nuove produzioni. Il 4 dicembre 2009 viene lanciato il sito la7.tv che consente di rivedere integralmente i programmi dell'emittente. Nel 2009 coproduce la serie TV \"Non pensarci\" che sar\u00e0 trasmessa dal 28 giugno 2010.\nAnni 2010.\nNel 2010 arrivano nuove produzioni per la prima serata tra cui nuovi programmi con Maurizio Crozza e con Ilaria D'Amico. L'edizione delle 12:30 del TG LA7 viene spostata alle 13:30 in contemporanea con il TG1 mentre quella delle 20:00 viene condotta dal noto giornalista e direttore del tg Enrico Mentana, e trasmesso in formato in un nuovo studio televisivo, facendo della rete l'unica emittente generalista italiana a trasmettere il proprio telegiornale in formato panoramico e la prima in Europa a trasmetterlo in diretta su YouTube grazie a un accordo realizzato per la prima volta in Italia al fine di rendere disponibile i programmi in formato integrale anche in internet. Con la direzione di Mentana la rete registra un notevole aumento negli ascolti superando il 10% di share.\nNel marzo 2011 viene effettuato un completo restyling dell'immagine del canale adottando una nuova versione del logo. In occasione dei primi dieci anni della rete, LA7 realizz\u00f2 e trasmise il programma \"La7 Colors\", nel quale venivano mostrati spezzoni di trasmissioni storiche andate in onda sulla rete.\nVengono poi acquisiti i diritti per la trasmissione del torneo mondiale di beach volley di Roma e del World Grand Prix 2011 di volley femminile. Il 6 agosto 2011 il giornalista Paolo Ruffini diviene il nuovo direttore della rete.\nNel 2012 arrivano nuove star della televisione come Roberto Saviano, Benedetta Parodi, Serena Dandini e Sabina Guzzanti. La prima puntata del nuovo show di Fabio Fazio e Roberto Saviano, \"Quello che (non) ho,\" del 14 maggio 2012 venne seguita da 3.036.000 di telespettatori con uno share del 12,66%, record assoluto per LA7, superato due giorni dopo dalla terza ed ultima puntata del programma, con il 13,06% di share. Il 18 maggio 2012, per il ciclo \"Film evento\", viene trasmesso il primo film tv prodotto da LA7: \"Vi perdono ma inginocchiatevi\". Il 5 luglio 2012 il giornalista Michele Santoro esordisce con un nuovo talk-show, \"Servizio pubblico\".\nIl 10 gennaio 2013 la puntata di \"Servizio Pubblico\" con ospite Silvio Berlusconi fa registrare al canale il suo nuovo record d'ascolti: 8.670.000 telespettatori e il 33,68% di share, facendo di LA7 la rete pi\u00f9 vista della prima e della seconda serata. \u00c8 la seconda volta nella storia che un canale esterno al duopolio Rai-Mediaset vince la sfida degli ascolti del prime time.\nDopo un lungo periodo di trattativa, Telecom Italia Media il 4 marzo 2013 vende il canale che passa nelle mani della Cairo Communication di Urbano Cairo che gi\u00e0 dal 2003 gestiva la pubblicit\u00e0 del canale, che ne diventa il nuovo editore.\nNel mese di settembre 2013 iniziano a girare voci di una trattativa tra l'editore Urbano Cairo e Patrizia Mirigliani (organizzatrice del concorso di bellezza Miss Italia) per portare sul canale il concorso di bellezza, dopo la scadenza del contratto che questo aveva con la Rai; l'ipotetico arrivo del concorso di bellezza a LA7 viene accolto con alcune polemiche dal direttore del TG LA7 Enrico Mentana in quanto la kermesse, a suo dire, non sarebbe adatta al canale perch\u00e9 totalmente estranea alla linea editoriale dello stesso ma nonostante il parere negativo di Mentana la trattativa va in porto e dunque LA7 trasmette l'edizione di Miss Italia del 2013 in un'unica serata, il 27 ottobre, in prime time; a condurre la manifestazione ci sono Massimo Ghini, Cesare Bocci e Francesca Chillemi con il 5,51% di share e un picco di ascolto in tarda nottata al 16,09%, che porta il canale ad essere in quel momento la prima rete nazionale. A seguito di ci\u00f2 la rete ha confermato la kermesse anche per il 2014.\nIl 18 aprile 2014 Urbano Cairo ufficializza un taglio sugli investimenti del canale, i dipendenti annunciano uno sciopero per il giorno 9 maggio 2014; nello stesso periodo Paolo Ruffini abbandona il canale e passa alla direzione di TV2000. Nel 2014 arriva, in esclusiva per cinque anni, il giornalista Giovanni Floris.\nLa7 svolge attivit\u00e0 di trasmissione anche sul digitale terrestre utilizzando il multiplex Cairo Due. \u00c8 disponibile, sempre sul digitale terrestre, LA7d sui canali 29 e 229 del digitale terrestre, con produzioni e repliche targate LA7. Inoltre, \u00e8 presente un altro canale di LA7: LA7 OnDemand.\nA partire da settembre 2009 il network ha iniziato la trasmissione di alcuni suoi programmi in formato , sul satellite e sul digitale terrestre; in determinate zone, diversamente da quanto avviene con le altre principali reti, anche le emissioni analogiche avvengono in formato 16:9. Da luned\u00ec 30 agosto 2010 anche il TG LA7, a seguito di un massiccio rinnovamento, inizia a trasmettere nel nuovo formato: \u00e8 il primo telegiornale nazionale ad adottare tale standard. Inoltre LA7, sul mux TIMB 4, fruibile solo in Sardegna, trasmetteva due diverse versioni del suo canale, una in HDTV e l'altra in 3D, in quel periodo in fase di test. LA7 \u00e8 stata la prima emittente televisiva italiana a rendere disponibile un canale, anche se di test, in 3D sul quale \u00e8 stata trasmessa una partita della nazionale italiana di rugby in formato tridimensionale. In aggiunta, sempre a scopo sperimentale, il 18 aprile 2011 l'emittente ha trasmesso il film \"La Passione di Cristo\" in HD nativo sul canale LA7 HD.\nDal 12 luglio 2011 LA7 HD \u00e8 stata visibile in tutto il territorio italiano, anche nelle zone non all-digital, trasmesso nel mux TIMB 2 e sul satellite. Dal 12 dicembre 2011 LA7 HD \u00e8 stata visibile solo nelle aree dello switch-off sempre nel multiplex TIMB 2. La fase sperimentale del canale HD di LA7 si \u00e8 conclusa a settembre 2011. Da allora tutti i programmi autoprodotti sono stati trasmessi anche in HD nativo sul canale LA7 HD (canale 507). Il 5 settembre 2011 LA7 trasmise sul canale 507 per la prima volta una sua autoproduzione in alta definizione: si trattava de \"L'infedele\", talk show condotto da Gad Lerner.\nI programmi televisivi prodotti e trasmessi da LA7 sono proposti anche in streaming, su un'apposita piattaforma web, RivediLA7.\nDal 18 luglio 2016 il canale in definizione SD viene veicolato anche dal mux Cairo Due.\nAnni 2020.\nDal 21 dicembre 2020 \u00e8 disponibile la versione HD sul satellite, il 28 dicembre viene aggiunto al canale 7 di Tiv\u00f9sat, mentre la versione a definizione standard viene spostata al canale 107 fino a dicembre 2021.\nIn occasione dei 20 anni dalla nascita, LA7 ha realizzato e trasmesso \"La7 20 - Un racconto italiano\", una serie di 5 episodi, consistenti in un collage di spezzoni riguardanti trasmissioni e personaggi salienti della storia della rete, la cui sigla rievoca la storia grafica della rete. Il primo episodio, intitolato \"Incipit\", fu trasmesso domenica 20 giugno alle 20:35. Il 24 giugno, giorno di nascita di LA7, furono trasmessi in successione gli ultimi tre episodi, e in prima serata fu trasmesso un episodio speciale del programma \"Tagad\u00e0\" dedicato ai mesi trascorsi durante l'emergenza pandemica.\nProgrammazione.\nIl primo decennio.\nAgli esordi l'ex velina Roberta Lanfranchi condusse gli show \"Telerentola\" e \"Fascia protetta - Il TG della TV\", questo insieme a Platinette, e la giornalista Valeria Benatti condusse il talk show \"Fobie - Gente sull'orlo di una crisi di nervi,\" per la mattina viene proposto \"Call Game\", contenitore di quattro quiz telefonici (\"Mango\", \"Zengi\", \"S\u00ec o No\" e \"Puzzle Time\", quest'ultimo in seguito cancellato) presentati da vari conduttori a turno; di questo contenitore ne veniva proposta anche una versione notturna (\"Call Game by Night\" composta da \"Mango by night\" e \"Zengi by night\") condotta sempre da vari presentatori a turno.\nAl pomeriggio andavano in onda vari programmi: dating show (\"Blind Date\" condotto da Jane Alexander, che \u00e8 anche una delle conduttrici di \"Call Game\"), talk show (\"Tema\" condotto da Rosita Celentano) e non mancano programmi divulgativi trasmessi sia al pomeriggio (\"Oasi\" con Tessa Gelisio) sia in prima serata (\"Sfera\" condotto da Andrea Monti); inoltre al pomeriggio ci sono anche game show (\"Il labirinto\" con Tamara Don\u00e0), programmi rivolti agli adolescenti (\"Fluido\" con Alvin e Marcello Martini) e un quiz preserale (\"100%\" condotto da Gigio D'Ambrosio, che per\u00f2 era presente solo come voce fuori campo) mentre dalla vecchia TMC viene ereditato \"Il processo di Biscardi\", uno dei pochi programmi di successo del canale in questa fase, che sar\u00e0 trasmesso da questa rete il luned\u00ec in prima serata fino al 2006 mentre un altro successo di TMC, il \"Tappeto Volante\" di Luciano Rispoli, passa invece ad Odeon TV. Nella seconda serata va in onda \"Diario di Guerra\" con Gad Lerner e Giuliano Ferrara, che sar\u00e0 l'antesignano di \"Otto e mezzo\". Inoltre per i bambini al sabato e alla domenica dalle 13 alle 14 vanno in onda i cartoni animati americani di Cartoon Network (anche questo ereditato da TMC) in cui si trasmettevano alcune produzioni dell'omonima emittente satellitare (anche il logo della trasmissione era quello del canale satellitare stesso); il programma \u00e8 durato due stagioni.\nDopo l'acquisizione di Telecom Italia da parte di Marco Tronchetti Provera a fine del 2001 quasi tutti i programmi della gestione precedente vennero cancellati e del precedente palinsesto rimasero soltanto \"Il processo di Biscardi\", \"Sfera\" (a cui si aggiunge l'anno successivo \"Stargate - Linea di confine\", programma ripreso da TMC) e nasce \"Omnibus\" (che da marzo a luglio durer\u00e0 praticamente tutta la giornata, dalle 7.15 alle 19.45 con una finestra poi alle 23.30) e \"Otto e mezzo\" che \u00e8 diventato negli anni un appuntamento fisso dell'access prime time della rete. Altri programmi di questo periodo furono \"Donne allo specchio\" condotto da Monica Setta che intervistava note personalit\u00e0 femminili, il programma comico \"Due sul divano\" in cui due comici (diversi per ogni puntata) seduti in un divano si intervistavano a vicenda dando vita a duetti satirici sulle tematiche pi\u00f9 varie ed il talk-show notturno, \"Il sogno dell'angelo,\" condotto da Catherine Spaak.\nAltre trasmissioni del periodo furono Markette di Piero Chiambretti, \"Atlantide\" e \"Le invasioni barbariche\"; vennero inoltre proposti in chiaro alcuni reality show prodotti da Sky come \"Cambio moglie\" e \"SOS Tata\", e altri prodotti in proprio come \"I fantastici 5\" e \"Chef per un giorno\" oltre ad alcune serie televisive come \"Sex and the City\" (in onda gi\u00e0 dai tempi di TMC), \"\" e \"Crossing Jordan\". LA7, in questo periodo diventa partner della Nazionale italiana di rugby, della quale trasmette dal 2004 le partite del Sei Nazioni (con ascolti straordinari) e test-match in casa; altri eventi di cui acquisisce i diritti sono il Campionato mondiale Superbike (in realt\u00e0 si tratta di un ritorno dopo la sfortunata parentesi Rai del 2003, poich\u00e9 gi\u00e0 dal 1999 al 2002 la rete aveva trasmesso l'evento) e l'America's Cup. Il programma di approfondimento scientifico \"Nirvana\" prende il posto di \"Stargate\"; Natalino Balasso, in seconda serata, \u00e8 invece protagonista e conduttore di \"Mitiko\", programma di intrattenimento e non solo, che narra i miti greci in rapporto a quelli moderni per dimostrarne l'assoluta attualit\u00e0 (partecipano alla trasmissione Lella Costa e Marco Travaglio). Dal 2007 arriva la giornalista Ilaria D'Amico conduttrice di \"Exit - Uscita di sicurezza\", che nonostante non abbia ottenuto gli esiti di ascolto sperati, sar\u00e0 riproposto e grazie ad una serie di aggiustamenti riuscir\u00e0 ad accrescere la propria audience. A maggio, la rete trasmette in esclusiva la Coppa America di vela; il 3 novembre 2007 esordisce Daniele Luttazzi con \"Decameron\".\nNel 2008 Lilli Gruber prende la conduzione di \"Otto e mezzo\" assieme a Federico Guiglia, sostituendo il conduttore storico Giuliano Ferrara, mentre restano confermati Gad Lerner con il suo \"L'infedele\", Maurizio Crozza con il suo \"Crozza Italia\" assieme a Carla Signoris ed Ambra Angiolini, Ilaria D'Amico con \"Exit\" e Antonello Piroso con \"Niente di personale\".\nAltre novit\u00e0 sono il programma di documentari storici \"Impero\" in onda il marted\u00ec sera e condotto da Valerio Massimo Manfredi che sostituisce \"Nirvana\", \"Malpelo\", originale programma d'inchiesta giornalistica condotto dall'ex \"iena\" Alessandro Sortino in onda nella seconda serata del mercoled\u00ec nell'autunno 2008. Nell'estate 2009 il giornalista Giuseppe Cruciani inizia a condurre in seconda serata la trasmissione \"Complotti\" fino alla fine dell'anno successivo, quando lascia la rete per andare a lavorare a Rete 4. Sempre nel 2009 arriva Victoria Cabello che a partire dalla primavera conduce il talk show comico \"Victor Victoria\" che va ad occupare la seconda serata lasciata libera da Chiambretti dal marted\u00ec al gioved\u00ec, confermata anche per l'autunno; il comico Leonardo Manera propone \"Grazie al cielo sei qui\" trasmissione di sketch teatrali, mentre il geologo Mario Tozzi assieme al Trio Medusa propone \"La gaia scienza\" trasmissione di divulgazione scientifica con esperimenti in diretta in onda la domenica sera; continua inoltre la trasmissione dei reality \"Chef per un giorno\", \"SOS Tata\", \"Cambio moglie\" e \"Adolescenti, istruzioni per l'uso\" (quest'ultimo, con gli psicologi Giovanna Giuffredi e Luca Stanchieri), del talk show politico \"Tetris\" con Luca Telese, dei programmi di cinema \"La 25a ora - Il cinema espanso\" e \"La valigia dei sogni\" (quest'ultimo condotto dal 2007 da Simone Annichiarico, che sostituisce Sabrina Impacciatore), del settimanale \"M.O.D.A\" di Cinzia Malvini e alla mattina l'approfondimento di \"Omnibus\" che nel 2008-2009 d\u00e0 vita anche ad \"Omnibus Life\" programma di costume condotto da Tiziana Panella ed Enrico Vaime in onda subito dopo \"Omnibus\"; in pi\u00f9 sempre nell'autunno 2008 nascono anche \"Omnibus Week-end\" e \"Omnibus Life Week-end\" (versioni del fine settimana dei due programmi, in onda il sabato e la domenica). Inoltre al mattino appuntamenti fissi rimangono quelli di Alain Elkann con \"2 minuti un libro\" dal luned\u00ec al venerd\u00ec, \"L'intervista\" al sabato e \"La settimana\" in onda di domenica.\nAl pomeriggio oltre ai film trasmessi quotidianamente alle 14:00 con il ciclo \"Interno giorno\", continua la programmazione di \"Atlantide\" con Francesca Mazzalai in onda alle 17:05, e dal 23 novembre inizia anche il nuovo programma di Luisella Costamagna intitolato \"Cos\u00ec stanno le cose\" che \u00e8 andato ad occupare la fascia dalle ore 16:00 alle 17:00 (precedentemente occupata da vecchie serie TV in replica).\nSempre nell'autunno 2009 arrivano per la seconda serata: \"Citt\u00e0 criminali\", programma che ricostruisce i pi\u00f9 efferati fatti di cronaca nera italiani condotto da Vinicio Marchioni in onda di domenica, il quale dal 15 novembre viene sostituito da \"Effetto domino, tutto fa economia\", programma sull'economia condotto da Myrta Merlino, \"Senza tituli\" nuovo settimanale sportivo che prende il posto di \"V-ictory\" in onda al venerd\u00ec, mentre il luned\u00ec c'\u00e8 \"Reality\", il settimanale del TG LA7. Dal mese di novembre Federico Guiglia conduce \"Prossima fermata\", breve trasmissione di interviste in onda dal luned\u00ec al venerd\u00ec all'una di notte. A partire dal 16 dicembre 2009 parte anche un nuovo talk show in seconda serata, \"Cuork, viaggio al centro della coppia\" condotto da Michelangelo Pulci e Alessandro Bianchi: sorta di programma sentimentale rivisto in chiave comica.\nStagione 2010/2011.\nNel 2010 arrivano nuove produzioni per la prima serata tra cui: \"Crozza Alive\", il nuovo show di Maurizio Crozza in onda la domenica; la nuova serie di \"Exit - Uscita di sicurezza\" (rinominata \"Exit Files\"), sempre con Ilaria D'Amico; \"Missione Natura\"; \"Barbareschi Sciock\", show condotto da Luca Barbareschi; le nuove stagioni di \"SOS Tata\" ed \"Adolescenti, istruzioni per l'uso\", \"Mamma ha preso l'aereo\", reportage sulle coppie in cerca di figli da adottare in paesi lontani, mentre al pomeriggio \"Cos\u00ec stanno le cose\" di Luisella Costamagna viene sostituito da \"Atlantide\" con la conduzione affidata a Greta Mauro, e dal telefilm \"Relic Hunter\". A maggio 2010 arriva alla mattina, subito dopo \"Omnibus Life\", \"(ah)iPiroso\", nuovo programma condotto da Antonello Piroso.\nDall'8 giugno parte in seconda serata la nuova edizione di \"Complotti\" condotta da Giuseppe Cruciani. Dal 30 giugno alle 20:30 viene trasmesso \"In onda\", versione estiva di \"Otto e mezzo\" condotto da Luisella Costamagna e Luca Telese. Il 2 luglio 2010 la rete vede l'arrivo di Enrico Mentana alla direzione del TG LA7, sostituendo cos\u00ec dopo quattro anni Antonello Piroso (che comunque ne rimane collaboratore esterno) e il ritorno dopo un anno e mezzo di Daria Bignardi, che dall'autunno \u00e8 tornata a condurre \"Le invasioni barbariche\" (dopo la parentesi professionale su Rai 2 alla conduzione di \"L'era glaciale\"). Sempre a luglio il marted\u00ec parte una nuova serie de \"La gaia scienza\" sempre con Tozzi ed il Trio Medusa, e la seconda edizione di \"Vivo x miracolo\" in onda il venerd\u00ec sera e condotto stavolta da Ugo Francica Nava.\nDal 30 agosto 2010 l'edizione delle 12:30 del TG LA7 viene spostata alle 13:30, scontrandosi contro il TG1 e non pi\u00f9 contro Studio Aperto, mentre quella delle 20:00 vede il ritorno in video di Mentana. A partire dalla stessa data il telegiornale viene trasmesso in formato panoramico in un nuovo studio televisivo e con una nuova grafica, mantenendo per\u00f2 invariata la colonna sonora. Il formato panoramico \u00e8 garantito sia sul digitale terrestre, sia sul satellite. A questa data, LA7 \u00e8 l'unica emittente generalista italiana a trasmettere il proprio TG in 16:9, precedendo Rai, Mediaset e Sky, e la prima in Europa a trasmettere (nelle prima due settimane di conduzione di Mentana) un TG in diretta su YouTube grazie ad un accordo, realizzato per la prima volta in Italia, con la piattaforma video di Google al fine di rendere disponibile i programmi dell'emittente televisiva in formato integrale.\nCon l'inizio della nuova stagione molti programmi simbolo di LA7 riprendono la loro messa in onda tra cui \"Omnibus\", \"(ah)iPiroso\", \"Atlantide\" (ora nuovamente condotto da Natascha Lusenti gi\u00e0 conduttrice della prima edizione), \"Otto e mezzo\" condotto dalla Gruber, \"L'infedele\" con Gad Lerner e \"Niente di personale\", condotto sempre da Antonello Piroso. Dopo l'arrivo di Mentana la rete registra un notevole aumento negli ascolti (ad esempio l'edizione delle 20:00 del TG ha in pi\u00f9 di un'occasione superato il 10% di share, ma anche senza la presenza dell'anchorman la testata aveva comunque segnato da luglio un dato superiore alla media di rete) dando cos\u00ec nuova vitalit\u00e0 alla rete.\nLa fascia rimasta libera dopo lo spostamento dell'edizione meridiana del TG (12:30-13:30) viene occupata, dal 4 ottobre, da un nuovo magazine di approfondimento, \"Life\", che fa da traino al telegiornale e va in onda tutti i giorni (compresa la domenica) e condotto da Tiziana Panella ed Armando Sommajuolo; il programma soffre per\u00f2 molto la forte contro-programmazione della fascia del mezzogiorno al punto che da dicembre viene spostato alle 10:50 (fascia oraria prima occupata da \"Omnibus Life\") e alla conduzione rimane solo Tiziana Panella. Il 1\u00ba ottobre torna \"Le invasioni barbariche\", condotto sempre da Daria Bignardi mentre il 5 ottobre parte, in seconda serata, la nuova edizione del talk comico \"Victor Victoria\", condotto da Victoria Cabello con la partecipazione di Geppi Cucciari, Arisa e Melissa P., ed il 6 ottobre la nuova serie di \"Exit\" con Ilaria D'Amico. Il 15 ottobre esce nelle sale cinematografiche il primo film prodotto da LA7: \"Figli delle stelle\".\nPer quanto riguarda il fine settimana, dopo il successo ottenuto nell'estate, \u00e8 stato confermato il programma d'informazione \"In onda\" sempre condotto dalla coppia Luisella Costamagna e Luca Telese, mentre il programma \"Chef per un giorno\", che occupava questa fascia, \u00e8 stato spostato nel preserale. La mattinata del sabato, subito dopo \"Omnibus\", \u00e8 occupata da un nuovo programma culturale dal titolo \"Bookstore\", condotto da Alain Elkann, volto noto della rete. Per quanto riguarda invece il sabato e la domenica mattina, la fascia del mezzogiorno vede la messa in onda, dal 17 ottobre, di \"Cuochi e fiamme\", nuovo programma di cucina condotto da Alessandro Borghese, mentre dal 24 ottobre, subito dopo \"M.O.D.A\", ha preso il via la terza edizione di \"Innovation\". Per un breve periodo \"Cuochi e fiamme\" \u00e8 andato in onda la domenica pomeriggio alle ore 17:50. Per quanto riguarda la seconda serata \u00e8 partita la terza edizione di \"Effetto Domino\", sempre con Myrta Merlino, in onda il luned\u00ec, mentre in terza serata confermato il programma, in onda dal luned\u00ec al sabato, \"La 25a ora - Il cinema espanso\". A novembre, dopo \"Victor Victoria\", \u00e8 partita la terza edizione di \"Prossima Fermata\" programma condotto da Federico Guiglia mentre il settimanale \"Innovation\", a partire dal 21 novembre, ha cambiato orario di programmazione passando dalla mattina della domenica alle ore 00:30 circa della domenica notte. Il 2010 ha segnato la fine di programmi storici: \"Victor Victoria\", \"L'intervista di Alain Elkann\", \"La settimana\" e del magazine \"Reality\".\nA gennaio 2011 sono riprese le nuove puntate di \"Innovation\" e a febbraio Antonello Piroso ha ripreso a condurre \"Niente di personale\", in onda sempre la domenica in prima serata. Il 2 febbraio 2011 \u00e8 andato in onda in prima serata il film-evento, boicottato da Rai e Mediaset, \"Il divo\", riscuotendo un buon ascolto, seguito da uno speciale condotto da Enrico Mentana. Il 22 febbraio 2011 \u00e8 iniziato un nuovo show, condotto dalla iena Sabrina Nobile, in onda il marted\u00ec in prima serata dal titolo \"Il contratto - gente di talento\", in cui il vincitore riuscir\u00e0 a vincere un contratto di lavoro a tempo indeterminato. Nonostante i buoni propositi questo show non ha riscosso notevoli riscontri tra il pubblico a casa e perci\u00f2 dalla prima serata del marted\u00ec \u00e8 spostato al sabato pomeriggio andando in onda dopo il TG LA7 delle 13:30. La fascia rimasta scoperta \u00e8 stata occupata da \"Niente di personale\", sempre condotto da Antonello Piroso, traslocando dalla collocazione tradizionale, ovvero la domenica. Il 24 febbraio sono partite le nuove edizioni di \"SOS Tata\", in onda in prima serata, e \"Mamma ho preso l'aereo\" in seconda, mentre il 28 febbraio \u00e8 partito il nuovo programma condotto da Geppi Cucciari dal titolo \"G' Day\" che va ad occupare la fascia del preserale e andr\u00e0 in onda dal luned\u00ec al venerd\u00ec. Il 2 marzo \u00e8 iniziata la nuova edizione di \"Exit - Uscita di sicurezza\" condotto ancora da Ilaria D'Amico, seguito, in seconda serata, da Storia proibita del '900 italiano mentre il 24 marzo \u00e8 partita una nuova edizione di \"Effetto domino\" sempre condotta da Myrta Merlino, in onda a mezzanotte. Nel 2011 si vedranno in chiaro le gare del campionato mondiale Superbike e (in differita) le partite della Nazionale italiana di rugby.\nIl 4 aprile 2011, subito dopo \"Omnibus\", \u00e8 iniziato un nuovo programma, in onda dal luned\u00ec al venerd\u00ec e sempre sotto la testata del TG LA7, \"Coffee Break\" condotto da Tiziana Panella, che ha sostituito il magazine \"Life\". Il 17 aprile debutta il programma sportivo \"Paddock show\", in onda in onda alle 13:00 nelle domeniche in cui \u00e8 presente il Campionato Mondiale Superbike. Il 10 maggio, in seconda serata, debutta un nuovo programma, dal titolo \"Le vite degli altri\", un ciclo di 6 puntate con Angela Rafanelli, gi\u00e0 conduttrice di \"Love Line\" su MTV.\nDal 2 maggio approda nel preserale \"Cuochi e fiamme\" condotto da Simone Rugiati che sostituisce Alessandro Borghese e va in onda da luned\u00ec a venerd\u00ec alle 18.35 facendo da traino a \"G' Day\". Dal 19 aprile 2011, in occasione del decennale della rete, inizia ad andare in onda in orario notturno \"La7 COLORS\" trasmissione che ripropone gli spezzoni dei programmi storici di LA7 e dell'\"antenata\" TMC introdotti da Elisabetta Arnaboldi. Il 20 e 27 maggio torna sulla rete Maurizio Crozza con un nuovo programma dal titolo \"Italialand\" trasmesso dal Teatro Nazionale di Milano.\nIl 5 giugno 2011, in occasione della giornata mondiale dell'ambiente, LA7 dedica alla ricorrenza la prima e seconda serata con un'intervista a Reinhold Messner, la trasmissione in prima visione del film Nanga Parbat e il programma \"Allarme Italia - Viaggio nel paese delle emergenze\" condotto da Mario Tozzi oltre al film \"La protesta del silenzio\" trasmesso nel primo pomeriggio e la nascita di una sezione del sito ufficiale dell'emittente dedicata alla tematica ambientale. Da venerd\u00ec 10 giugno, in prima serata, approda su LA7 Veronica Pivetti che conduce \"Fratelli e sorelle d'Italia\": un programma dedicato ai 150 anni dell'unit\u00e0 d'Italia. Domenica 13 giugno, invece, riparte \"Missione Natura\" con una nuova edizione, sempre condotta da Vincenzo Venuto.\nDa mercoled\u00ec 29 giugno va in onda un nuovo programma di infotainment dal titolo \"Dottori in prima linea\" condotto da Carolina Di Domenico mentre da luned\u00ec 4 luglio, al posto di \"Otto e mezzo\", \u00e8 partita la versione estiva di \"In onda\" condotta sempre da Luisella Costamagna e Luca Telese. Nell'access del fine settimana sono tornate le repliche del fortunato show \"Chef per un giorno\". LA7 acquista i diritti per la trasmissione televisiva del mondiale di Beach volley che si svolge a Roma dal 13 al 19 giugno 2011 e ne trasmette i match su LA7, su LA7d e sul sito La7.it, lo stesso accade dal 5 agosto per il World Grand Prix 2011 di volley femminile.\nStagione 2011/2012.\nLa nuova stagione televisiva \u00e8 caratterizzata da un'ingente campagna acquisti. Approdano infatti a LA7: Roberto Saviano, Benedetta Parodi, Corrado Formigli, Nicola Porro, Michela Rocco, Gianfranco Vissani, Serena Dandini e Sabina Guzzanti. Non vengono riproposti n\u00e9 \"Exit\" n\u00e9 \"Victor Victoria\" in seguito al passaggio, con contratto di esclusiva, di Victoria Cabello e Ilaria D'Amico rispettivamente alla Rai e a Sky Italia.\nBenedetta Parodi, a partire dal 19 settembre, conduce un programma di cucina e \"lifestyle\" dal titolo \"I men\u00f9 di Benedetta\" con il difficile compito di trainare il TG LA7 delle 13.30, mentre lo scrittore presenter\u00e0 in prima serata qualche speciale e soprattutto 3 puntate di un nuovo programma con Fabio Fazio nella primavera 2012 (che sar\u00e0 sostanzialmente la nuova versione del programma \"Vieni via con me\" di Rai 3). Nicola Porro, invece, sostituir\u00e0 Luisella Costamagna alla conduzione di In onda trasmissione, che vede la presenza confermata di Luca Telese, in onda ogni fine settimana dopo il TG LA7 delle 20.\nMentre Daria Bignardi sar\u00e0 presente sulla rete solo a gennaio con \"Le invasioni barbariche\". Confermati gi\u00e0 in autunno Maurizio Crozza, che partir\u00e0 ad ottobre con un nuovo programma, e Marco Paolini, mentre Antonello Piroso condurr\u00e0 un nuovo programma domenicale oltre al confermato (ah)iPiroso. Si vedranno nuovamente in chiaro le gare del campionato Mondiale Superbike e Supersport e (in differita) le partite della Nazionale italiana di rugby a cui si aggiungeranno gli anticipi delle partite di Pallacanestro, che verranno trasmesse ogni sabato alle 18.00, e le partite di calcio della Coppa Italia. La stagione televisiva ha preso il via con la messa in onda del telefilm in prima tv free \"I Kennedy\", trasmesso ogmi mercoled\u00ec in prima serata dal 31 agosto al 14 settembre.\nLuned\u00ec 5 settembre \u00e8 partita la decima edizione de \"L'infedele\", sempre condotta da Gad Lerner mentre il 12 settembre sono iniziate le nuove edizioni di \"Coffee Break\", \"G' Day\" (dalle 19.30) e \"Otto e mezzo\". L'8 settembre \u00e8 stato trasmesso in prima tv assoluta, per il ciclo \"Film Evento\", \"Silvio Forever\" con il consueto dibattito condotto da Enrico Mentana a cui \u00e8 seguito, il 14 ottobre, \"Viva Zapatero!\". Da gioved\u00ec 15 settembre, \u00e8 partito un nuovo talk show politico in prima serata dal titolo \"Piazzapulita\" condotto da Corrado Formigli. Per il fine settimana sono state confermate le nuove edizioni di \"Bookstore\" e \"M.O.D.A.\" condotte rispettivamente da Alain Elkann e Cinzia Malvini in onda dopo \"Omnibus\", mentre da luned\u00ec 19 settembre sono ricominciate le nuove edizioni di \"(ah)iPiroso\", che da quest'anno si \u00e8 spostato alle 11.05 (da novembre spostato in terza serata), e \"Atlantide - Storie di Uomini e di Mondi\" in onda ogni pomeriggio alle 16.10 circa. In questo giorno \u00e8 approdato su LA7, alle 12.25, un nuovo programma di cucina e \"lifestyle\" condotto da Benedetta Parodi dal titolo \"I men\u00f9 di Benedetta\".\nIl 28 settembre 2011 ha debuttato su questa rete un nuovo programma di informazione, in prima serata, condotto da Enrico Mentana dal titolo \"Bersaglio Mobile\". La trasmissione \u00e8 caratterizzata dal fatto di non avere una cadenza settimanale o mensile in quanto viene trasmessa quando LA7 pu\u00f2 proporre esclusive giornalistiche oggetto di discussione. Il 3 ottobre \u00e8 partito un nuovo programma mattutino, in onda dal luned\u00ec al venerd\u00ec dalle 10.35 alle 11.25, di informazione economica condotto da Myrta Merlino dal titolo \"L'aria che tira - Noi e l'economia\". Il 10 ottobre si insedia il nuovo direttore di rete Paolo Ruffini, in sostituzione di Quintilio Tombolini ora nuovo direttore del marketing.\nA partire dall'11 ottobre viene trasmesso, in seconda serata, un ciclo di tre lezioni di economia tenute dal professor Romano Prodi dal titolo \"Il mondo che verr\u00e0\" e condotte da Natascha Lusenti. Venerd\u00ec 14 ottobre \u00e8 andato in onda il film \"Viva Zapatero\" ciclo di Film evento cui ha seguito un dibattito in studio condotto da Enrico Mentana riscuotendo un notevole successo di pubblico. Il 21 ottobre torna, in prima serata, Maurizio Crozza con il suo one man show \"Italialand - Nuove attrazioni\" e, in seconda serata, parte il nuovo magazine dedicato al basket dal titolo \"Sotto Canestro\" con la conduzione di Ugo Francica Nava.\nLuned\u00ec 31 ottobre \u00e8 partita la 5\u00aa edizione di \"Innovation\" sempre condotta da Ivo Mej in onda subito dopo \"L'infedele\" di Gad Lerner mentre il 7 novembre, in terza serata, la nuova edizione di \"Prossima fermata\" con Federico Guiglia. Il 15 e il 22 novembre vanno in onda, in seconda serata, due puntate di un nuovo programma di approfondimento economico dal titolo \"Soldi rubati\" con Nunzia Penelope e Marco Fratini, caporedattore economia del TG LA7.\nMarted\u00ec 29 novembre, in seconda serata, parte un nuovo programma di inchieste giornalistiche dal titolo \"Gli Intoccabili\", condotto da Gianluigi Nuzzi che, dato il successo della seconda puntata, viene spostato in anticipo il mercoled\u00ec in prima serata, mentre domenica 4 dicembre, alle 14.00, prende il via un nuovo programma pomeridiano condotto da Antonello Piroso dal titolo \"Ma anche no\", che rappresenta il primo contenitore domenicale della rete. Purtroppo il programma non ha raggiunto gli obbiettivi sperati ed \u00e8 stato chiuso. L'ultima puntata \u00e8 andata in onda il 22 gennaio 2011.\nIl 30 dicembre l'emittente dedica una serata ai rischi ambientali e climatici del nostro Paese trasmettendo, in prima serata, lo speciale Allarme Italia condotto da Mario Tozzi seguito dal film \"The Day After Tomorrow - L'alba del giorno dopo\". Da gennaio 2012 l'intera mattinata di LA7 \u00e8 in diretta. Infatti vengono allungate le trasmissioni \"Coffee Break\" e \"L'aria che tira - Noi e l'economia\" che faranno da traino al programma di Benedetta Parodi anch'esso confermato.\nSabato 21 gennaio \u00e8 partito il nuovo show condotto da Serena Dandini dal titolo \"The Show Must Go Off\" preceduto da due strisce che vanno in onda nel preserale del fine settimana dalle 19.10 alle 19.55 circa che anticipano la puntata del sabato sera. Il lancio della trasmissione, inizialmente previsto per il 14 gennaio, \u00e8 stato poi rinviato di una settimana in seguito al naufragio della Costa Concordia, verificatosi la notte precedente. Causa ascolti insoddisfacenti le strisce del preserale sono state cancellate mentre la diretta del sabato sera \u00e8 stata confermata.\nVenerd\u00ec 20 gennaio \u00e8 partita la nuova edizione de \"Le invasioni barbariche\" sempre condotta da Daria Bignardi, mentre da mercoled\u00ec 25 gennaio la nuova serie de \"Gli Intoccabili\", trasmissione d'inchieste condotta da Gianluigi Nuzzi. Domenica 22 gennaio alle 11.30 \u00e8 partito il nuovo programma, successivamente spostato alle 10, condotto da Gianfranco Vissani e Michela Rocco da titolo \"Ti ci porto io\", un ciclo di 20 puntate in onda da molte piazze d'Italia, mentre da domenica 29 gennaio Camila Raznovich ha condotto, a partire dalle 14.05, \"Mamma mia che domenica\". Il programma non ha avuto gli ascolti sperati ed \u00e8 stato retrocesso dopo due puntate su LA7d.\nDal 5 marzo il programma di Benedetta Parodi \u00e8 stato spostato alle 17.50 pur restando, in replica, nella collocazione delle 12.25 mentre G'Day \u00e8 stato allungato, iniziando cos\u00ec alle 18.50. Da 14 marzo ha debuttato il nuovo programma di satira condotto da Sabina Guzzanti dal titolo \"Un due tre stella\" in onda ogni mercoled\u00ec in prima serata. In seguito la trasmissione \u00e8 stata spostata al venerd\u00ec.\nIl nuovo Show di Fabio Fazio e Roberto Saviano intitolato \"Quello che (non) ho\" esordisce il 14 maggio 2012. \nDal 9 giugno alle 12.30 va in onda il nuovo programma \"L'erba del vicino\", condotto da Lucia Loffredo mentre alle 10, al posto di \"Bookstore\", \u00e8 approdato da LA7d il programma, condotto da Filippa Lagerb\u00e4ck e Pino Strabioli \"That's Italia\".\nLuned\u00ec 2 luglio \u00e8 partita la versione estiva di \"In onda\" condotta da Natasha Lusenti e Filippo Facci.\nMichele Santoro approda su LA7 a partire dall'autunno 2012 dove conduce la seconda edizione del talk-show \"Servizio pubblico\". Dal 9 luglio 2012 parte un nuovo ciclo di film dal titolo \"Film Cronaca\" presentati da Enrico Mentana mentre dal 10 luglio 2012 va in onda \"Il lecito\" programma di inchieste realizzate da Claudio Gatti.\nStagione 2012/2013.\nLa nuova stagione vede l'arrivo di Michele Santoro con il suo \"Servizio pubblico\" che si doveva alternare con \"Piazzapulita,\" poi spostata al luned\u00ec proprio per evitare l'alternanza (che assegnava comunque la parte principale di stagione tv a \"Servizio pubblico,\" con \"Piazzapulita\" che doveva sostituire Santoro nella tarda estate/inizio autunno, durante le festivit\u00e0 natalizie e nella prima parte d'estate) e di Cristina Parodi a cui sar\u00e0 affidato il primo pomeriggio e una breve striscia dalle 17.50 alle 18.25 oltre che di Teresa Mannino che ha condotto il variet\u00e0 \"Se stasera sono qui\" in onda il mercoled\u00ec.\nIl mattino si aprir\u00e0 come sempre con \"Omnibus\" a cui si aggiunger\u00e0 la versione notturna, in seconda serata, \"Omnibus Notte\" che ingloba l'edizione notturna del TG LA7 e del TG LA7 Sport.\nConfermati anche gli appuntamenti con \"Coffee Break\", \"L'aria che tira - Noi e l'economia\" e nel fine settimana \"Bookstore\", con la nuova conduzione di Andrea Molino, \"L'erba del vicino\", \"Ti ci porto io\" il programma gastronomico condotto da Gianfranco Vissani e Michela Rocco e \"M.O.D.A.\" trasmissione curata da Cinzia Malvini.\nNella fascia preserale confermato \"G' Day\" condotto da Geppi Cucciari che doveva anche condurre un nuovo programma comico ogni venerd\u00ec alle 22, cosa questa che per\u00f2 non avverr\u00e0.\nIn autunno sono previsti anche i ritorni di Maurizio Crozza che ha condotto un nuovo programma sempre al venerd\u00ec sera e gli speciali di Marco Paolini. Confermati gli appuntamenti con \"Otto e mezzo\" ancora condotto da Lilli Gruber, \"In onda\", che da questa stagione va in onda anche in prima serata il sabato, \"L'infedele\" di Gad Lerner, che ha ospitato le scottanti inchieste di Gianluigi Nuzzi, e nel tardo pomeriggio \"I men\u00f9 di Benedetta\". \"L'infedele\", avendo Gad Lerner rifiutato lo spostamento del programma nella seconda serata del venerd\u00ec proposto da La7 visto l'ascolto insufficiente a rimanere in prima serata il luned\u00ec, chiude il 10 dicembre 2012 lasciando lo spazio a \"Piazzapulita\".\nConfermata anche la nuova edizione di \"Atlantide - Storie di uomini e di mondi\" condotta da Mario Tozzi in onda ogni mercoled\u00ec in prima serata a partire dal 17 ottobre.\nIl 27 agosto 2012 \u00e8 ripartita la nuova edizione di \"Omnibus\" con un nuovo studio, una nuova grafica, e da quest'anno nasce \"Omnibus Notte\" curato propriamente anche con la redazione di \"Twilight\" e va in onda prima del TG LA7 Sport.\nGioved\u00ec 30 agosto \u00e8 partita la seconda stagione di \"Piazzapulita\" mentre luned\u00ec 4 settembre torna \"L'infedele\", sempre condotto da Gad Lerner.\nDal 10 settembre sono partiti i nuovi programmi pomeridiani di Cristina Parodi, la nuova edizione de \"I men\u00f9 di Benedetta\" condotto da Benedetta Parodi e \"G' Day\" con Geppi Cucciari che torna nel suo orario storico ovvero quello delle 19.20 per dare poi la linea al TG LA7 diretto da Enrico Mentana. Nella fascia dell'access prime time ha ripreso anche la programmazione \"Otto e mezzo\" condotto da Lilli Gruber e nel fine settimana, dal 15 settembre, \"In onda\" con delle piccole novit\u00e0: infatti la puntata del sabato andr\u00e0 in onda fino alle 22.30.\nDal 16 settembre, in seconda serata, approda da LA7d l'approfondimento politico in onda dal palazzo del Senato \"Madama Palazzo\" condotto da Silvia Gernini (programma successivamente spostato al sabato mattina alle 11:05), mentre luned\u00ec 24 settembre ha preso il via la seconda edizione de \"L'aria che tira - Noi e l'economia\" programma in difesa del cittadino in onda alle 11.\nDal 7 ottobre ha preso il via la seconda edizione di \"Ti ci porto io\" la trasmissione di cucina condotta da Gianfranco Vissani e Michela Rocco. Il programma \u00e8 stato cancellato a causa dei bassi ascolti. Da quest'anno il programma si avvale anche di una striscia quotidiana di 10 minuti in onda dal luned\u00ec al venerd\u00ec alle 12.20 e la domenica alle 11.25 circa dal titolo \"Ti ci porto io...in cucina con Vissani\".\nDal 19 ottobre ha preso il via il nuovo programma di Maurizio Crozza dal titolo \"Crozza nel Paese delle Meraviglie\" riscuotendo oltre 2 milioni di spettatori e il 7% di share.\nDal 23 ottobre approda su questa rete \"Grey's Anatomy\" con due episodi dell'ottava stagione in prima tv. Il telefilm \u00e8 preceduto da uno speciale condotto da Cristina Parodi all'interno della trasmissione \"Cristina Parodi Cover\" in onda domenica 21 ottobre in prima serata.\nDa 25 ottobre ha preso il via la seconda edizione di \"Servizio pubblico\" trasmissione di successo condotta da Michele Santoro che segna il debutto del conduttore e del programma su LA7.\nIl 28 ottobre, in prima serata, \u00e8 iniziato il nuovo ciclo di \"SOS Tata\" e il 10 dicembre va in onda, dopo pi\u00f9 dieci anni, l'ultima puntata de \"L'infedele\".\nIl 15 dicembre inizier\u00e0 il nuovo ciclo di \"Fuori di gusto\" trasmissione culinaria, precedentemente andata in onda su LA7d, che quest'anno vede la partecipazione di Vladimir Luxuria.\nIl 21 dicembre vanno in onda le ultime puntate di \"Cristina Parodi Live\", \"Cristina Parodi Cover\" e \"G' Day\", che terminano a causa dei bassi ascolti.\nIl 10 gennaio 2013 la puntata di \"Servizio Pubblico\" con ospite Silvio Berlusconi fa registrare al canale il suo nuovo record d'ascolti: ben 8.670.000 telespettatori ed il 33,68% di share, facendo di LA7 la rete pi\u00f9 vista della prima e della seconda serata. \u00c8 la seconda volta nella storia della TV italiana che un canale esterno al duopolio Rai-Mediaset vince la sfida degli ascolti del prime time, dato che il 12 febbraio 1997 la partita di calcio Inghilterra-Italia valevole per la qualificazione ai campionati mondiali di calcio trasmessa dall'allora TMC aveva sfondato il tetto dei dieci milioni di telespettatori.\nDal 19 gennaio subito dopo il TG LA7 delle 13.30 va in onda un nuovo talk show condotto da Arianna Ciampoli dal titolo \"Tutta la vita davanti\". Il programma, della durata di circa un'ora, si occupa nel cercare di restituire la speranza di un futuro migliore a coloro si trovino attualmente senza un lavoro.\nIl 25 gennaio 2013 ha preso il via il nuovo programma condotto Gad Lerner dal titolo \"Zeta\". La trasmissione, preceduta da \"Crozza nel Paese delle Meraviglie\", va in onda a partire dalle 22.25 circa.\nLa trasmissione mattutina \"Coffee Break\", visto il successo ottenuto (picchi del 9-10%), da febbraio 2013 va in onda anche nel fine settimana preceduta, come sempre, da \"Omnibus\", mentre luned\u00ec 4 febbraio parte la nuova trasmissione curata dalla redazione del TG LA7 e condotta da Bianca Caterina Bizzarri dal titolo \"TG LA7 Cronache\".\nDal 22 maggio 2013 SOS Tata \u00e8 stato spostato al marted\u00ec per flop di ascolti. Al suo posto il mercoled\u00ec sera \u00e8 partito il nuovo programma di Enrico Mentana: \"Faccia a Faccia\".\nStagione 2013/2014.\nPer la nuova stagione televisiva (la prima sotto la gestione Cairo Communication) erano previste molte novit\u00e0 ma anche diverse conferme: innanzitutto entrano a far parte del canale Gianluigi Paragone, Rita dalla Chiesa e Salvo Sottile. Quest'ultimo condurr\u00e0, da settembre, il programma di cronaca \"Linea gialla\" costruito sulla falsariga di \"Chi l'ha visto?\" e \"Quarto grado\" che andr\u00e0 in onda ogni marted\u00ec in prima serata, mentre Paragone condurr\u00e0 un nuovo talk show d'approfondimento intitolato \"La gabbia\" in onda il mercoled\u00ec. Rita dalla Chiesa doveva condurre un nuovo programma pomeridiano a partire da gennaio 2014, ma LA7 ha cancellato il progetto un mese prima della partenza prefissata.\nConfermato nell'access prime time \"Otto e mezzo\" con Lilli Gruber (da quest'anno in onda anche al sabato), mentre in prima serata \"Servizio pubblico\" di Michele Santoro in onda sempre al gioved\u00ec (che a maggio lascia il testimone ad Announo della sua Giulia Innocenzi), \"Piazzapulita\" di Corrado Formigli al luned\u00ec, \"Le invasioni barbariche\" di Daria Bignardi da gennaio nella prima serata del mercoled\u00ec e lo show comico di Maurizio Crozza in quella del venerd\u00ec. Enrico Mentana ha condotto nel corso di tutta la stagione dieci speciali in prima serata (\"Bersaglio Mobile\" e \"Film Cronaca)\".\nNella fascia mattutina sono confermati \"Omnibus\", \"Coffee Break\" con Tiziana Panella e \"L'aria che tira\" con Myrta Merlino; quest'ultimo da quest'anno andr\u00e0 in onda fino alle 13:30 e inizia ad occuparsi anche di temi diversi dall'economia, mentre nel primo pomeriggio TG LA7 Cronache condotto da Bianca Caterina Bizzarri e in seconda serata \"Omnibus Notte\" e la nuova edizione del TG LA7 \"Night Desk\".\nLasciano LA7 Luca Telese e Nicola Porro (passati rispettivamente a Mediaset e alla Rai), Gianluigi Nuzzi (anch'egli passato a Mediaset), Benedetta Parodi (passata a Real Time), Geppi Cucciari (dopo i deludenti risultati di \"G'Day\") e Gad Lerner, per sua stessa volont\u00e0.\nLA7 trasmette l'edizione 2013 di Miss Italia in un'unica serata, il 27 ottobre, in prime time; a condurre la manifestazione ci sono Massimo Ghini, Cesare Bocci e Francesca Chillemi e si raggiunge il 5,51% di share. Dal 7 giugno 2014 la Miss Italia Giulia Arena conduce un programma nella mattinata del sabato della rete intitolato \"Mode e Modi\".\nStagione 2014/2015.\nIl 10 luglio 2014, sono stati presentati i palinsesti autunnali della stagione 2014-2015 e durante tale presentazione viene ufficializzato l'ingaggio di Simona Ventura per la conduzione di Miss Italia. Vengono confermati \"Piazzapulita\" il luned\u00ec con Corrado Formigli, il mercoled\u00ec \"Le invasioni barbariche\" di Daria Bignardi, si doveva alterner\u00e0 con \"L'aria che tira\" nella sua versione serale (cosa non avvenuta) e con la decima stagione di \"Grey's Anatomy\"; confermati anche \"Servizio pubblico\" di Michele Santoro al gioved\u00ec che si \u00e8 alternato con i due brevi cicli di puntate dello spin-off di Servizio Pubblico \"Announo\" condotto da Giulia Innocenzi, e \"Crozza nel Paese delle Meraviglie\" con Maurizio Crozza al venerd\u00ec, confermati anche \"La gabbia\" di Gianluigi Paragone che si sposta alla domenica e che verr\u00e0 anticipato dal ritorno nel periodo invernale di \"In onda\" con Salvo Sottile ed Alessandra Sardoni. Vengono inoltre confermati tutti i programmi del daytime.\nA luglio 2014 viene inoltre ufficializzato il passaggio alla rete, in esclusiva per cinque anni, di Giovanni Floris. Il giornalista conduce, a partire da settembre, un programma in prima serata il marted\u00ec sulla falsariga di \"Ballar\u00f2,\" intitolato \"Dimarted\u00ec\" che si andr\u00e0 a scontrare proprio con l'ex programma del giornalista e che vede anche la collaborazione di Maurizio Crozza, che sar\u00e0 autore della copertina satirica iniziale (cos\u00ec come aveva fatto fino alla primavera precedente a \"Ballar\u00f2\"), nel mese di ottobre, Floris si trova inaspettatamente anche a dover sostituire Lilli Gruber, assente per malattia, alla conduzione di \"Otto e mezzo\"; \"Dimarted\u00ec\", dopo un inizio in sordina, riesce ad arrivare ad ascolti soddisfacenti, riuscendo nell'intento di sottrarre pubblico al talk di Rai 3. Floris aveva iniziato a condurre, sempre a partire da settembre, anche una striscia quotidiana d'approfondimento (fortemente voluta dall'anchorman) alle 19:40, subito prima dell'edizione serale del TG LA7 intitolata proprio \"Diciannovequaranta\", che invece ottenne bassissimi risultati di share ed \u00e8 stata dunque chiusa dopo poche puntate, nonostante torner\u00e0 dalla stagione televisiva 2022/2023, e precisamente dal 5 settembre, con la promessa di migliorarne la programmazione e pur mantenendo la stessa formula della versione originale.\nDal 13 novembre 2014 a gioved\u00ec 18 dicembre 2014 \u00e8 andata in onda la seconda stagione di \"Announo\" con la conduzione di Giulia Innocenzi, che riscuote ascolti superiori alla media di rete.\nDall'8 dicembre \"Cuochi e fiamme\", cooking show condotto da Simone Rugiati e in onda su LA7d, viene promosso su LA7 dal luned\u00ec al venerd\u00ec alle 18:50. Complice l'insuccesso in termini d'ascolti, le puntate in prima TV verranno prima spostate alle 14:40 dopo il \"TG LA7 Cronache\" e poi retrocesse nell'orario iniziale delle 20:00 su LA7d.\nSabato 14 marzo 2015 inizia il nuovo magazine \"Magazine7\", ogni sabato alle 12:50 mentre domenica 15 marzo 2015 inizia il nuovo programma culinario Gustibus condotto dalla ex Miss Italia Giulia Arena insieme allo chef Angelo Troiani, ogni domenica alle 11:00.\nDa gennaio ritornano, al mercoled\u00ec, \"Le invasioni barbariche\" di Daria Bignardi di cui per\u00f2, a causa di un insuccesso in termini di ascolti, assestatisi intorno al 3% viene diminuito il numero di puntate da 12 a 10 fino alla chiusura definitiva, con un ritorno nel futuro.\nNella primavera 2015, la rete prova a virare verso un'identit\u00e0 maggiormente generalista: a partire da aprile, nella fascia pomeridiana dal luned\u00ec al venerd\u00ec, inizia ad essere trasmessa infatti una telenovela spagnola in prima visione: \"Amare per sempre,\" poi sospesa, a causa di ascolti inferiori all'1%, venerd\u00ec 8 maggio.\nIl 21 maggio ritorna il secondo ciclo stagionale \"Announo\", giunto cos\u00ec alla sua terza edizione, condotto da Giulia Innocenzi con quattro nuove puntate, con un ritorno in futuro.\nIl 18 giugno 2015 \u00e8 andata in onda l'ultima puntata di sempre di \"Servizio pubblico\" di Michele Santoro intitolata \"Rosso di Sera\", con cui il giornalista si congeda dal genere talk di approfondimento politico, da lui stesso inventato trent'anni prima con Samarcanda su Rai 3.\nIn estate \u00e8 andata in onda la nuova edizione de \"In onda\" occupando lo slot di \"Otto e mezzo\", mentre al mattino, sempre alle 11, la versione estiva del programma \"L'aria che tira\" dal titolo \"L'aria d'estate\" condotto da Andrea Pancani.\nDal 10 luglio, ogni venerd\u00ec sera in seconda serata, va in onda \"Special Guest\".\nStagione 2015/2016.\nTante conferme e poche novit\u00e0 caratterizzano la stagione 2015-2016 di LA7. Prima novit\u00e0, dal 21 settembre, \u00e8 la striscia informativa, a partire dalle 6.30, denominata Omnibus News che va a sostituire lo storico rullo di notizie del TG LA7 seguito dalla prima edizione del telegiornale condotta dallo stesso giornalista.\nSuccessivamente confermati i magazine di attualit\u00e0, politica e cronaca \"Omnibus\" e \"Coffee Break\" quest'anno condotti rispettivamente da Gaia Tortora de Andrea Pancani, e \"L'aria che tira\" condotta da Myrta Merlino. Al pomeriggio, oltre alle riconferma del TGLA7 Cronache, in onda ogni giorno in coda al TG LA7 delle 13.30, dal 26 ottobre 2015 va in onda, dalle 14:20 alle 16:15 circa, il nuovo programma condotto da Tiziana Panella dal titolo \"Tagad\u00e0\" mentre al sabato \"Tagad\u00e0 10 domande\" (quest'ultimo poi cancellato dal palinsesto).\nNel day time del weekend confermati, il sabato mattina, \"Magazine7\", in onda alle 12.45 e \"Gustibus\", ogni domenica alle 12:00. Al sabato pomeriggio invece, altra novit\u00e0: dal 17 ottobre per dieci settimane, appuntamento con \"Chi guida meglio\", nuovo format televisivo di LA7, prodotto da ComparaMeglio e realizzato in collaborazione con Suzuki e ACI, che al centro di ogni puntata pone la sicurezza degli automobilisti nella guida. Il programma, a causa di ascolti non eccellenti, \u00e8 stato prima spostato alle 15:50, poi alle 16:20 e infine alle 12:50 la domenica, nella fascia pre-TG.\nIn access prime time confermato dal luned\u00ec al sabato \"Otto e mezzo\" condotto da Lilli Gruber mentre in prime time confermati gli appuntamenti con \"Dimarted\u00ec\", \"La gabbia\", \"Piazzapulita\", che si sposta al gioved\u00ec tornando quindi nella sua serata tradizionale (ma poi tornato di nuovo al luned\u00ec dopo l'arrivo di \"Eccezionale veramente\"), e \"Crozza nel Paese delle Meraviglie\" in onda da ottobre in tandem con \"Bersaglio Mobile\" condotto da Enrico Mentana, anch'esso riconfermato nella seconda serata del venerd\u00ec.\nCompletano la prima serata l'undicesima stagione in prima visione di \"Grey's Anatomy\" in onda al luned\u00ec e \"Josephine, Ange Gardien\", sempre in prima visione, in onda al sabato.\nUniche novit\u00e0 della prima serata sono \"Il boss dei comici\", il primo talent show della televisione italiana dedicato ai comici e in onda la domenica, soppresso per\u00f2 dopo sole due puntate per via dei bassi ascolti, e la serie \"1992\" scritta da Stefano Accorsi, in onda dal gennaio 2016 e preceduta da alcuni speciali presentati da Enrico Mentana.\nConfermata inoltre la trasmissione, in diretta da Jesolo, della finale della 76\u00aa edizione di Miss Italia. L'evento \u00e8 stato trasmesso domenica 20 settembre 2015, in simulcast con LA7d, con la conduzione di Simona Ventura e ha ottenuto il 5,78% di share con 965.000 telespettatori. Nonostante gli ascolti siano stati tra i pi\u00f9 bassi della storia, LA7 ha assicurato la trasmissione della kermesse anche per l'anno successivo.\nDomenica 27 settembre LA7 ha trasmesso, in differita, il concerto di Gigi D'Alessio intitolato \"#spegniamoifuochi\" e introdotto da Tiziana Panella nella cornice della Reggia di Caserta. Il concerto, che ha raccolto circa 200.000 persone, si \u00e8 svolto per volere del cantautore che si \u00e8 fatto promotore di una campagna di sensibilizzazione sulla Terra dei fuochi.\nDa sabato 21 novembre torna in onda, con una nuova edizione, \"Il pollice verde sono io\", programma, andato in onda a fine agosto con primo ciclo di sei puntate, condotto da Luca Sardella dalle 12:00 fino alla fine di aprile.\nIl 26 novembre 2015, dopo oltre un anno di vacazione, viene nominato Fabrizio Salini come nuovo direttore di rete.\nDall'8 gennaio 2016 viene mandata in onda in prima visione in chiaro la serie coprodotta da LA7 con Sky Atlantic: \"1992\".\nDal 17 gennaio 2016 David Parenzo e Tommaso Labate conducono ogni domenica \"Fuori onda\" spin-off del programma \"In onda\" trasmesso ogni domenica nella fascia access prime time.\nIl 17 marzo 2016 debutta il talent \"Eccezionale veramente\", versione riveduta e corretta de \"Il boss dei comici\" in cui si ricercano nuovi comici, condotto da Gabriele Cirilli con Diego Abatantuono, Paolo Ruffini e Selvaggia Lucarelli come giurati (affiancati da un quarto giurato, diverso per ogni puntata) che a differenza della versione precedente, ottiene un discreto riscontro ed \u00e8 stato confermato anche per la stagione successiva.\nIl 23 maggio parte nella fascia preserale \"A cena da me\", adattamento del fortunato format di Channel 4 \"Come dine with me\".\nDa sabato 11 giugno, va in onda per 7 settimane, \"Bellezze in bicicletta\", programma on the road alla scoperta delle bellezze delle penisola italiana condotto da Clive Griffiths, Cristina Russo e Daniela Biundo. Il programma \u00e8 stato ideato da Francesco Vanin.\nPer quanto riguarda il palinsesto estivo confermati tutti gli appuntamenti in diretta del mattino (\"Omnibus\", \"Coffee Break\", \"L'aria d'estate\", versione estiva del programma condotto da Myrta Merlino) e in access prime time dal luned\u00ec al sabato \"In onda\" trasmissione che ogni marted\u00ec si allunga fino alle 23.\nPer quanto riguarda il prime time il programma \"La gabbia\" andr\u00e0 in onda fino a mercoled\u00ec 3 agosto, mentre il marted\u00ec in seconda serata, dal 12 luglio, debutta il programma sportivo \"Futbol\", condotto da Andrea Scanzi, il quale se otterr\u00e0 buoni risultati, sar\u00e0 confermato anche per l'autunno.\nIl 16 dicembre 2016 si conclude il programma televisivo \"Crozza nel Paese delle Meraviglie\" dopo quasi 5 anni di produzione e 11 anni di presenza di Maurizio Crozza sul canale; Crozza, infatti, passa all'emittente televisiva Nove del gruppo Discovery.\nStagione 2016/2017.\nConfermati i magazine di attualit\u00e0, politica e cronaca della mattina \"Omnibus\" e \"Coffee Break\" condotti rispettivamente da Gaia Tortora ed Andrea Pancani e \"L'aria che tira\" condotta da Myrta Merlino al mezzogiorno. Al pomeriggio, confermato il TG LA7 Cronache, in onda ogni giorno dopo il TG LA7 delle 13.30, e \"Tagad\u00e0\" con Tiziana Panella.\nEnrico Mentana presenta vari speciali dedicati al referendum costituzionale con il programma \"Si o No\" in onda nella seconda serata del venerd\u00ec.\nNell'access-prime time \u00e8 confermato \"Otto e mezzo\" con Lilli Gruber, da quest'anno in onda anche al sabato.\nNel day time del weekend confermati, il sabato mattina, \"Magazine7\" condotto da Mary de Gennaro, in onda alle 12.50 e \"Gustibus\" condotto da Roberta De Matthaeis, ogni domenica alle 10.40.\nConfermata inoltre la trasmissione, in diretta da Jesolo, della finale della 77\u00aa edizione di Miss Italia. L'evento \u00e8 stato trasmesso sabato 10 settembre 2016, in simulcast con LA7d, con la conduzione di Francesco Facchinetti e ha ottenuto il 6,99% di share con 998.594 telespettatori. Prima della finale, il gioved\u00ec e il venerd\u00ec in seconda serata \u00e8 andato in onda \"Miss Italia - A un passo dalla finale\" condotto da Giulia Arena.\nPer la prima serata confermati i talk d'approfondimento \"Dimarted\u00ec\" con Giovanni Floris, \"Piazzapulita\" con Corrado Formigli (al gioved\u00ec) e \"La gabbia\" con Gianluigi Paragone (al mercoled\u00ec), mentre al luned\u00ec va in onda la serie TV \"Grey's Anatomy\".\nPer l'ultima volta va in onda al venerd\u00ec lo show \"Crozza nel paese delle meraviglie\" condotto da Maurizio Crozza da ottobre a dicembre, visto che da gennaio 2017 il comico approder\u00e0 al canale Nove con un contratto in esclusiva.\nInoltre si assiste al ritorno di Sabina Guzzanti che entra nel cast della trasmissione d'approfondimento \"Piazzapulita\", all'interno della quale propone il suo TG satirico, \"TG Porco\", precedentemente in onda sul web. La collaborazione termina a dicembre.\nDa novembre 2016 arriva Giovanni Minoli con il programma \"Faccia a faccia\" trasmesso nell'access-prime time domenicale.\nIl 20 dicembre 2016 va in onda \"Terza Repubblica\" condotto da Luca Telese e David Parenzo.\nDal 2017 ritorna Luca Telese con una nuova trasmissione incentrata sulla cronaca nera intitolata \"Bianco e Nero - Cronache italiane\".\nNella primavera 2017 confermata la seconda edizione del talent comico \"Eccezionale veramente\".\nDal 1\u00ba giugno 2017 Fabrizio Salini lascia la direzione della rete ed al suo posto arriva Andrea Salerno.\nStagione 2017/2018.\nNello stesso periodo viene ufficializzato il passaggio a LA7 di Diego Bianchi e di tutti i componenti che avevano realizzato fino a poche settimane prima il programma di Rai 3, \"Gazebo\" (Marco Damilano, Makkox, Mirko Matteucci, Francesca Schianchi). A Diego Bianchi viene affidata la prima serata del venerd\u00ec con il programma \"Propaganda Live\", mentre il vignettista Makkox realizza anche una striscia preserale quotidiana incentrata sui social dal titolo \"Skroll\", che fa da traino all'edizione delle 20:00 del TG LA7, che per\u00f2 viene cancellata dopo un solo mese di programmazione a causa dei bassi ascolti, traslocando in futuro su Rete 4.\nOltre a Zoro, sarebbe dovuto arrivare a LA7 Corrado Guzzanti, con una breve striscia satirica quotidiana, che sarebbe stata collocata dopo \"Otto e mezzo\", subito prima del programma di prima serata; tale trasmissione per\u00f2 non \u00e8 mai andata in onda e non vi sono state spiegazioni in merito al mancato arrivo del comico sul canale. Per il resto sono stati confermati tutti i programmi della precedente stagione con gli stessi conduttori, ad eccezione de \"La Gabbia\" di Gianluigi Paragone, cancellata per bassi ascolti.\nPer il quinto anno consecutivo la rete ha inoltre trasmesso la kermesse di \"Miss Italia\", che \u00e8 stata condotta per il secondo anno consecutivo da Francesco Facchinetti.\nInoltre \u00e8 presente un ciclo dei film pi\u00f9 celebri di Nanni Moretti, introdotti dallo stesso regista, in onda nella prima serata del sabato nella stagione autunnale.\nTorna in onda in prima serata anche \"Atlantide\" condotta da Andrea Purgatori.\nIl 2 agosto 2017, l'emittente comunica di aver stipulato un contratto di 2 anni con Massimo Giletti per la conduzione del programma \"Non \u00e8 l'Arena\", in onda dal 12 novembre nella prima serata della domenica.\nStagione 2018/2019.\nLa stagione 2018/2019 vede la conferma di tutti i programmi di successo della passata stagione ad eccezione di \"Faccia a Faccia\" di Giovanni Minoli, sostituito dal programma \"Uozzap\", testato in estate nella fascia access prime time, e l'arrivo della trasmissione di salute e benessere \"Belli dentro belli fuori\" condotta da Roberta Capua, in onda nella fascia del mezzogiorno del sabato, inoltre la rete ha trasmesso per il sesto anno consecutivo la kermesse di \"Miss Italia\", condotta da Francesco Facchinetti e Diletta Leotta.\nStagione 2019/2020.\nLa stagione 2019-2020 vede la conferma di tutti i programmi della stagione precedente, ad eccezione della kermesse \"Miss Italia\" (che torna ad essere trasmessa da Rai 1), inoltre vi \u00e8 l'arrivo di Licia Col\u00f2 con il programma naturalistico \"Eden - Un pianeta da salvare\".\nStagione 2020/2021.\nIn questa stagione, oltre alla riconferma di tutti i programmi della stagione precedente, vi \u00e8 il ritorno di Benedetta Parodi con un nuovo cooking show intitolato \"Senti chi mangia\", in onda nella fascia oraria tardo-pomeridiana, cancellato il 2 novembre per gli ascolti non soddisfacenti.\nInoltre il 15 novembre parte un nuovo programma nella fascia pomeridiana domenicale intitolato \"L'aria di domenica\", condotto da Myrta Merlino, gi\u00e0 volto della rete con \"L'aria che tira\" (di cui il programma \u00e8 una versione domenicale), Gerardo Greco e Vauro, anche questo per\u00f2 cancellato dopo appena due mesi a causa degli ascolti non soddisfacenti.\nStagione 2021/2022.\nNovit\u00e0 per la stagione 2021-2022 l'acquisizione da parte del canale dei diritti televisivi in chiaro del campionato di calcio di Serie A femminile (una partita per ogni giornata), di semifinali e finale della Coppa Italia femminile e della Supercoppa italiana femminile per le stagioni 2021/22 e 2022/23. Inoltre si registra l'abbandono di Roberta Capua (tornata in Rai), che viene sostituita da Eleonora Pedron alla conduzione di \"Belli dentro belli fuori\" e da Maria Grazia Cucinotta alla conduzione de \"L'ingrediente perfetto\".\nAscolti.\nShare 24h di LA7.\nDati Auditel relativi al giorno medio mensile sul target individui 4+.\nIl record di ascolti della rete \u00e8 8.670.000 spettatori, pari al 33,58% di share, ottenuto il 10 gennaio 2013 con una puntata di \"Servizio pubblico\" avente come ospite Silvio Berlusconi."}
{"id": "257982", "revid": "124002244", "url": "https://it.wikipedia.org/wiki?curid=257982", "title": "Gigante", "text": "Un gigante \u00e8 un essere dall'aspetto umano ma di incredibile statura e forza, che compare nelle mitologie, nel folclore e nelle fiabe di molte culture. In molte tradizioni indoeuropee, i giganti sono creature associate all'origine stessa del cosmo, e rappresentano il caos primordiale a cui gli d\u00e8i si oppongono (questo tema per esempio ricorre sia nella mitologia greca che in quella norrena). In genere, i giganti sono rappresentati come esseri di grande forza, estremamente longevi, e tuttavia immorali e distruttivi. Nel folclore, questa immagine generale si \u00e8 parzialmente trasformata; i giganti di fiabe come \"Jack e la pianta di fagioli\" sono stupidi, violenti e divorano gli esseri umani (specialmente i bambini); le loro caratteristiche sono quasi del tutto sovrapposte a quelle degli orchi. Esistono infine anche caratterizzazioni atipiche, come quella di Oscar Wilde, in cui i giganti appaiono intelligenti e amichevoli.\nI giganti biblici.\nLa Bibbia cita un'antica razza chiamata \"nephilim\" (\"i caduti\"), una razza di giganti ibridi nati dall'unione di creature angeliche con donne. La Bibbia riporta anche il famoso combattimento fra David e il gigante Golia, sebbene Golia non sia descritto come un \"nephilim\", ma semplicemente come un campione alto all'incirca 210 cm. \nDi questo tema si occupa anche il Libro dei Giganti contenuto nel Libro di Enoch che descrive i giganti come i figli di angeli ribelli che si sono uniti alle donne terrestri e hanno insegnato agli umani la lavorazione dei metalli e altri mestieri in contrasto con i dettami divini. Nell'umanit\u00e0 si rompe l'armonia e si diffonde la corruzione. Gli arcangeli Michele, Raffaele, Gabriele notano la situazione e si rivolgono a Dio, il quale fa imprigionare gli angeli decaduti per mezzo degli arcangeli. Per suoi tramiti tra cui lo stesso Enoch progenitore di No\u00e8 Dio annuncia un diluvio universale che risparmier\u00e0 solo No\u00e8 e i suoi figli per purificare il mondo dal male.\nI giganti greci.\nNella mitologia greca, i erano esseri immortali come le divinit\u00e0, e come ricorda Esiodo erano i figli di Urano e Gea. Queste creature diedero vita a una guerra con gli dei dell'Olimpo, la \"Gigantomachia\" (), che ebbe termine grazie all'intervento di Ercole. Secondo i greci, alcuni giganti (per esempio Encelado) erano sepolti da allora nelle profondit\u00e0 della terra; i terremoti erano interpretati come sussulti di queste creature sepolte. \nAltre creature gigantesche della mitologia greca, i \"ciclopi\" (), gli \"ecatonchiri\" () i \"titani\", sono per\u00f2 distinte dai \"gigantes\".\nI giganti norreni.\nNelle mitologie germaniche \u2013 e in particolare in quella norrena, sulla quale si hanno maggiori informazioni - i giganti (\"j\u00f6tnar\" in antico norvegese) sono fra le figure predominanti, a partire dalla stessa cosmogonia. I giganti infatti esistono da prima del mondo, che ebbe origine proprio dal corpo di un gigante, Ymir, spesso messo in relazione con Yama della mitologia indiana. Come in altre mitologie indoeuropee, i giganti della mitologia norrena rappresentano il caos ancestrale che minaccia in continuazione il mondo razionale e ordinato degli d\u00e8i (con i quali tuttavia sono imparentati in modi complessi). Molti dei mostri pi\u00f9 terribili che abitano la terra sono giganti o progenie di giganti. La tradizione mitologica norrena prevede che nell'ora del Ragnar\u01ebk, il \"crepuscolo degli d\u00e8i\" che porr\u00e0 fine al mondo, i giganti attaccheranno la divina citt\u00e0 di \u00c1sgar\u00f0r.\nI giganti nel folklore.\nIn molte zone d'Europa la tradizione popolare fa riferimento a giganti di varia natura, in molti casi per spiegare fenomeni naturali (come il terremoto) oppure le grandi costruzioni di civilt\u00e0 antiche. Saxo Grammaticus, per esempio, cita i giganti per dar conto dei grandi monumenti che oggi sappiamo essere dovuti all'Impero Romano. Analogamente, nella mitologia basca i giganti vengono chiamati in causa per spiegare i dolmen e i menhir.\nPi\u00f9 strettamente legate alla mitologia in senso stretto sono le numerose storie (diffuse specialmente nel Galles e in Irlanda) sul combattimento di eroi con i giganti. Queste creature appaiono anche nella letteratura bretone e nei romanzi arturiani; da qui sono giunti fino alle opere di Luigi Pulci, Ludovico Ariosto, Torquato Tasso ed Edmund Spenser.\nMoltissime sono anche le fiabe che trattano di giganti, dalla celebre \"Jack e la pianta di fagioli\" alla fiaba di Oscar Wilde \"Il gigante egoista\"; nel folclore, tuttavia, non \u00e8 sempre possibile distinguere i giganti da figure analoghe come orchi, troll o altri mostri antropomorfi.\nI giganti nella letteratura.\nGargantua e Pantagruele sono due giganti, padre e figlio, protagonisti di un ciclo di romanzi satirici di Fran\u00e7ois Rabelais, pubblicati a partire dal 1532.\nTra le raffigurazioni dei giganti nelle opere di letteratura, merita una menzione \"I viaggi di Gulliver\", romanzo, anch'esso satirico, di Jonathan Swift del 1726. In questo romanzo Swift relativizza il concetto di gigante e evidenzia che anche un uomo normale pu\u00f2 apparire un gigante, in confronto a creature pi\u00f9 piccole. Infatti il protagonista Gulliver visita nel suo secondo viaggio un paese di giganti, Brobdingnag, ma \u00e8 egli stesso visto come un gigante nel suo primo viaggio a Lilliput, paese abitato da uomini alti 15\u201320 cm.\nGeorge R. R. Martin, nella sua popolare saga fantasy \"Cronache del ghiaccio e del fuoco\", pubblicata dal 1996, descrive un popolo di giganti, alti tra i dieci e i quattordici piedi e cavalcatori di mammuth."}
{"id": "257983", "revid": "2175", "url": "https://it.wikipedia.org/wiki?curid=257983", "title": "Comandamenti", "text": ""}
{"id": "257985", "revid": "729019", "url": "https://it.wikipedia.org/wiki?curid=257985", "title": "Little Joe 1", "text": "Venne nominata missione Little Joe 1 il lancio di un razzo alimentato da carburante solido, disegnato e costruito appositamente per testare i sistemi di lancio e di recupero della capsula spaziale per il programma Mercury. La missione era programmata per eseguire un volo suborbitale del tipo balistico. Il razzo aveva una altezza di 14,6 m per un peso massimo totale di 18.747 kg. Aveva un diametro di 2 m ed in realt\u00e0 era una composizione di quattro razzi del tipo \"Pollux\" assemblati con quattro razzi del tipo \"Recruit\" - tutti alimentati da carburante solido. Poteva sviluppare una spinta di 1.112 kN nonch\u00e9 sollevare un carico massimo di 1.788 kg.\nLittle Joe 1 il 21 agosto del 1959 venne preparato per il lancio dalla Wallops Flight Facility, di Wallops Island in Virginia. All'improvviso, circa mezz'ora prima dell'ora programmata per il decollo, si accese il razzo del sistema di salvataggio (LES) che stacc\u00f2 la capsula Mercury (che comunque era ancora un prototipo di quella effettivamente usata per le missioni del programma) catapultandola via dalla rampa di lancio. Il prototipo della capsula raggiunse un apogeo di 600 metri, mentre la distanza percorsa fino al suo atterraggio misur\u00f2 ugualmente circa 600 m. L'azionamento involontario del sistema di salvataggio fu causato da problemi con l'alimentazione di corrente elettrica, probabilmente dovuti ad un cortocircuito. La missione dur\u00f2 20 secondi e il peso totale della capsula portata in volo fu di 1.007 kg."}
{"id": "257988", "revid": "125128238", "url": "https://it.wikipedia.org/wiki?curid=257988", "title": "Epifanio di Pavia", "text": "Biografia.\nEpifanio nacque intorno al 439 da Mauro e Focaria, indicati da Ennodio come appartenenti alla pi\u00f9 illustre aristocrazia (\"Vita Epiphani\", VII), ma i cui nomi suggeriscono un'origine pi\u00f9 modesta, forse legata agli ambienti militari. Sin da bambino fu destinato alla carriera ecclesiastica e studi\u00f2 in una scuola istituita dalla curia pavese. Suddiacono a diciotto anni e diacono a venti, Epifanio divenne uomo di fiducia del vescovo Crispino, che vide in lui la persona pi\u00f9 idonea a succedergli. \nAlla morte di Crispino, nel 467, Epifanio, infatti, a neppure trent'anni divenne il nuovo vescovo di Pavia, malgrado non tutto il clero pavese ne approvasse la nomina. Il suo magistero si caratterizz\u00f2 nel senso di una certa vicinanza agli strati popolari e a un forte ascetismo, ispirato, forse, alle pratiche del monachesimo gallico. \u00c8 plausibile un influsso da parte del cenobio monastico di L\u00e9rins, ove Epifanio si rec\u00f2 in visita nel 474.\nEpifanio, in sintonia con gli orientamenti di L\u00e9rins, mostr\u00f2 inoltre un'apertura e una disponibilit\u00e0 al dialogo nei confronti delle popolazioni germaniche. Ci\u00f2 spiega il suo importante ruolo di mediatore durante il tramonto dell'Impero Romano d'Occidente e l'inizio del regno degli Ostrogoti.\nNel 472, Epifanio si rec\u00f2 a Roma per appianare il contrasto fra il generale di origine sveva Ricimero e l'Imperatore d'Occidente Antemio, ma non pot\u00e9 evitare lo scontro militare fra i due e la conseguente morte di Antemio.\nPi\u00f9 fortunata fu la missione diplomatica che Epifanio condusse in Gallia per conto del nuovo Imperatore, Giulio Nepote: incontr\u00f2 infatti il Re dei Visigoti Eurico e ottenne una regolarizzazione delle relazioni fra i Visigoti e Roma.\nNegli anni successivi Giulio Nepote dovette lasciare l'Italia, costretto alla fuga da Oreste, che fece nominare Imperatore il proprio figlio Romolo Augusto. Segu\u00ec la rivolta delle truppe fedeli a Odoacre, che uccisero Oreste e deposero Romolo Augusto (476), ponendo fine all'Impero d'Occidente. In tali circostanze, Epifanio riusc\u00ec a imporre il mantenimento della calma a Pavia, coinvolta negli scontri, e, successivamente, ottenne benefici per la comunit\u00e0 pavese da Odoacre. \nDurante la guerra fra Odoacre e Teodorico (488-493) Epifanio riusc\u00ec a mantenersi equidistante. Dopo la vittoria di Teodorico, si rec\u00f2 a incontrarlo a Ravenna e guadagn\u00f2 la sua stima e fiducia. Teodorico, anzi, lo invi\u00f2 come ambasciatore presso Gundebado, Re dei Burgundi, gi\u00e0 alleato di Odoacre. Fu questa la missione pi\u00f9 brillante di Epifanio, che medi\u00f2 un accordo fra Gundebado e Teodorico e fece liberare migliaia di italici trattenuti come schiavi dai Burgundi.\nNel 497 Epifanio si rec\u00f2 di nuovo presso Teodorico per negoziare alcuni sgravi fiscali per la comunit\u00e0 pavese. Durante il viaggio di ritorno si ammal\u00f2. Mor\u00ec a Pavia il 21 gennaio 498 e fu sepolto nella chiesa di Sant'Epifanio.\nPoco dopo la sua morte Epifanio fu venerato santo e gli furono attribuiti numerosi miracoli. Nell'962 la maggior parte delle sue reliquie fu trasferita a Hildesheim dal vescovo di tale citt\u00e0, Othwin, per dare a questa regione pi\u00f9 prestigio e aiuto celeste. Come in altri casi simili, questa traslazione fu descritta dai cronisti come un furto drammatico per sottolineare il consenso e la collaborazione del santo. Una piccola parte delle sue reliquie sono custodite nella chiesa di San Francesco a Pavia. \nLe reliquie di Epifanio portate a Hildesheim sono contenute in uno scrigno dorato del XII secolo, furono posizionate sotto l'altare centrale del duomo di Hildesheim (fino alla nuova ristrutturazione del Duomo), dal 2015 sono posizionate nella parte superiore della cappella nel transetto nord. \nSulla base del trasferimento delle reliquie di Epifanio si \u00e8 formato un gemellaggio tra Pavia e Hildesheim."}
{"id": "257990", "revid": "6923", "url": "https://it.wikipedia.org/wiki?curid=257990", "title": "Silent Hill 3", "text": " \u00e8 un videogioco di genere survival horror sviluppato da Konami assieme al Team Silent, terzo capitolo della saga di \"Silent Hill\" e sequel diretto al primo capitolo del 1999. \u00c8 uscito il 22 maggio 2003 per PlayStation 2, ed il 21 ottobre 2003 per Microsoft Windows. Una versione rimasterizzata intitola \"Silent Hill HD Collection\" che comprende \"Silent Hill 3\" e \"Silent Hill 2\" \u00e8 stata pubblicata per PlayStation 3 e Xbox 360 il 20 marzo del 2012. \u00c8 il primo gioco della serie ad avere un personaggio principale di sesso femminile.\nLa versione americana del videogioco \u00e8 stata pubblicata con un CD musicale intitolato \"Silent Hill 3 Official Soundtrack\" (contenente 25 brani), il primo in tutta la serie. \u00c8 anche il primo gioco a contenere brani con dei testi cantati da Mary Elizabeth McGlynn e scritti da Joe Romersa.\n\"Silent Hill 3\" \u00e8 ambientato 17 anni dopo gli avvenimenti del primo capitolo, nel quale Harry Mason riusc\u00ec a sconfiggere il dio pagano di Silent Hill e a fuggire dalla citt\u00e0 con una neonata. \"Silent Hill 3\" si incentra su Heather, una normale ragazza che si ritrova catapultata nella realt\u00e0 alternativa di \"Silent Hill\", col tempo scoprir\u00e0 che il culto della citt\u00e0 vuole usarla per far rinascere il dio e per questo sar\u00e0 costretta a fermarlo.\n\"Silent Hill 3\" \u00e8 stato in gran parte ben accolto dalla critica, soprattutto nella sua presentazione per gli ambienti, la grafica, l'audio e tanti altri elementi e temi horror che hanno caratterizzato anche i capitoli precedenti.\nModalit\u00e0 di gioco.\nIl gameplay di \"Silent Hill 3\" \u00e8 molto simile a quello dei suoi predecessori, i tre principali elementi che lo caratterizzano sono il combattimento, l'esplorazione e i rompicapi. Il combattimento come l'esplorazione avviene in terza persona, il giocatore avr\u00e0 la possibilit\u00e0 di equipaggiare armi trovate durante il corso del gioco. Heather sar\u00e0 in grado di bloccare gli attacchi e sfuggire ai nemici. come negli altri capitoli qui ritroviamo la torcia portatile e la radio, la quale emette strani suoni quando si \u00e8 in prossimit\u00e0 di mostri\nIl giocatore pu\u00f2 impostare le difficolt\u00e0 delle battaglie e degli enigmi separatamente. Nel caso delle difficolt\u00e0 degli enigmi, vi \u00e8 una grande differenza tra il livello di difficolt\u00e0 \"medio\" e quello \"difficile\". Lo svolgimento di un rompicapo a livello \"medio\" richiede semplici conoscenze che possono essere anche dedotte dal gioco, mentre il livello di difficolt\u00e0 \"difficile\" richiede conoscenze elevate come ad esempio la conoscenza delle opere di Shakespeare.\nIn \"Silent Hill 3\" ci sono due tipi di armi - da mischia e da distanza. Il gioco pu\u00f2 sbloccare nuove armi e costumi. Fra le armi troviamo il classico tubo d'acciaio arrugginito (potr\u00e0 essere trovato anche d'oro e d'argento), un coltello, una mazza chiodata, una katana e una pistola elettrica. Per le armi di piccolo calibro ci sono la pistola, il fucile e il mitragliatore \"Uzi\". Nel gioco troviamo diverse armi segrete, come ad esempio l'Heather Beam, il lanciafiamme, una spada laser e il mitragliatore illimitato. Dopo aver completato il gioco riceveremo un rating, che tiene conto dei livelli di complessit\u00e0, il tempo passato, il numero di salvataggi e tanti altri fattori.\nTrama.\nL'inizio della storia ha luogo nei grandi magazzini di una cittadina non distante da Silent Hill, nel quale Heather si reca per l'acquisto di un oggetto commissionatole dal padre. Dopo l'iniziale incontro/scontro con Douglas, un investigatore privato (il quale avrebbe delle importanti rivelazioni sul passato della ragazza), Heather fugge, uscendo dall'edificio. Non appena vi rientra, per\u00f2, non sembra pi\u00f9 esserci anima viva: al posto del normale brusio presente in un centro commerciale, ora si sente solo un cupo silenzio, rotto solo dai suoi passi e dai versi in lontananza di terribili creature in agguato nell'oscurit\u00e0.\nDopo aver risolto i primi iniziali enigmi, indispensabili per poter continuare la sua disperata fuga da quell'assurda situazione, Heather incontra Claudia, una donna tanto enigmatica quanto sinistra che le parla della nascita del \"Paradiso sulla Terra\", accennando per la ragazza una qualche sorta di ruolo in tale progetto. Heather viene intanto colta da un forte ed inspiegabile mal di testa, passato il quale la ragazza decide di scendere al piano terra tramite un ascensore per raggiungere finalmente l'uscita. Non appena si riaprono le porte, per\u00f2, il centro commerciale nel quale si trovava si \u00e8 trasformato nel peggiore incubo che mente umana potesse concepire.\nSfuggita all'ultima minaccia, vede ricomparire intorno a s\u00e9 nuovamente il centro commerciale e Douglas, che non dandosi per vinto continua ad inseguirla. Heather per\u00f2 non si fida di lui e scappa a casa. Dopo un altro cambio di realt\u00e0 in cui si ritrova nuovamente in un mondo infernale riesce a raggiungere il suo appartamento. Qui trova suo padre, Harry Mason (il protagonista del primo capitolo della serie, \"Silent Hill\"), ucciso da un mostro, seguace della setta di Samael, di cui Claudia fa parte. La ragazza decide allora di vendicarsi e, aiutata da Douglas, raggiunge Silent Hill.\nSilent Hill appare come una citt\u00e0 deserta e popolata da mostri terrorizzanti, conigli di peluche dalla bocca grondante sangue e sedie a rotelle. Poco alla volta, anche dopo aver parlato nuovamente con Claudia e Vincent, il prete del culto eretico, Heather scopre di essere la reincarnazione di Alessa Gillespie. Seppure la ragazza accetti il proprio passato non \u00e8 disposta a seguire i vaneggiamenti di Claudia. La donna le rivela che dentro di lei sta crescendo Dio, e una volta nato distrugger\u00e0 la terra per depurarla dal male e ricostruirla.\nHeather non \u00e8 disposta per\u00f2 a sacrificare l'umanit\u00e0 per il sogno utopistico di una setta, che sembra pi\u00f9 riconducibile ad un'Apocalisse, quindi vomita il feto davanti a Claudia dopo aver ingerito l'unica sostanza in grado di fermare l'avanzata del demone (la stessa usata nel primo episodio). A questo punto Claudia, fuori di s\u00e9, raccoglie il feto e con uno sforzo disumano lo ingoia per poi trasformarsi in un mostro orrendo che infine Heather uccide, per la salvezza dell'umanit\u00e0. Ricongiungendosi con Douglas, afferma che non dovendosi pi\u00f9 nascondere, il suo nome sar\u00e0 Cheryl, il nome che le diede suo padre.\nFinali.\nSimilmente ai precedenti capitoli, \"Silent Hill 3\" presenta pi\u00f9 finali sbloccabili in funzione del comportamento del giocatore nel corso della partita. In particolare il risultato finale \u00e8 determinato dal raggiungimento di precisi obiettivi o punteggi nel ranking finale.\nQuesto finale rivela anche parte del futuro di Heather nella strofa della buffa canzoncina finale, che recita \"Heather, Heather, divorziata e con due bambini senza padre. \u00c8 dura farli crescere e continuare a lavorare, una giovane mamma che va avanti da sola.\"\nSviluppo.\nSilent Hill 3 \u00e8 stato sviluppato dal Team Silent, un gruppo di produzione all'interno della Konami Computer Entertainment Tokyo. lo sviluppo della versione per PlayStation 2 \u00e8 iniziata poco dopo l'uscita di Silent Hill 2, ed \u00e8 stata condotta quasi in contemporanea con lo sviluppo di un altro titolo di Silent Hill, che aveva lo scopo di non essere canonico alla serie originale il titolo previsto era noto come room 302 (la stanza 302), ma pi\u00f9 tardi questo gioco venne integrato nella serie principale con il titolo Silent Hill 4: The Room. il team di sviluppo per \"Silent Hill 3\" \u00e8 stato inferiore a quello per \"Silent Hill 2\", con circa 40 persone che lavorano sul gioco, costituito dal core team dal secondo titolo e alcuni nuovi arrivati. Successivamente un piccolo gruppo di persone della Konami Computer Entertainment Tokyo svilupp\u00f2 un port per Microsoft Windows.\nCome in tutti i giochi di \"Silent Hill\", una delle influenze per Silent Hill 3 \u00e8 stato il film \"Allucinazione perversa\". una delle piattaforme della metropolitana si chiama Bergen Street Station, stesso titolo appare anche all'inizio del film, quando Jacob prende la metropolitana. Gli sviluppatori citano spesso anche lo scrittore dell'orrore Stephen King.\nSviluppo del logo.\nIl Designer Daisuke Nakayama svilupp\u00f2 otto diversi loghi per il gioco, ma alla fine ne venne scelto solo uno. Il primo logo non venne utilizzato poich\u00e9 secondo gli sviluppatori non rispecchiava il gioco, Il secondo invece venne scartato per la troppa somiglianza col logo di Winning Eleven 6 mentre il terzo per la troppa somiglianza con il logo del precedente capitolo della saga (\"Silent Hill 2\"). Il quarto e quinto logo furono definiti troppo pieni di atmosfera e quindi vennero eliminati, il sesto che seguiva uno stile gotico venne scartato perch\u00e9 non dava l'effetto desiderato dagli sviluppatori e il settimo non venne preso perch\u00e9 troppo fugace e instabile. Il logo finale, creato il 25 maggio del 2002, viene descritto come luminoso e trasmettitore di paura profonda.\nSviluppo dei personaggi.\nProprio come gli episodi precedenti, \"Silent Hill 3\" comprende riferimenti tratti dalla vita reale di vari attori e attrici. Essendo l'unica protagonista femminile della serie, i creatori originariamente chiamarono Heather \"Helen\", ma successivamente le venne cambiato perch\u00e9 considerato troppo antiquato. Fu solo dopo che gli sviluppatori ascoltarono la doppiatrice Heather Morris prestare la voce al personaggio che decisero di chiamarla come lei. Heather \u00e8 stata modellata ispirandosi ad attrici / cantanti francesi come Charlotte Gainsbourg e Vanessa Paradis.\nIl nome di Douglas Cartland \u00e8 dovuto all'attore americano Douglas Fairbanks. Gli sviluppatori hanno dichiarato che il suo nome \"sembrava adatta a lui\" e che non vi era alcuna vera connessione con il suo omonimo. Il suo personaggio \u00e8 stato modellato ispirandosi agli attori Giancarlo Giannini e Ian Holm.\nIl personaggio di Claudia Wolf \u00e8 stato considerato il pi\u00f9 difficile da concepire. Gli schizzi iniziali hanno rivelato che i creatori volevano vestirla come una santa donna in vesti diverse, e a un certo punto sarebbe dovuta essere rasata e completamente ricoperta di tatuaggi. Alla fine, i creatori hanno deciso di farla apparire come una donna media, la sua modellazione \u00e8 stata ispirata da Julianne Moore, e quindi rimuovendo le sopracciglia, in modo che l'aspetto \"normale\" \u00e8 stato leggermente inclinata. Inizialmente il suo nome avrebbe dovuto essere \"Christie\", ma fu ritenuto troppo \"carino\" cos\u00ec il nome finale \u00e8 dovuto all'attrice Claudia Cardinale.\nIl nome di Vincent \u00e8 dovuto all'attore Vincent Gallo per via del suo sguardo e della barba lunga. I primi modelli erano basati su l'attore Ethan Hawke e con uno sguardo di \"disordine e malumore.\"\nColonna sonora del gioco.\nLa colonna sonora originale di \"Silent Hill 3\", composta da Akira Yamaoka, \u00e8 stata pubblicata in Giappone il 16 luglio 2003 e in Nord America il 6 agosto 2004. La canzone \"You are not Here\", usata nella sequenza introduttiva del gioco, \u00e8 stata inclusa in \"Dance Dance Revolution Extreme\". \u00c8 anche inclusa nell'UMD media Pack \"Silent Hill Experience\" ed \u00e8 utilizzata anche durante i titoli di coda del film Silent Hill uscito nel 2006. La colonna sonora del gioco \u00e8 la prima ad utilizzare brani cantati. La maggior parte delle tracce vocalizzate sono eseguite da Mary Elizabeth McGlynn (accreditata come Melissa Williamson). La canzone finale del gioco chiamata \"Hometown\" \u00e8 doppiata da Joe Romersa. Sono state pubblicate 3 edizioni:\nSilent Hill 3 Original Soundtracks\nSilent Hill 3 Original Soundtrack Limited Edition\nSilent Hill 3 Special Mini Sound Track\nLa colonna sonora del gioco \u00e8 la prima a contenere canzoni vere e proprie (escludendo la traccia \"Esperandote\", presente nel primo \"Silent Hill\"). Contiene inoltre tracce in cui la cantante recita frasi tratte dal gioco.\nAccoglienza.\n\"Silent Hill 3\" ha ricevuto recensioni positive, ottenendo un rating di 83,79% per la versione PlayStation 2, e un rating di 70,42% per la versione PC. La sua valutazione di Metacritic per la versione PlayStation 2 \u00e8 di 85/100, mentre la versione per PC ha un punteggio di 72/100. La versione per PC non ha avuto molto successo, alcuni recensori hanno evidenziato alcuni questioni tecniche, come un pessimo supporto al gamepad.\nLe critiche positive sono state date alle atmosfere cupe e tetre che caratterizzano il gioco, definite come \"sezioni veramente orribili\", che \"racchiudono alcuni scandali veri e propri\" e che \"la sensazione di stranezza e castigo \u00e8 quasi schiacciante \". Altre critiche positive sono state date alla trama, \"Silent Hill 3\" \u00e8 stato definito un sequel \" soddisfacente e coerente \", anche se la sua trama \" potrebbe essere un po' 'difficile da seguire per le persone che non hanno giocato il primo Silent Hill \".\nLa critica negativa \u00e8 stata data in gran parte alla mancanza di innovazioni nel gameplay, il gioco \"non ha nulla di nuovo rispetto ai capitoli precedenti\",\"fa ben poco in termini di innovazione\" e \" non offre molto rispetto agli altri capitoli \". \u00e8 stata anche criticata la visuale del gioco e i sistemi di controllo che, pur essendo migliorati dai giochi precedenti, sono stati descritti come \" strani, disorientanti, e nauseanti \". Alcune critiche riguardavano la durata del gioco, in quanto \" pu\u00f2 essere facilmente battuto in un paio di ore. \"\n\"Silent Hill 3\" ha venduto oltre 300.000 copie da novembre 2003. Il gioco inoltre \u00e8 stato in cima alle classifiche di vendita del Giappone alla sua uscita.\nLa rivista \"Play Generation\" trov\u00f2 la scena dello specchio come la seconda scena pi\u00f9 terrificante dei videogiochi usciti su PlayStation 2."}
{"id": "257992", "revid": "1498232", "url": "https://it.wikipedia.org/wiki?curid=257992", "title": "Adobe Dreamweaver", "text": "Dreamweaver \u00e8 un programma per la realizzazione di siti web prodotto da Macromedia (dal 2005 societ\u00e0 di propriet\u00e0 di Adobe) ed \u00e8 tra i programmi pi\u00f9 utilizzati nel suo campo.\nIl programma utilizza un'interfaccia visuale (definito anche \"editor visuale\") del tipo WYSIWYG: con esso si possono realizzare pagine web, scrivendo semplicemente del testo, inserendo immagini e collegamenti ipertestuali, senza dover conoscere il linguaggio HTML.\nDreamweaver \u00e8 utile anche per i programmatori che preferiscono scrivere autonomamente il codice sorgente: il programma aiuta l'utente dando suggerimenti mentre vengono scritti i tag e gli attributi (ad esempio, scrivendo le prime due lettere di tag e attributi viene proposta automaticamente una lista tra cui scegliere, una funzione molto simile all'IntelliSense di Microsoft).\nDreamweaver presenta anche molte funzioni per gli sviluppatori, agevolando il lavoro con i linguaggi server-side (PHP, ASP, Perl, Coldfusion) e con client-side, come JavaScript, VBScript, AJAX (dalla versione CS3). Molto utile anche per i grafici, che trovano in Dreamweaver uno strumento con evidenziazione di (X)HTML e CSS e varie funzioni automatizzate di ottimizzazione e validazione."}
{"id": "257997", "revid": "4", "url": "https://it.wikipedia.org/wiki?curid=257997", "title": "TOPIX internet exchange", "text": ""}
{"id": "257999", "revid": "1226", "url": "https://it.wikipedia.org/wiki?curid=257999", "title": "Mustafa Kemal", "text": ""}
{"id": "258000", "revid": "1226", "url": "https://it.wikipedia.org/wiki?curid=258000", "title": "Atat\u00fcrk", "text": ""}
{"id": "258001", "revid": "1226", "url": "https://it.wikipedia.org/wiki?curid=258001", "title": "Ataturk", "text": ""}
{"id": "258005", "revid": "138353", "url": "https://it.wikipedia.org/wiki?curid=258005", "title": "La Tempesta (Shakespeare)", "text": ""}
{"id": "258010", "revid": "125949372", "url": "https://it.wikipedia.org/wiki?curid=258010", "title": "Nazionale di calcio del Portogallo", "text": "La nazionale di calcio del Portogallo (in portoghese: \"Sele\u00e7\u00e3o Portuguesa de Futebol\") \u00e8 la rappresentativa calcistica del Portogallo ed \u00e8 gestita dalla Federa\u00e7\u00e3o Portuguesa de Futebol.\nNella sua bacheca figurano un campionato europeo (2016) e l'edizione inaugurale della UEFA Nations League (2018-2019).\nEsord\u00ec nella fase finale di un mondiale nell'edizione del 1966, conclusa al terzo posto, che \u00e8 a tutt'oggi il miglior piazzamento della nazionale nella competizione; torn\u00f2 in semifinale quarant'anni dopo, a , quando arriv\u00f2 quarta, per un totale di due piazzamenti nelle prime quattro posizioni su sette partecipazioni complessive. Agli europei, su otto partecipazioni, per sette volte \u00e8 arrivata almeno ai quarti di finale, e per cinque volte \u00e8 arrivata nei primi quattro posti (nel 1984, 2000, 2004, 2012 e 2016). Conta inoltre una partecipazione alla Confederations Cup, a Russia 2017, torneo concluso al terzo posto. Dagli anni 2000 la nazionale portoghese si \u00e8 affermata come una tra le pi\u00f9 forti a livello europeo e mondiale.\nNella graduatoria FIFA, in vigore da agosto 1993, la migliore posizione che ha occupato \u00e8 il 3\u00ba posto, per la prima volta a maggio del 2010, mentre il peggior posizionamento \u00e8 il 43\u00ba posto raggiunto nell'agosto del 1998. Attualmente occupa il 8\u00ba posto della graduatoria.\nStoria.\nAnni venti: gli esordi.\nIl primo avversario del Portogallo fu la Spagna, con cui nascer\u00e0 una rivalit\u00e0 storica tanto da far definire tale incontro il \"derby iberico\". Un'altra sentita rivalit\u00e0 \u00e8 con il Brasile, in quanto i due paesi condividono la lingua ufficiale: il portoghese.\nIl Portogallo esord\u00ec il 18 novembre 1921 contro la , vittoriosa per 3-1. Ottenne la prima vittoria battendo l' per 1-0 il 18 giugno 1925.\nDagli anni trenta agli anni cinquanta: delusioni mondiali ed europee.\nDopo alcuni anni in cui disput\u00f2 solo partite amichevoli, fu invitato a partecipare alle Olimpiadi di Amsterdam del 1928, a cui presero parte le migliori nazionali di calcio del mondo. Il torneo \u00e8 considerato l'antesignano della prima edizione della coppa del mondo di calcio, la cui prima edizione si tenne due anni pi\u00f9 tardi. Nel turno preliminare contro il il Portogallo pass\u00f2 in svantaggio di due reti, ma vinse l'incontro con il punteggio di 4-2 e guadagn\u00f2 l'accesso al primo turno, dove batt\u00e9 per 2-1 la . Nei quarti di finale fu sconfitto dall' per 2-1 ed eliminato.\nLa squadra lusitana non fu invitata a partecipare al mondiale del 1930, per il quale non erano previsti turni di qualificazione. Fece il suo esordio nella rassegna mondiale nelle qualificazioni al mondiale del 1934, ma l'11 marzo 1934 perse contro la Spagna per 9-0 allo stadio Chamart\u00edn di Madrid e una settimana dopo per 2-1 nel ritorno allo stadio do Lumiar di Lisbona. Stessa sorte tocc\u00f2 ai portoghesi nelle qualificazioni al mondiale del 1938: il 1\u00ba maggio 1938 una sconfitta per 2-1 contro la in campo neutro, a Milano, condann\u00f2 i lusitani all'eliminazione.\nFino al 1950 non si disputarono altre edizioni della coppa del mondo e durante gli anni '40 la \"Sele\u00e7\u00e3o\" portoghese disput\u00f2 poche partite; in particolare, il 25 maggio 1947, allo stadio nazionale di Jamor di Lisbona, il Portogallo usc\u00ec sconfitto per 10-0 dall'. Il Portogallo fall\u00ec la qualificazione al mondiale del 1950: messo ancora una volta di fronte alla Spagna, perse per 5-1 a Madrid e pareggi\u00f2 per 2-2 nel ritorno a Lisbona. Manc\u00f2 l'accesso anche al mondiale del 1954: contro l' perse per 9-1 in trasferta e pareggi\u00f2 a reti bianche a Lisbona. Non si qualific\u00f2 neppure per il mondiale del 1958: inserita in un girone con e Italia, pareggi\u00f2 per 1-1 a Lisbona contro i nordirlandesi, perse a Belfast per 3-0, vinse per 3-0 in casa contro l'Italia contro la quale di seguito perse a Milano per 3-0; con tre punti in classifica, si piazz\u00f2 terza, a due punti di distanza dall'Irlanda del Nord vittoriosa nel girone.\nAnni sessanta.\nNel campionato europeo del 1960, la prima edizione dell'europeo, il Portogallo fu eliminato prima della fase finale. Dopo aver eliminato la (battuta per 2-0 in trasferta e per 3-2 a Oporto), ebbe la peggio nei quarti di finale contro la Jugoslavia, battuta per 2-1 in Portogallo ma vittoriosa per 5-1 a Belgrado.\nNei primi anni '60 il calcio portoghese era in forte crescita. L'ossatura della nazionale lusitana era formata da M\u00e1rio Coluna, dal fuoriclasse di origine mozambicana Eus\u00e9bio, da Jos\u00e9 Augusto e da Ant\u00f3nio Sim\u00f5es, che rappresentavano i quattro quinti dell'attacco del Benfica campione d'Europa nel 1962.\nIl secondo posto nel girone di qualificazione al mondiale del 1962 con Inghilterra e condann\u00f2 i lusitani all'eliminazione: vinta la prima partita contro il Lussemburgo (6-0), il Portogallo pareggi\u00f2 per 1-1 contro gli inglesi, perse poi per 4-2 contro il Lussemburgo e per 2-0 contro gli inglesi.\nIl campionato europeo del 1964 aveva la medesima formula dell'edizione precedente. Nel turno preliminare il Portogallo se la vide con la : persa per 3-1 la partita di andata a Sofia, i lusitani vinsero per 3-1 a Lisbona. Nella \"bella\", giocata in campo neutro a Roma, il Portogallo fu sconfitto per 1-0 a causa di un gol subito nei minuti finali.\nNel 1964 il Portogallo fu invitato a partecipare alla Ta\u00e7a das Na\u00e7\u00f5es, competizione organizzata dalla Confedera\u00e7\u00e3o Brasileira de Desportos per celebrare il cinquantennio della sua fondazione. Al torneo presero parte le quattro nazionali che avevano le migliori probabilit\u00e0 di vincere l'imminente mondiale del 1966: , , Inghilterra e Portogallo. Il torneo, strutturato secondo un girone all'italiana, si svolse a Rio de Janeiro e San Paolo tra la fine di maggio e l'inizio di giugno. Il 31 maggio il Portogallo perse per 2-0 contro l'Argentina al Maracan\u00e3 di Rio de Janeiro, il 4 giugno pareggi\u00f2 per 1-1 contro l'Inghilterra al Pacaembu di San Paolo e il 7 giugno fu travolto per 4-1 dal Brasile al Maracan\u00e3. Concluse il torneo al terzo posto, a pari punti con gli inglesi e con la stessa differenza reti.\nIl Portogallo vinse il girone di qualificazione al mondiale del 1966 con quattro vittorie, un pareggio e una sconfitta, precedendo in classifica , e e qualificandosi per la prima volta nella sua storia per la fase finale di un mondiale: i lusitani ottennero risultati di rilievo, tra cui le vittorie per 1-0 in Cecoslovacchia e in Turchia e una vittoria per 5-1 in casa contro i turchi.\nL'avvio del mondiale in Inghilterra fu convincente. Con tre vittorie nella fase a gironi, contro (3-1), Bulgaria (3-0) e Brasile (3-1) la squadra guidata dalla stella Eus\u00e9bio vinse il proprio raggruppamento e si qualific\u00f2 per i quarti di finale, dove vinse contro la per 5-3, con quaterna di Eus\u00e9bio, dopo essersi trovata in svantaggio per 3-0. In semifinale il Portogallo capitol\u00f2 contro l'Inghilterra padrona di casa e poi campione, che si impose per 2-1 a Wembley, dove la partita fu spostata inaspettatamente (era inizialmente prevista a Liverpool). Nella finale per il terzo posto i lusitani sconfissero l' per 2-1, guadagnando la medaglia di bronzo. Eus\u00e9bio, con 9 centri in 6 partite, fu il miglior marcatore del torneo.\nInserita in un girone di qualificazione al campionato europeo del 1968 comprendente anche Bulgaria, e , il Portogallo non riusc\u00ec a qualificarsi, piazzandosi secondo con sei punti, quattro in meno della Bulgaria, con un bilancio di 2 vittorie (entrambe per 2-1 contro la Norvegia), 2 pareggi e 2 sconfitte.\nAnni settanta.\nIl Portogallo non si risollev\u00f2 neanche nelle qualificazioni al mondiale del 1970. , Romania e precedettero nel girone i lusitani, capaci di conquistare quattro punti (1 vittoria, 2 pareggi e 3 sconfitte), quattro in meno della Romania capolista.\nNel girone di qualificazione all'europeo del 1972 la squadra portoghese si piazz\u00f2 seconda alle spalle del e davanti a e , con 7 punti (due in meno dei belgi) e 3 vittorie ottenute contro Danimarca (1-0 in trasferta e 5-0 in casa) e Scozia (2-0 in casa). Non si qualific\u00f2 per la fase finale della competizione.\nNel 1972 il Portogallo prese parte alla Coppa d'Indipendenza Brasiliana, organizzata in occasione del 150\u00ba anniversario dell'indipendenza del Brasile dal Portogallo. Con quattro vittorie i lusitani vinsero uno dei tre gironi di prima fase precedendo Cile (battuto per 4-1), (2-1), (3-0) e (3-0). Vinsero anche uno dei due gironi di seconda fase precedendo Argentina (battuta per 3-1), Unione Sovietica (2-1) e (1-1), con due vittorie e un pareggio. Nella finale contro il Brasile, disputata al Maracan\u00e3 di Rio de Janeiro, il Portogallo perse per 1-0, con un gol subito a un minuto dalla fine della partita.\nIn vista del mondiale del 1974 il Portogallo fu sorteggiato in un girone non complicato, ma non riusc\u00ec a sconfiggere la Bulgaria (2-2) nella partita decisiva e fall\u00ec dunque la qualificazione. In sei partite ottenne sette punti, frutto di 2 vittorie, entrambe contro (4-0 in casa e 1-0 a Nicosia), 3 pareggi e una sconfitta. Si piazz\u00f2 secondo, dietro la Bulgaria e davanti a Irlanda del Nord e Cipro.\nIl Portogallo fu assente anche alla fase finale del mondiale del 1978. La squadra si classific\u00f2 seconda a due punti da una forte , precedendo Danimarca e Cipro nel girone di qualificazione.\nAnni ottanta.\nInserito nel girone con Austria, Belgio, Norvegia e Scozia nelle qualificazioni a Euro 1980, il Portogallo si piazz\u00f2 terzo con 9 punti, tre in meno rispetto al Belgio capolista. Le quattro vittorie ottenute, tra cui il 2-1 in terra austriaca e l'1-0 in casa contro la Scozia, non furono sufficienti a qualificarsi per la fase finale dell'europeo, in programma in Italia.\nMesso di fronte a , Irlanda del Nord, Scozia e Svezia nel girone di qualificazione al mondiale del 1982, il Portogallo concluse quarto con sette punti, quattro in meno della capolista. Le vittorie contro Scozia (2-1), Irlanda del Nord (1-0) e Israele (3-0), tutte ottenute in casa, non bastarono per qualificarsi al mondiale.\nDopo un lungo periodo senza gloria, il Portogallo si ripresent\u00f2 alla fase finale dell'europeo del 1984 dopo aver vinto il girone di qualificazione con , Polonia e la favorita Unione Sovietica. Nella decisiva gara disputata in casa all'ultima giornata i lusitani prevalsero per 1-0 con un gol realizzato nei minuti finali. Con 10 punti e 5 vittorie si qualificarono per la fase finale a spese dei sovietici, sopravanzandoli di un punto in classifica. Il Portogallo fin\u00ec poi nel gruppo B con Spagna, e Romania. Dopo il pareggio a reti bianche contro i tedeschi occidentali e l'1-1 contro la Spagna, si assicur\u00f2 il passaggio alla fase a eliminazione diretta battendo per 1-0 i rumeni con un gol di Tamagnini Nen\u00e9. Nella semifinale contro la Francia (nazione ospitante) i portoghesi andarono in svantaggio, ma riequilibrarono l'incontro dopo un'ora di gioco. Ai supplementari il Portogallo si port\u00f2 in vantaggio, ma la Francia lo raggiunse al 114\u00ba minuto e segn\u00f2 il gol della vittoria al 119\u00ba minuto.\nNelle qualificazioni al campionato mondiale del 1986 il Portogallo se la vide con Cecoslovacchia, , Svezia e Germania Ovest. Nell'ultima partita, contro la Germania Ovest a Stoccarda, aveva bisogno di una vittoria e la consegu\u00ec, diventando la prima nazionale capace di battere i tedeschi occidentali in casa loro in un match ufficiale. La compagine lusitana non super\u00f2, per\u00f2, il primo turno del mondiale messicano poich\u00e9 quarta e ultima classificata nel girone. Vinta la prima partita contro l'Inghilterra (1-0), fu poi sconfitta da Polonia (1-0) e (3-1). Ad essere ripescata fu la Polonia (giunta terza). La partecipazione della nazionale al torneo fu segnata dal cosiddetto \"caso Saltillo\", dal nome della citt\u00e0 messicana dove la nazionale lusitana alloggiava. Alcuni calciatori si rifiutarono di allenarsi tra la prima e la seconda partita in polemica con la federcalcio portoghese, a cui avevano chiesto premi di maggiore entit\u00e0 in caso di vittoria.\nIl Portogallo manc\u00f2 poi la qualificazione al , piazzandosi terzo in un girone di qualificazione comprendente anche Italia, Malta, Svezia e Svizzera.\nAnni novanta.\nA gettare le basi per il rilancio furono le affermazioni delle squadre giovanili negli anni novanta. Nel 1989 la panchina della nazionale maggiore fu affidata a Carlos Queiroz, reduce dagli importanti successi ottenuti con l'Under-21, un'edizione del mondiale Under-20 e tre europei Under-17. I protagonisti dei successi giunsero alla ribalta anche con la nazionale maggiore. I principali nomi erano quelli di Rui Costa, Fernando Couto, Jo\u00e3o Pinto e Lu\u00eds Figo.\nLe qualificazioni al misero il Portogallo di fronte a Belgio, Cecoslovacchia, Lussemburgo e Svizzera. I portoghesi cercarono di conquistare il primo o il secondo posto, validi per l'accesso alla fase finale del torneo, in programma in Italia, ma nell'ultima partita non andarono oltre lo 0-0 in casa contro la Cecoslovacchia, che cos\u00ec si qualific\u00f2 come seconda classificata a spese dei lusitani.\nOlanda, Grecia, Finlandia e Malta furono le avversarie del Portogallo sul cammino verso il in programma in Svezia. I portoghesi, che pure riuscirono a battere per 1-0 i forti olandesi allo stadio das Antas di Oporto nella seconda partita del girone, nell'ottobre del 1990, alla fine si classificarono secondi proprio dietro l'Olanda, che nell'ottobre del 1991 aveva vendicato la sconfitta dell'andata prevalendo per 1-0 al De Kuip di Rotterdam. Per i portoghesi fatale si rivel\u00f2, a conti fatti, la sconfitta patita in Grecia (3-2) nel gennaio 1991. Il Portogallo concluse il girone con undici punti, due in meno della capolista, con un bilancio di 5 vittorie, un pareggio e 2 sconfitte.\nNonostante i successi conseguiti con le giovanili, Queiroz non riusc\u00ec a traghettare la nazionale maggiore verso la fase finale del . Sorteggiato in un gruppo con , Italia, Malta, Scozia e Svizzera, il Portogallo si piazz\u00f2 terzo dietro italiani e svizzeri. Al termine della fallimentare campagna di qualificazione a USA '94, conclusa il 17 novembre 1993 con una sconfitta per 1-0 a San Siro contro l'Italia, Queiroz si dimise in polemica con la federazione, invitata a \"fare pulizia delle porcherie che ha al suo interno\".\nLa nazionale fu temporaneamente affidata a Nelo Vingada, che rimase in carica dal 14 dicembre 1993 al 30 giugno 1994. Con lui in panchina la squadra gioc\u00f2 in trasferta due amichevoli contro Spagna (2-2, 19 gennaio 1994) e Norvegia (0-0, 20 aprile 1994).\nNel settembre 1994 fece il suo esordio sulla panchina lusitana Ant\u00f3nio Oliveira.\nNel gennaio 1995 il Portogallo fu invitato a partecipare alla SkyDome Cup con i padroni di casa del e i campioni d'Europa in carica della Danimarca, che in realt\u00e0 scendevano in campo con una selezione dei migliori calciatori danesi militanti nella massima serie del campionato nazionale. La competizione amichevole, che prevedeva un girone all'italiana, si disput\u00f2 al Rogers Centre di Toronto, noto come SkyDome. Nella prima partita i portoghesi pareggiarono per 1-1 contro i canadesi, poi vinsero per 1-0 contro i danesi, che in quel torneo presentavano un undici composto esclusivamente da calciatori militanti nella massima divisione danese. Si aggiudicarono cos\u00ec il torneo.\nAl il Portogallo arriv\u00f2 in modo autorevole, vincendo il girone di qualificazione comprendente anche Austria, , , Irlanda del Nord e Irlanda. In Inghilterra, dopo il pareggio per 1-1 contro la Danimarca, vinse per 1-0 contro la Turchia e batt\u00e9 per 3-0 la , guadagnando l'accesso ai quarti di finale da prima classificata. Ai quarti di finale il Portogallo fu sconfitto (1-0) ed eliminato dalla .\nIl CT Oliveira lasci\u00f2 il posto al rientrante Artur Jorge.\nCon 5 vittorie, 4 pareggi e una sconfitta il Portogallo si piazz\u00f2 terzo nel suo girone e fall\u00ec la qualificazione al . I lusitani si classificarono dietro (distante tre punti) e (distante un solo punto) e davanti ad , Irlanda del Nord e . Il secondo posto avrebbe portato la squadra ai play-off di qualificazione.\nNel dicembre 1997 il ruolo di CT fu assunto da Humberto Coelho.\nAnni duemila.\nLa compagine lusitana si qualific\u00f2 all'europeo 2000 in qualit\u00e0 di miglior seconda classificata dei gruppi, avendo terminato il proprio raggruppamento con un punto di ritardo dalla Romania.\nNella fase finale ritrov\u00f2 proprio i romeni e vinse il girone sconfiggendo l'Inghilterra (3-2), la Romania (1-0) e la Germania (3-0), chiudendo cos\u00ec il proprio girone a punteggio pieno. Rimase negli annali il 3-0 contro i tedeschi, campioni in carica, firmato da una tripletta di S\u00e9rgio Concei\u00e7\u00e3o. Ai quarti di finale ebbe la meglio sulla Turchia, battuta per 2-0 con una doppietta di Nuno Gomes. In semifinale il Portogallo pass\u00f2 in vantaggio, ma fu raggiunto e cedette alla , che lo elimin\u00f2 dopo tempi supplementari grazie ad un golden goal su calcio di rigore di Zin\u00e9dine Zidane (2-1), a tre minuti dai tiri di rigore. Il fallo di mano di Abel Xavier sanzionato dall'arbitro suscit\u00f2 le vibranti proteste dello stesso Xavier, di Nuno Gomes, autore del gol del momentaneo vantaggio, e di Paulo Jorge Gomes Bento. I tre furono squalificati rispettivamente per nove, otto e sei mesi dalla UEFA per aver spintonato l'arbitro austriaco G\u00fcnter Benk\u00f6 e alla federcalcio portoghese fu irrogata una multa di 70.000 sterline.\nNell'autunno 1999 l'UEFA aveva assegnato allo stesso Portogallo l'organizzazione della successiva rassegna continentale.\nDopo l'europeo di Belgio e Olanda, Ant\u00f3nio Oliveira fece ritorno in panchina, conducendo i rossoverdi a qualificarsi per il mondiale 2002. Il Portogallo vinse il girone di qualificazione al mondiale nippo-coreano con Irlanda, Olanda, Estonia, Cipro e . Chiuse a 24 punti (7 vittorie, 3 pareggi e nessuna sconfitta) come gli irlandesi, ma con una migliore differenza reti.\nL'esordio nella fase finale della Coppa del mondo riserv\u00f2 un'inattesa sconfitta contro gli Stati Uniti (2-3), seguita dalla netta vittoria per 4-0 contro la Polonia. Una sconfitta di misura con la Corea del Sud (1-0) in una partita segnata da polemiche arbitrali e conclusa in nove uomini a causa di due espulsioni precluse ai lusitani (cui sarebbe stato sufficiente un pareggio) la qualificazione agli ottavi, turno cui ebbero invece accesso gli stessi asiatici. A seguito del fallimento la federazione affid\u00f2 la panchina a Luiz Felipe Scolari, laureatosi pochi mesi prima campione del mondo con il Brasile.\nIl campionato europeo casalingo del 2004 rappresentava un'occasione di grande spessore per i lusitani, che, qualificati d'ufficio alla manifestazione, al debutto persero inopinatamente contro la . Gli ellenici, in vantaggio di due gol fino ai minuti di recupero, si imposero per 2-1, subendo solo nel finale il gol dei portoghesi, realizzato dall'astro nascente Cristiano Ronaldo, che aveva esordito in nazionale l'anno prima. Il passaggio del turno fu comunque ottenuto grazie alle vittorie contro Russia e Spagna, rispettivamente per 2-0 e 1-0, che consentirono ai lusitani di chiudere il girone al primo posto. Nella fase a eliminazione diretta i padroni di casa ebbero la meglio sull'Inghilterra ai tiri di rigore (2-2 dopo i tempi supplementari) ai quarti di finale e sull'Olanda per 2-1 in semifinale, conseguendo una storica qualificazione alla finale dello stadio da Luz di Lisbona, dove si presentarono come favoriti. Un'ulteriore sconfitta di misura (1-0) contro i greci, autentica rivelazione del torneo, imped\u00ec tuttavia ai portoghesi di sollevare il trofeo.\nA testimonianza dell'ottimo stato di forma del calcio portoghese, emersero comunque vari talenti, come il gi\u00e0 citato Ronaldo, Deco, Ricardo Carvalho, Paulo Ferreira e Sim\u00e3o. \nAlla fine del torneo molti dei giocatori della \"generazione d'oro\" portoghese si ritirarono, compreso Lu\u00eds Figo, che poco dopo torn\u00f2, per\u00f2, sui propri passi. Il contratto di Scolari fu prolungato per altri due anni e la squadra fu affidata al talento di Cristiano Ronaldo, destinato a diventare uno dei migliori calciatori del mondo.\nI lusitani presero parte anche al campionato del mondo del 2006, distinguendosi per il 7-1 inflitto alla Russia nelle eliminatorie. Con una squadra di discreta caratura tecnica Scolari vinse a punteggio pieno il girone battendo per 1-0, per 2-0 e per 2-1. Agli ottavi di finale, a Norimberga, super\u00f2 i Paesi Bassi per 1-0 (in una gara contraddistinta dalle numerose ammonizioni) e ai quarti di finale l'Inghilterra, sconfitta nuovamente ai tiri di rigore (3-1 dopo lo 0-0 dei tempi supplementari). Riapprodata in semifinale a 40 anni dall'ultima volta, la squadra lusitana si arrese (come gi\u00e0 capitato all'europeo 2000) alla Francia: un rigore di Zidane assicur\u00f2 ai transalpini la finalissima, costringendo i portoghesi a competere con la Germania per la piazza d'onore. Come nel 1966, fu ottenuto il quarto posto: i tedeschi vinsero infatti per 3-1. Il contratto del CT Scolari fu ancora una volta prolungato per altri due anni.\nIl secondo posto nel gruppo di qualificazione dietro la Polonia (con 7 vittorie, 6 pareggi e una sconfitta e un punto in meno dei polacchi) valse ai portoghesi la qualificazione al in Austria e Svizzera. Nel girone di prima fase, battute (2-0) e (3-1), la squadra di Scolari perse l'ultima partita contro la per 2-0 e nei quarti di finale fu costretta a vedersela con la Germania. Vinsero i tedeschi per 3-2, lasciando ancora una volta ai portoghesi l'amaro in bocca. A luglio Scolari annunci\u00f2 le proprie dimissioni dopo cinque anni alla guida della nazionale e al suo posto fu chiamato nuovamente Carlos Queiroz.\nAnni duemiladieci: i primi trofei.\nConcluso il girone di qualificazione al dietro la Danimarca e davanti a Svezia, Ungheria, Albania e Malta con un bilancio di 5 vittorie, 4 pareggi e una sconfitta, il Portogallo affront\u00f2 la nei play-off. Vinse con lo stesso punteggio (1-0) sia in casa sia in trasferta e stacc\u00f2 il biglietto per il Sudafrica, coronando un decennio di qualificazioni consecutive ai maggiori tornei internazionali.\nSorteggiato nel girone con Brasile, e , il Portogallo pareggi\u00f2 a reti bianche contro gli ivoriani, sconfisse per 7-0 i nordcoreani e pareggi\u00f2 a reti bianche contro il Brasile in un match che qualific\u00f2 ambedue le squadre alla fase successiva. Agli ottavi di finale il Portogallo, reduce da 19 partite consecutive senza sconfitte, con soli 3 gol concessi, perse contro la Spagna per 1-0 e fu eliminato. Queiroz fu criticato per l'atteggiamento tattico, giudicato dalla stampa portoghese troppo cauto.\nAlla fine del Mondiale si ritirarono dalla nazionale Sim\u00e3o, Paulo Ferreira, Miguel e Tiago. A Queiroz fu comminata una squalifica di sei mesi, poi annullata dal TAS di Losanna, per aver ostacolato un controllo anti-doping a sorpresa di alcuni addetti UEFA, insultati dal tecnico il 16 maggio 2010 quando si erano presentati a sorpresa nel ritiro della nazionale lusitana prima del mondiale in Sudafrica. Il coinvolgimento nella vicenda e l'avvio difficile nelle prime due partite di qualificazione al furono tra i motivi che, il 9 settembre 2010, indussero la federazione a sollevare Queiroz dall'incarico. Al suo posto fu chiamato Paulo Bento, ex centrocampista della nazionale.\nBento condusse la nazionale lusitana alla qualificazione al campionato europeo 2012 tramite i play-off. Giunto secondo dietro la Danimarca e davanti a Norvegia (a pari punti e risultati negli scontri diretti con i portoghesi, ma con una peggiore differenza reti), e Cipro con 5 vittorie, un pareggio e 2 sconfitte in otto partite, il Portogallo ebbe accesso all'Europeo eliminando ancora una volta la Bosnia ed Erzegovina: gli slavi, dopo un pareggio a reti bianche all'andata, vennero battuti per 6-2 nel ritorno a Lisbona.\nIl Portogallo affront\u00f2 nella fase finale dell'Europeo, in Polonia e Ucraina, la Germania (che vinse per 1-0), la Danimarca (sconfitta in rimonta per 3-2) e l'Olanda (sconfitta in rimonta per 2-1) e si qualific\u00f2 per i quarti di finale come seconda nel girone. Dopo aver sconfitto la Repubblica Ceca (1-0) ai quarti, in semifinale si trov\u00f2 nuovamente di fronte alla Spagna, che ancora una volta ebbe la meglio sui portoghesi, stavolta dopo i tiri di rigore (0-0 dopo i tempi supplementari), e li elimin\u00f2 dal torneo.\nClassificatosi secondo ad un punto dalla Russia nel girone con Israele, , Irlanda del Nord e Lussemburgo (6 vittorie, 3 pareggi e una sconfitta), il Portogallo si qualific\u00f2 per il battendo la ai play-off (vittorie per 1-0 in casa e 3-2 in trasferta). In Brasile la compagine lusitana rimedi\u00f2 una cocente eliminazione al primo turno. Come all'Europeo di due anni prima, la formazione esord\u00ec capitolando di fronte ai tedeschi: il 4-0 rappresenta il peggior passivo mai registrato dalla squadra nella storia del torneo. La disfatta compromise il percorso, poich\u00e9 il 2-2 con gli Stati Uniti e la vittoria sul Ghana (2-1, con le speranze di superamento del turno ridotte ormai al lumicino) non furono sufficienti per qualificarsi agli ottavi. I portoghesi speravano infatti che l'altra partita del girone non finisse in parit\u00e0. Malgrado la sconfitta contro la Germania per 1-0, furono per\u00f2 gli Stati Uniti a superare il turno a scapito dei portoghesi, a pari punti ma con una peggiore differenza reti rispetto alla nazionale a stelle e strisce. Nonostante il fallimento, il CT Paulo Bento non fu esonerato.\nBento si dimise, tuttavia, l'11 settembre, quattro giorni dopo la sconfitta interna contro l' nella partita di debutto nelle qualificazioni al , dove il Portogallo affront\u00f2 Danimarca, Serbia, Albania e Armenia. Il 23 settembre fu sostituito da Fernando Santos, che condusse i lusitani a vincere il girone proprio davanti agli albanesi, grazie a sette vittorie nelle restanti sette partite.\nLa fase finale del torneo vide il Portogallo ottenere dapprima tre pareggi, contro (1-1), (0-0) e (3-3), comunque sufficienti a garantire il passaggio del turno come una delle migliori terze, come previsto dal nuovo regolamento dell'Europeo allargato a 24 squadre. Sconfiggendo la Croazia per 1-0 dopo i tempi supplementari agli ottavi di finale e la Polonia ai tiri di rigore (1-1 dopo 120 minuti di gioco) ai quarti, il Portogallo approd\u00f2 in semifinale: mai era successo, dall'edizione 1996, che una formazione entrasse tra le prime quattro del campionato d'Europa senza aver battuto alcuna avversaria nei tempi regolamentari. L'unica vittoria dei lusitani maturata nei 90 minuti fu contro il in semifinale (2-0). Il 10 luglio 2016 il Portogallo, pur privo della sua stella Ronaldo, uscito dopo 25 minuti di gioco per infortunio, ottenne il suo primo alloro internazionale, piegando in finale i padroni di casa della Francia con un gol di \u00c9der nei supplementari.\nIl successo qualific\u00f2 i portoghesi per la Confederations Cup 2017 in Russia, dove i lusitani fecero il proprio esordio nella competizione. Vinto il girone di prima fase grazie ad un pareggio (2-2 al debutto contro il ) e due vittorie (1-0 contro la e 4-0 contro la ), la squadra di Santos perse la semifinale contro il (0-0 dopo i tempi supplementari, 3-0 dopo i tiri di rigore, con i portoghesi che fallirono tutti e tre i tiri). Nella finale di consolazione la nazionale portoghese vinse per 2-1 dopo i tempi supplementari contro il Messico, concludendo cos\u00ec il torneo al terzo posto.\nI neocampioni d'Europa presero parte anche al Mondiale 2018, qualificandosi direttamente grazie al primo posto, ottenuto per una migliore differenza reti rispetto alla Svizzera, nel girone che comprendeva anche , , e , con un bilancio di 9 vittorie e una sconfitta in 10 partite. Nella fase finale del Mondiale, in Russia, i portoghesi debuttarono nel derby iberico, in cui una tripletta di Ronaldo consent\u00ec di cogliere un pari (3-3) contro la Spagna. Un altro gol dell'attaccante elimin\u00f2 il (1-0), mentre il pareggio contro l'Iran (1-1) assicur\u00f2 gli ottavi di finale. I lusitani furono poi eliminati agli ottavi di finale dall'Uruguay, perdendo per 2-1.\nNell'autunno 2018 la compagine lusitana disput\u00f2 l'edizione inaugurale della UEFA Nations League, in cui chiuse al primo posto il girone con Italia e Polonia. L'accesso alle finali fu assicurato da un pareggio al Meazza contro gli azzurri, che nutrivano residue speranze di qualificazione. La semifinale dello stadio do Drag\u00e3o oppose i portoghesi alla Svizzera, battuta per 3-1 con una tripletta di Cristiano Ronaldo. Nella finale, disputata il 9 giugno 2019, sempre allo stadio do Drag\u00e3o, il Portogallo ha sconfitto l'Olanda per 1-0 (rete di Gon\u00e7alo Guedes), vincendo cos\u00ec l'edizione inaugurale della UEFA Nations League.\nAnni duemilaventi.\nIn seguito il Portogallo di Santos fu impegnato nelle qualificazioni al , cui ebbe accesso classificandosi secondo nel girone vinto dall' (che chiuse da imbattuta e inflisse ai portoghesi la loro unica sconfitta nel raggruppamento). La seconda edizione della UEFA Nations League vide invece i lusitani, campioni in carica nel torneo, eliminati dopo la prima fase, a causa della decisiva sconfitta patita alla penultima giornata del girone in casa contro la , che ottenne la prima posizione a scapito proprio del Portogallo; quest'ultimo fin\u00ec al quinto posto della Lega A con 13 punti.\nNegli Europei, il Portogallo fin\u00ec nel girone F insieme a , e la stessa , e termin\u00f2 terza nel girone dietro alla Germania, seconda, e alla Francia, vincitrice: Portogallo e Germania finirono con quattro punti e la stessa differenza reti, ma, avendo vinto 4-2 contro i lusitani, i teutonici finirono secondi seguendo la regola del maggior numero di gol segnati nella partita. Grazie ai suoi quattro punti, tuttavia, il Portogallo riusc\u00ec a qualificarsi tra le migliori quattro terze e and\u00f2 cos\u00ec agli ottavi di finale, dove trov\u00f2 il vincitore del girone B: fu per\u00f2 battuto 1-0 e dunque eliminato.\nColori e simboli.\nLa divisa di gioco riprende i colori della bandiera locale, ovvero il rosso e il verde cui occasionalmente viene aggiunto il giallo. Lo sponsor ufficiale \u00e8 la Nike, succeduta nel 1997 all'Olympic: quest'ultima azienda, nel 1994, era a sua volta subentrata all'Adidas.\nSopra lo stemma della Federazione campeggiano cinque cerchi, in riferimento agli altrettanti regni conquistati dal re Alfonso I (1109-1185). In ragione di tale fatto, la Nazionale \u00e8 soprannominata \"Sele\u00e7\u00e3o das Quinas\" (\"la squadra dei cinque\").\nConfronti con le altre nazionali.\nTutti i confronti.\nDati aggiornati al 14 novembre 2021 dopo la partita contro la Serbia.\nConfronti pi\u00f9 frequenti.\nQuesti sono i saldi del Portogallo nei confronti delle nazionali con cui sono stati disputati almeno 10 incontri.\nStatistiche dettagliate sui tornei internazionali.\nGiochi olimpici.\nNota: per le informazioni sui risultati ai Giochi olimpici nelle edizioni successive al 1948 visionare la pagina della Nazionale olimpica.\nTutte le rose.\nGiochi olimpici.\nNota: per le informazioni sui risultati ai Giochi olimpici nelle edizioni successive al 1948 visionare la pagina della Nazionale olimpica.\nRosa attuale.\nLista dei giocatori convocati per le partite di qualificazione al campionato mondiale di calcio 2022 contro l' e la dell'11 e 14 novembre 2021.\n\"Presenze e reti aggiornate al 14 novembre 2021.\"\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nPrimati individuali.\nDati aggiornati al 14 novembre 2021.\nIl grassetto indica giocatori ancora in attivit\u00e0 in nazionale."}
{"id": "258011", "revid": "601933", "url": "https://it.wikipedia.org/wiki?curid=258011", "title": "Giustizia politica", "text": "La giustizia politica \u00e8, secondo la filosofia politica, il perseguimento di fini politici con mezzi giudiziari. Nello Stato di diritto residuano suoi limitati margini di operativit\u00e0 nella materia delle immunit\u00e0 politiche, specialmente quando incardinano alcune tipologie di giudice speciale.\nStoria.\n\u201cL\u2019uso politico della giustizia era normale in Atene\", dove \u00abil popolo si \u00e8 reso padrone assoluto di ogni cosa, e tutto governa con decreti dell\u2019assemblea e con i tribunali, nei quali il popolo \u00e8 sovrano\u00bb. Anche nell'antica Roma la questione del \"diritto di punire \u00e8 forse la pi\u00f9 grave che possa agitare un'assemblea deliberativa\": non a caso su di essa pass\u00f2 il conflitto tra il senato e le assemblee popolari quando Publio Clodio Pulcro ottenne l'esilio di Marco Tullio Cicerone.\nNei secoli la commistione tra giurisdizione ed attivit\u00e0 politica non \u00e8 mai venuta meno: funzioni giurisdizionali furono esercitate anche dai parlamenti medievali e nei Comuni; i consiglieri del Principe rinascimentale e dei monarchi dell'assolutismo spesso vi succedettero, con garanzie ancora minori. La stessa Rivoluzione francese non ne va indenne: con il processo agli \"H\u00e9bertisti\" (poi ghigliottinati il 24 marzo 1794) \"fa capolino nella storia della giustizia politica la modifica del capo d\u2019imputazione\".\nNell'et\u00e0 contemporanea, il concetto di giustizia politica si colloca in uno spazio ambiguo, perch\u00e9 intermedio tra la cosiddetta \"giustizia rivoluzionaria\" e la tradizionale \"giustizia ordinaria\" (caratterizzata da sanzioni, regole e garanzie comuni a tutti).\nLa giustizia rivoluzionaria fu definita da Carl Schmitt l'ordine nato \"dalla canna del fucile\": per lui, nei casi critici, il sovrano diventa chi decide nello \"stato d\u2019eccezione\", cio\u00e8 chi stabilisce le regole a partire da una situazione di anarchia non pi\u00f9 regolata. Eppure, si \u00e8 continuato a sostenere anche in seguito che \"all\u2019origine di ogni ordine costituito anche democratico vi sia un atto di violenza, che in forma di ordinamento primo ed originario impone se stesso in ragione della sua forza \u2013 appunto \u2013 auto-impositiva\".\nCasistica contemporanea.\nLaddove manca o viene meno lo Stato di diritto, la giustizia politica diventa la regola e piega le procedure, affidandosi a giudici \"ad hoc\" che danno luogo a processi farsa. Infatti i giudici che tradiscono il principio di imparzialit\u00e0 \"si fanno espliciti portatori degli interessi politici del proprio partito e del loro interesse personale a difendere quegli interessi\".\nUnione sovietica.\nSin dal 1919, nella Russia post-rivoluzionaria \"venivano istituiti i campi di lavoro per i trasgressori della legge, condanna che poteva essere comminata dalla \u010ceka, dai tribunali rivoluzionari e dai tribunali del popolo ordinari\"; ma solo in un secondo momento il lavoro forzato si identific\u00f2 con le forme pi\u00f9 pesanti delle prestazioni richieste dalla societ\u00e0\".\nItalia fascista.\nTrovando gi\u00e0 come eredit\u00e0 dello Stato liberale molti strumenti di subordinazione della magistratura all\u2019esecutivo, il fascismo si limit\u00f2 a conseguire la politicizzazione della funzione giudiziaria mediante alcune modifiche ordinamentali, \"tuttavia rilevanti, quali la cancellazione dell\u2019elettivit\u00e0 del Consiglio superiore della magistratura, lo scioglimento dell\u2019associazione nazionale magistrati, il rafforzamento degli strumenti di subordinazione all\u2019esecutivo del pubblico ministero e in parte dei magistrati giudicanti, alcune misure di epurazione dei giudici, l\u2019iscrizione obbligatoria al Partito nazionale fascista, il potenziamento delle giurisdizioni speciali\". In quest'ultimo caso diede luogo alla nascita del Tribunale speciale per la difesa dello Stato, \"competente per i casi di rilievo politico\" e vera punta di lancia dell'utilizzo del processo a fini di repressione del dissenso.\nGermania nazista.\nIl fenomeno dei \"tribunali del popolo irrazionali e capaci di concepire norme penali retroattive\" \u00e8 riemerso nella teorizzazione di epoca moderna negli anni Trenta, nella riflessione di Carl Schmitt: essa - che attingeva al fenomeno del giustizialismo - produsse anzi il fondamento giuridico per il \"Volksgerichtshof\".\nFrancia di Vichy.\nI dirigenti del regime di Vichy intendevano dimostrare che i politici della III Repubblica francese fossero i solo responsabile della sconfitta del 1940; poich\u00e9 per\u00f2 le difese degli imputati, in particolare gli ex \"premier\" L\u00e9on Blum e \u00c9douard Daladier, gi\u00e0 in istruttoria avevano dimostrato l'estrema debolezza dell'accusa (sottolineando il ruolo dell'alto comando dell'esercito francese, incapace di preparare e condurre la guerra), il maresciallo P\u00e9tain convoc\u00f2 un \"consiglio di giustizia politica\" (composto per lo pi\u00f9 da consiglieri di Stato): esso il 16 ottobre 1941 si prest\u00f2 ad interpretare la legge costituzionale n. 7 del 27 gennaio 1941 come idonea a conferire al Capo dello Stato francese il potere di infliggere direttamente una condanna, anche retroattivamente. Di conseguenza P\u00e9tain annunci\u00f2 alla radio il non luogo a procedere contro Paul Reynaud e Georges Mandel, condannando invece gli altri cinque accusati (L\u00e9on Blum, \u00c9douard Daladier, Maurice Gamelin, Guy La Chambre e Robert Jacomet) all'ergastolo in una fortezza.\nCi\u00f2 nondimeno, il procedimento penale di diritto comune, attivato sin da prima presso i giudici penali ordinari, prosegu\u00ec, ai sensi dell'articolo 4 della medesima legge costituzionale, che affiancava e non sostituiva la giustizia comune alla giustizia politica. Il fatto si rivel\u00f2 un \"boomerang\" per la credibilit\u00e0 stessa delle condanne \"politiche\" gi\u00e0 inflitte, visto che il presidente del tribunale Caous esord\u00ec, all'inizio di questo processo, che gli accusati andavano considerati semplici imputati e che \"per il tribunale il processo non \u00e8 e non sar\u00e0 mai un processo politico\".\nNel processo di Riom - svoltosi dal 19 febbraio al 15 aprile 1942 nella citt\u00e0 di Riom, nel Puy-de-D\u00f4me - fu aggiornato senza giungere mai a termine, a riprova della impossibilit\u00e0 di addivenire ad un giudizio identico a quello imposto politicamente dal regime di Vichy, se non violando le garanzie del processo penale e del diritto di difesa.\nCina comunista.\n\"Le vicende politiche tra il 1956 e il 1976 segnarono un\u2019epoca di profonda frustrazione per il diritto. N\u00e9 la costituzione n\u00e9 tantomeno le leggi furono considerate strumenti di regolazione della vita politica e civile del paese. L\u2019apparato giuridico formale fu sostanzialmente smantellato; i tribunali furono privati delle funzioni giurisdizionali loro proprie; le facolt\u00e0 di giurisprudenza furono chiuse e la persecuzione politica e culturale si abbatt\u00e9 su giuristi, avvocati, notai (oltre che su altri intellettuali e artisti)\".\nFondamento assiologico in democrazia.\nSia pure entro limiti strettissimi, si pu\u00f2 riscontrare l'esistenza di taluni giudici speciali che, anche nelle democrazie, esprimono una valutazione (anche) politica. Oltre al requisito del rispetto dello Stato di diritto - ed a quello formale della loro previsione direttamente in Costituzione - il loro fondamento assiologico riposa nel rispetto di \"quel sistema di valori che connota tutto l\u2019impianto costituzionale, e che \u00e8 riconducibile al principio personalistico (...), che impedisce che l\u2019uomo sia trattato come un mezzo e che il nucleo duro dei diritti fondamentali possa cedere in presenza di un interesse pubblico confliggente. E cos\u00ec sono esclusi dalla copertura dell\u2019immunit\u00e0 i fatti di genocidio e i crimini contro l\u2019umanit\u00e0; l\u2019omicidio doloso, la tortura e i trattamenti inumani e degradanti, la riduzione in schiavit\u00f9, la violenza sessuale\"."}
{"id": "258014", "revid": "101260", "url": "https://it.wikipedia.org/wiki?curid=258014", "title": ".xls", "text": ""}
{"id": "258015", "revid": "1634888", "url": "https://it.wikipedia.org/wiki?curid=258015", "title": "Spermicida", "text": "Lo spermicida, sotto forma di crema, gel o schiuma, \u00e8 una sostanza in grado di provocare la morte degli spermatozoi. Se usato da solo non garantisce un'adeguata protezione da gravidanze, per cui viene normalmente abbinato ad altri metodi contraccettivi.\nNon protegge da Malattie Sessualmente Trasmissibili (MST) ed in alcune formulazioni pu\u00f2, se usato frequentemente, favorire il contagio da HIV."}
{"id": "258023", "revid": "287204", "url": "https://it.wikipedia.org/wiki?curid=258023", "title": "Vista (disambigua)", "text": ""}
{"id": "258024", "revid": "125756191", "url": "https://it.wikipedia.org/wiki?curid=258024", "title": "Scheda telefonica", "text": " \nLa scheda telefonica (detta anche carta telefonica, telecarta o tessera telefonica) \u00e8 una tessera a banda magnetica (o a chip) mediante la quale era possibile effettuare telefonate prepagate presso telefoni pubblici dotati di apposito lettore.\nFunzionamento.\nLa scheda telefonica dava accesso ad una quantit\u00e0 di traffico prepagato corrispondente al suo prezzo di vendita (credito di spesa). Quando veniva inserita nel lettore del telefono pubblico, era possibile effettuare telefonate sino al raggiungimento del limite del traffico. Un display informava del credito residuo sulla scheda, permettendo quindi di riutilizzarla pi\u00f9 volte e tenendone sotto controllo il traffico rimanente. Esistevano, tuttavia, anche delle schede telefoniche acquistabili ad un prezzo fisso ed utilizzabili per un numero limitato di telefonate, ciascuna di durata illimitata. La scheda doveva essere utilizzata entro la data di scadenza indicata su di essa.\nStoria.\nLa prima scheda venne introdotta in Italia nel 1976 dalla SIP - Societ\u00e0 Italiana per l'Esercizio Telefonico (l'attuale TIM) ed \u00e8 stata prodotta dalla ditta Pikappa di Milano. L'invenzione si era resa necessaria sia per far fronte ai furti di gettoni telefonici e monete dagli apparecchi telefonici pubblici sia per dare ai fruitori del servizio telefonico pubblico un'alternativa pi\u00f9 comoda e pratica.\nItalia.\nLa prima scheda era completamente bianca con scritte blu e una banda magnetica che l'attraversava sul lato corto. Questa tipologia di schede \u00e8 detta in ambito collezionistico \"Precursoria SIDA\" (dal nome della ditta produttrice di apparecchi telefonici pubblici SIDA, sita in Montichiari). La postazione pilota era posizionata a Roma a Villa Borghese, in prossimit\u00e0 del galoppatoio. La tecnologia non conobbe un'immediata e capillare diffusione in quanto furono necessari alcuni anni (e diversi aggiustamenti in corsa) per renderla pienamente affidabile. Tuttavia, il vero \"boom\" della scheda coincise con il restyling delle cabine telefoniche su tutto il territorio italiano, quando alla fine degli anni ottanta sparirono i vecchi apparecchi pubblici che accettavano esclusivamente monete e gettoni per essere sostituiti dai pi\u00f9 moderni e compatti apparecchi detti Rotor (dalla forma caratteristica del cestello rotante per le monete) che potevano essere abbinati ad un lettore di schede. \nQuasi contemporaneamente, cambiarono anche le schede: il materiale era ormai stabilmente plastico (difficilmente deformabile, leggero, flessibile, impermeabile e, cosa molto importante, non si inceppava nei lettori), e diversa era la banda magnetica, ora orizzontale sul lato lungo. Anche i tagli di vendita assunsero una connotazione definitiva, assestandosi su 5.000 lire, 10.000 lire e 15.000 lire (si parla da ora in poi di schede \"URMET\" dal nome della societ\u00e0 torinese detentrice del brevetto per la banda magnetica su scheda prepagata nonch\u00e9 produttrice dei Rotor). Successivamente, comparvero (ma restarono meno diffuse) anche schede con valore di 2.000 lire, 1.000 lire e con la dicitura \u00abomaggio\u00bb. Queste ultime, pi\u00f9 rare delle altre, non avevano indicato il valore corrispondente in denaro, ma solo gli scatti di cui era possibile usufruire.\nLe schede di quest'epoca, prodotte principalmente dalla ditta Mantegazza di Bollate e pi\u00f9 raramente dalla Pikappa, presentavano un \"fronte\" uguale per tutte (il cosiddetto \"retro grigio\"): una parte superiore bianca a righe grigie (appunto) in cui era indicato il valore facciale, una fascia sottostante blu recante la dicitura \u00abcarta telefonica\u00bb la data di scadenza e la dicitura \u00abla carta non \u00e8 rimborsabile\u00bb, la banda magnetica nera e infine un'ulteriore fascia bianca con il logo SIP e i codici a barre e numerico della scheda stessa. Come misure di sicurezza, l'angolo in alto a sinistra doveva essere staccato al momento del primo utilizzo e il logo SIP era riprodotto in filigrana su tutto il lato. Da questo momento in poi, furono soprattutto i vari e numerosi cambiamenti del \"recto\" delle schede, nonch\u00e9 le varie combinazioni di immagini e valori facciali, a scatenare l'interesse di ditte terze, che avrebbero utilizzato le schede come veicolo pubblicitario, e dei collezionisti. Per il Trentino-Alto Adige, le schede erano uguali ma bilingui (italiano e tedesco) in ogni loro parte, sia nel \"fronte\" istituzionale che nel \"recto\" pubblicitario.\nSuccessivamente, e soprattutto, al passaggio di SIP a Telecom Italia (1994), le schede subirono anch'esse un restyling, concedendo all'immagine pubblicitaria anche la parte superiore del \"fronte\". A cambiare fu anche la dicitura principale mutata da \u00abcarta\u00bb a \u00abscheda\u00bb, inserita in una banda di diverso colore a seconda del taglio: verde per le schede da 1.000 lire, giallo scuro per le schede da 2.000 lire, rosso per le schede da 5.000 lire, blu per quelle da 10.000 e viola per i tagli da 15.000. La banda magnetica era pi\u00f9 corta per poter ospitare a lato il valore facciale. Rimase la banda bianca finale, contenente il logo Telecom, i codici a barre e alfanumerico e, novit\u00e0, l'indicazione del produttore e la tiratura oltre al bilinguismo per le schede commercializzate in Alto Adige.\nEvoluzione della Scheda telefonica fu la scheda telefonica ricaricabile, introdotta da TIM nel 1994, che avrebbe svolto un ruolo determinante nello sviluppo della telefonia cellulare.\nAl passaggio da lira ad euro le schede subirono poche modifiche sostanziali: spar\u00ec la dicitura \u00abscheda telefonica\u00bb (cos\u00ec da lasciare maggiore spazio alla pubblicit\u00e0 sul \"fronte\") e il valore facciale, espresso in euro, era indicato a lato della banda magnetica nel solo colore rosso (i tagli commerciali si assestarono sui 3,00 e 5,00 Euro, sebbene alcune schede vennero emesse con tagli differenti quali 0,30, 0,50, 1,00, 2,50, 7,50, 10,00 e, in un solo caso, addirittura 25,00\u20ac).\n\u00c8 del 2018 l'ultima scheda telefonica messa in commercio (tra l'altro, con un nuovo restyling del retro, visto il cambio nome dell'azienda in TIM, da quest'anno titolare anche delle attivit\u00e0 di telefonia fissa e non pi\u00f9 solo mobile).\nEstero.\nAnche al di fuori dell'Italia le varie compagnie telefoniche cominciarono ad emettere schede prepagate da utilizzarsi nelle postazioni pubbliche, riuscendo molto prima che in Italia, a sostituire definitivamente l'uso di monete. Paradossalmente, la tecnologia italiana (banda magnetica e talloncino di controllo) venne adottata poco frequentemente (principalmente in paesi in cui fu la stessa Urmet a esportare tale metodologia, quali Polonia e Venezuela, ed altri che svilupparono una loro versione a partire da tale brevetto, ad esempio il Giappone). Di contro, si vide l'affermazione di 3 tecnologie principali:\nAnche all'estero, l'avvento della telefonia mobile ha quasi definitivamente soppiantato l'uso delle schede telefoniche, tanto che alcuni paesi (es. Francia e Svizzera) hanno definitivamente smantellato le cabine telefoniche, mentre altri hanno sensibilmente ridotto il numero di telefoni pubblici, ri-accettando monete e, talvolta, carte di credito.\nIl collezionismo.\nLe schede telefoniche hanno avuto in Italia, negli anni Novanta un \"boom\" collezionistico, che ha poi seguito una parabola discendente a causa della sempre maggiore diffusione dei telefoni cellulari, il cui utilizzo si \u00e8 progressivamente sostituito a quello dei telefoni pubblici nelle abitudini degli italiani.\nInizialmente, la scheda telefonica ospitava sul suo \"recto\" immagini quasi esclusivamente riferite alla SIP, alla sua attivit\u00e0 e ai vari servizi che offriva. Restano famose (soprattutto per la loro tiratura e diffusione) le serie \"Fasce orarie\" (riportanti i prezzi del servizio telefonico pubblico nelle varie fasce orarie di fruizione) e \"Compagna di tutti i giorni\" che reclamizzava l'utilizzo della carta di credito telefonica (una carta che consentiva di telefonare dai telefoni pubblici addebitando le chiamate sulla bolletta di casa). A volte anche minime variazioni tra le varie emissioni sono oggi determinanti per il loro valore collezionistico, in quanto queste schede della prima tipologia possono sembrare, ad uno sguardo superficiale, tutte uguali e come tali venire trattate.\nLe prime schede illustrate sono le cosiddette \"turistiche\", prodotte dalla Technicard System, che raffiguravano le bellezze architettoniche e artistiche di ogni regione d'Italia le cui immagini erano state scelte direttamente dai vari Assessorati al Turismo. Fra le schede da collezione pi\u00f9 rare, si ricorda quella raffigurante la Torre di Pisa, che veniva valutata attorno ai 2 milioni di lire e (nel 2015) intorno ai 3.000 euro.\nDa qui in poi cominci\u00f2 la diffusione capillare delle schede e crebbe anche l'interesse commerciale per le stesse. A seconda dei contratti stipulati venivano emesse schede in tiratura pi\u00f9 o meno consistente che spesso entravano subito nel mercato dei collezionisti, che iniziava a prendere corpo.\nDa un punto di vista meramente collezionistico, le schede vengono catalogate in quattro tipologie. Si definiscono \"ordinarie\" quelle pi\u00f9 comuni, dalla tiratura pi\u00f9 ampia, solitamente caratterizzate dalla pubblicit\u00e0 Sip/Telecom o loro servizi. \"Pubblicitarie\" sono le schede commissionate da ditte esterne, a scopi promozionali, la cui tiratura varia in base a quanto stipulato nel contratto commerciale. Vi sono poi le \"tematiche\" (serie di schede correlate fra loro e dedicate a temi specifici, solitamente a bassa tiratura) e le \"speciali\" dedicate a grandi eventi o accadimenti di rilievo (a tiratura variabile).\nDal 1994 Telecom Italia redige e pubblica un catalogo periodico contenente tutte le serie di schede emesse, dalle pi\u00f9 comuni alle pi\u00f9 rare, che sono anche acquistabili direttamente, richiedendole alla stessa Telecom, al costo del valore facciale. Questo servizio ha reso la vita pi\u00f9 semplice ai collezionisti che hanno avuto cos\u00ec la possibilit\u00e0 di entrare in possesso di schede emesse al di fuori della propria regione o dalla tiratura particolarmente bassa. Nel 2009 Telecom Italia decide di chiudere il servizio collezionismo senza alcun preavviso, continuando comunque ad emettere schede fino al 2018.\nPer essere interessante dal punto di vista collezionistico, non basta che una scheda sia datata, abbia una tiratura bassa o un valore facciale originale: questa deve essere necessariamente in ottime condizioni (le migliori sono quelle \"fior di stampa\", cio\u00e8 come appena uscite dalla produzione) e possibilmente nuova, presentando cio\u00e8 ancora integro il talloncino staccabile. In quest'ultimo caso, al valore collezionistico si somma comunque il valore facciale della scheda mai utilizzata. Una scheda anche leggermente abrasa o smagnetizzata pu\u00f2 vedere drasticamente diminuito il suo valore."}
{"id": "258026", "revid": "154893", "url": "https://it.wikipedia.org/wiki?curid=258026", "title": "Ordine alfabetico italiano", "text": ""}
{"id": "258027", "revid": "154893", "url": "https://it.wikipedia.org/wiki?curid=258027", "title": "Ordine alfabetico internazionale", "text": ""}
{"id": "258029", "revid": "775372", "url": "https://it.wikipedia.org/wiki?curid=258029", "title": "Capitano del popolo", "text": "Il capitano del popolo fu una figura politica dell'amministrazione locale in uso nell'Italia medievale, istituita essenzialmente per bilanciare il potere e l'autorit\u00e0 delle famiglie nobili.\nStoria.\nIl \u00abpopolo\u00bb era il nascente ceto medio dei \"populares\", estromesso inizialmente dall'attivit\u00e0 politica che era ad appannaggio esclusivo dei \"Milites\", i cavalieri aristocratici di stampo feudale. Con l'apogeo delle citt\u00e0 si erano venuti a creare ceti di \u00abgente nova\u00bb (per citare la stessa espressione usata da Dante Alighieri), che erano composti dai signori del contado inurbati in citt\u00e0, arricchiti dalla richiesta di derrate alimentari causata dalla crescita demografica, dai banchieri, dai mercanti, dai professionisti di arti liberali (giuristi e medici), dagli artigiani e, nelle citt\u00e0 di mare, dagli armatori che si erano arricchiti con i commerci con gli stati crociati.\nA partire dall'inizio del XIII secolo i \"populares\" riuscirono a entrare gradualmente nella vita politica di molte citt\u00e0 italiane, tramite l'istituzione di assemblee del \u00abPopolo\u00bb che eleggevano un Capitano del Popolo che andava ad affiancare il Podest\u00e0, espressione della classe aristocratica. Il Capitano del Popolo esercitava il suo controllo sul Podest\u00e0 mentre rimanevano autonomi due consigli a cui partecipavano i rappresentanti delle Arti e dei Mestieri e i Gonfalonieri, capi di compagnie militari legate alle varie parrocchie. In pratica, la figura del Capitano del Popolo doveva bilanciare politicamente la forza delle famiglie nobili rappresentando il ceto borghese dell'epoca.\nEsperienze.\nA Bologna si ebbe un comune di popolo e un capitano del popolo gi\u00e0 a partire dal 1228. Nell'esperienza di Firenze, nel 1250, per liberarsi dal dominio di Federico II di Svevia, i fiorentini cercarono di darsi un proprio ordinamento politico istituendo un governo del \"popolo vecchio\" (o \"primo popolo\") di cui il capitano del popolo era una delle massime magistrature, assieme al Consiglio degli anziani, e partecipava quindi alla vita politica della citt\u00e0. Nella Compagna Communis da cui doveva nascere la Repubblica di Genova, il ruolo del capitano del popolo \u2014 che avrebbe prodotto figure di rilievo storico come quella di Guglielmo Embriaco \u2014 ebbe ugualmente fondamentale importanza. Mantova ebbe il suo primo capitano del popolo con Luigi Gonzaga che, con l'uccisione di Rinaldo dei Bonacolsi, diede inizio alla signoria dei Gonzaga, durata sino al 1708."}
{"id": "258030", "revid": "439868", "url": "https://it.wikipedia.org/wiki?curid=258030", "title": "La Vall\u00e9e", "text": ""}
{"id": "258039", "revid": "1718925", "url": "https://it.wikipedia.org/wiki?curid=258039", "title": "Militarismo", "text": "Il militarismo \u00e8 una serie di atteggiamenti politico-ideologici che \nmirano all'asservimento della vita politica, delle funzioni e dei rapporti socio-culturali ad un potere militare.\nIl \"militarismo\", dunque, si pu\u00f2 considerare come un atteggiamento nazionalistico che ritiene la guerra il mezzo pi\u00f9 indispensabile per conseguire dei fini politici. Per raggiungere questo scopo, il \"militarismo\" non si limita a trattare le forze armate come dei qualsiasi apparati statali, ma, storicamente, tende a farle diventare i principali strumenti politici. \nDescrizione.\nOltre che in ambito politico, in altri casi il \"militarismo\" assume l'aspetto dell'annullamento della personalit\u00e0 di un individuo a vantaggio dell'esercito, del reparto o del corpo militare di appartenenza. Per questo motivo, spesso (seppure impropriamente), con il termine \"militarismo\" ci si riferisce a questi atteggiamenti di esaltazione delle forze armate ed alle loro conseguenze sulla vita delle persone, pi\u00f9 che all'ideologia politica stessa. Storicamente, poich\u00e9 gli eserciti sono necessariamente strutturati in forme fortemente gerarchiche, il \"militarismo\" tende ad accompagnarsi ad una visione della societ\u00e0 basata sul pr\u00ecncipio di autorit\u00e0 e per questo contro al cambiamento ed all'innovazione, e ci\u00f2 \u00e8 presente tanto nelle societ\u00e0 socialiste quanto nelle societ\u00e0 di tipo conservatrici/democratiche.\nIl \"militarismo\" consiste, quindi, in un posizionamento preferenziale delle considerazioni militari nella politica di una nazione o di altre entit\u00e0 politiche, del trattamento preferenziale delle persone coinvolte ufficialmente (o indirettamente) con i militari in servizio e con gli approvvigionamenti delle forze armate, quando non nella diretta o indiretta gestione del potere politico da parte di queste ultime. Tale politica, quando viene adottata, causa una militarizzazione della societ\u00e0, relativa ad altre societ\u00e0 contemporanee, in quanto la societ\u00e0 militarizzata esercita la sua influenza e il suo potere sulle altre. Queste influenze sono pi\u00f9 chiaramente visibili nella storia di stati e nazioni che si impegnarono nell'imperialismo, come avvenne per l'Impero giapponese, l'Impero britannico, la Germania nazista, l'Italia fascista, la RSFS Russa nell'Unione Sovietica e il successivo governo di Stalin, l'Iraq durante il governo di Saddam Hussein e gli Stati Uniti durante il periodo del destino manifesto e della riforma dell'esercito.\nIdeologicamente il \"militarismo\" tende a rappresentare la guerra come emozionante, sacra, virile, gloriosa, eroica e purificatrice, consiste in un insieme di suprematismo politico, lealismo, estremismo di destra, emergentismo e protezionismo e comprende il pr\u00ecncipio della \"pace attraverso la forza\" inteso come l'unico metodo corretto volto ad assicurare gli interessi di una societ\u00e0 ed espresso come qualcosa che sta al di sopra di tutto il resto, comprese sulle tradizionali relazioni diplomatiche. Il \"militarismo\" viene talvolta contrastato dai concetti di superpotenza, soft power e hard power.\nQuesta qualit\u00e0 pu\u00f2 essere identificata in termini economici con diversi metodi; compreso quello in cui le nazioni militarizzate spendono budget grandi o sostanzialmente pi\u00f9 alti della media per mantenere dei grossi apparati militari o per espandere tali forze.\nNegli ordinamenti contemporanei, un componente centrale di qualsiasi costituzione sono le regole concernenti il modo in cui le regole e il comando militare (legge marziale, poteri esecutivi) possono essere estesi alla societ\u00e0 civile (nell'ambito degli stati di emergenza) e come tali poteri possono essere restituiti al governo ordinario.\nPosizioni militariste storiche e moderne.\nOggi si tende a considerare il \"militarismo\" in diretta opposizione con il pacifismo e l'antimilitarismo e le posizioni militariste di diversi stati sono aspramente criticate da un'area ideologicamente definita che non disdegna l'uso della violenza per affermare le proprie idee.\nMilitarismo nazionalistico ed imperiale.\nMilitarismo giapponese.\nContemporaneo al \"militarismo\" tedesco del XX secolo, quello giapponese si annunci\u00f2 con una serie di eventi che avrebbero portato i militari ad assumere un ruolo di primo piano nel Paese. Queste furono le premesse dell'invasione della Cina del 1931 che avrebbe portato il Giappone a controllare met\u00e0 del territorio cinese per ben 11 anni e quindi all'attacco di Pearl Harbor con la conseguente estensione della Seconda guerra mondiale anche al teatro dell'Oceano Pacifico.\nMilitarismo statunitense.\nA cavallo tra il XIX ed il XX secolo i leader politici e militari riformarono lo Stato Statunitense fino a stabilire un governo centrale molto pi\u00f9 forte di quanto non lo fosse stato prima allo scopo di:\nQuesta riforma fu il risultato di un conflitto tra i repubblicani neo-Hamiltoniani e i sostenitori di Jefferson/Jackson circa la corretta amministrazione dello Stato e la direzione della propria politica estera, tra i propositori della professionalit\u00e0 basata su organizzazioni di gestione degli affari e quelli di un pieno controllo locale da parte delle figure disponibili, compresi i dilettanti. \nDopo la fine della guerra di secessione americana, l'esercito nazionale collass\u00f2. Vennero effettuate riforme ispirate a diversi stati europei, tra cui l'Impero britannico, l'Impero tedesco e la Svizzera, in modo che: rispondesse al controllo del governo centrale, fosse pronto per futuri conflitti, sviluppasse strutture di comando e supporto raffinate. Ci\u00f2 port\u00f2 allo sviluppo di un esercito professionale. \nL'allargamento dell'esercito statunitense per la Guerra Ispano-Americana venne considerato essenziale per l'occupazione e il controllo dei nuovi territori acquisiti grazie alla sconfitta della Spagna (Guam, Filippine, Porto Rico). Il precedente limite legislativo di 24.000 uomini venne portato a 60.000 regolari con la legge sull'esercito del 3 febbraio 1901, con possibilit\u00e0 di espansione a 80.000 regolari per decreto presidenziale in tempi di emergenza nazionale."}
{"id": "258041", "revid": "15756", "url": "https://it.wikipedia.org/wiki?curid=258041", "title": "BiCMOS", "text": "La tecnologia BiCMOS \u00e8 una tecnologia per la produzione di componenti elettronici integrati.\nL'acronimo sta per \"Bipolar Complementary Metal Oxide Semiconductor\" ed indica la tecnologia mista che integra CMOS e BJT sullo stesso chip semiconduttore. Il vantaggio di questo procedimento \u00e8 il fatto che si avvalora dei vantaggi dei dispositivi realizzabili nelle due diverse tecnologie.\nStoria.\nInizialmente, l'integrazione di transistori bipolari e MOS in un unico dispositivo si dimostr\u00f2 difficile e costosa. Per questa ragione, in genere, un dispositivo \u00e8 costruito con una sola delle due famiglie di transistor, a seconda delle specifiche e delle applicazioni.\nMentre i progettisti di circuiti discreti possono da tempo disporre dei vantaggi derivanti dall'uso combinato di MOSFET e BJT, nel campo dell'elettronica integrata \u00e8 stato possibile introdurre la logica BiCMOS solo alla fine degli anni '80.\nPer fare ci\u00f2 \u00e8 stato necessario modificare i processi CMOS, in seguito all'introduzione dei processi a doppia tasca, dei substrati con epitassia, e grazie all'uso di processi avanzati per i bipolari quali gli emettitori in polisilicio, le strutture autoallineate e gli isolamenti LOCOS.\nL'avvento delle applicazioni wireless, ha determinato un'aumentata richiesta di integrati per RF ad alte prestazioni. \u00c8 stato possibile supplire a questa necessit\u00e0 con l'introduzione di processi BiCMOS a SiGe (Silicio-Germanio), competitivi con i processi in GaAs (Arsenuro di gallio) e compatibili con processi Si. Questi nuovi processi permettono di raggiungere frequenze di transizione pari a 50\u201370\u00a0GHz, contro i 10\u00a0GHz di un normale transistore bipolare npn.\nConfigurazioni.\nPrincipalmente un dispositivo BiCMOS \u00e8 costituito dalla cascata di uno stadio di ingresso CMOS e uno stadio di uscita di tipo totem-pole a BJT. Generalmente una rete di pilotaggio del totem-pole (tipicamente 2 transistor NMOS) \u00e8 necessaria per migliorarne le prestazioni dinamiche.\n\u00c8 quindi evidente che in ingresso avremo un'alta impedenza dovuta ai gate dei transistori MOS e in uscita una bassa impedenza dovuta alla coppia di bipolari.\nAltre configurazioni prevedono una pi\u00f9 complessa rete di pilotaggio costituita da NMOS e PMOS e permettono cos\u00ec una escursione logica completa.\nVantaggi.\nI vantaggi principali sono derivati direttamente dai vantaggi delle due famiglie di dispositivi: se da un lato il MOS presenta basso consumo di potenza ed ampi margini di rumore, dall'altro il bipolare presenta una maggiore capacit\u00e0 di pilotaggio di carichi elevati e alto guadagno.\nNormalmente, un circuito CMOS, per ottenere un adeguato fan-out (capacit\u00e0 di pilotare un carico), deve fare uso di circuiti di accoppiamento (buffer).\nUn altro importante vantaggio \u00e8 che la capacit\u00e0 complessiva di una porta BiCMOS \u00e8 quasi pari a quella del solo BJT, dunque bassa. Questo permette un notevole incremento delle prestazioni in frequenza del BiCMOS se usato come amplificatore a larga banda, o allo stesso modo, un notevole incremento della frequenza di switching se usato in circuiti logici.\nAltro importante vantaggio \u00e8 la possibilit\u00e0 di coniugare nello stesso integrato elettronica analogica e digitale, che risulta utile nel realizzare system-on-a-chip.\nSvantaggi.\nLa logica BiCMOS richiede un processo di fabbricazione complesso e dunque costoso. \u00c8 perci\u00f2 necessario che le elevate prestazioni che dimostra in certi campi vengano realmente sfruttate.\nAltra caratteristica \u00e8 il consumo di potenza: se questo \u00e8 infatti nettamente inferiore a quello di una porta logica TTL equivalente, non sar\u00e0 mai ridotto quanto quello di un dispositivo CMOS."}
{"id": "258044", "revid": "123168119", "url": "https://it.wikipedia.org/wiki?curid=258044", "title": "Sully Prudhomme", "text": "Biografia.\nFiglio di un negoziante, avrebbe voluto diventare ingegnere, ma una malattia all'occhio gli imped\u00ec di continuare gli studi presso il Politecnico. Studi\u00f2 letteratura e, dopo un breve periodo di lavoro presso l'industria manifatturiera, si dedic\u00f2, senza convinzione, agli studi di giurisprudenza. \nSully Prudhomme fu membro della \u00abConference La Bruy\u00e8re\u00bb, dove venne incoraggiato a dedicarsi alla poesia.\nSully Prudhomme fu insignito un po' a sorpresa del primo premio Nobel per la letteratura nel 1901 (quando gran parte della stampa dava per favoriti personalit\u00e0 come \u00c9mile Zola e soprattutto Lev Tolstoj) e fu altres\u00ec membro della Accademia di Francia dal 1881 fino alla morte, avvenuta nel 1907.\nOpere.\nIl suo primo volume, \"Stances et Po\u00e8mes\" (1865), gli dette la notoriet\u00e0.\nAlcuni dei suoi lavori sono: \"De rerum natura\" (1878-79), \"Croquis italiens\" (1866-68), \"Solitudes\" (1869), \"Impressions de la guerre\" (1870), \"Les destins\" (1872), \"La r\u00e9volte des fleurs\" (1872), \"La France\" (1874), \"Les vaines tendresses\" (1875), \"La justice\" (1878), \"Le bonheur\" (1888), \"Les epaves\" (1908). Quest'ultimo fu pubblicato postumo ed \u00e8 una miscellanea di poemi. Prudhomme scrisse anche \"La vraie religion selon Pascal\" (1905).\nViene citato in \"L'idioma gentile\" di Edmondo De Amicis. \nCapitolo\"Gli ardiri\"\nNella discussione tra il personaggio Leone e Rompicollo, non ne esce molto bene!"}
{"id": "258045", "revid": "729019", "url": "https://it.wikipedia.org/wiki?curid=258045", "title": "Big Joe 1", "text": "Big Joe 1 cio\u00e8 il razzo vettore del tipo Atlas con il numero di serie 10-D venne destinato al lancio di un prototipo della capsula del programma Mercury priva di equipaggio. Il lancio avvenne da Cape Canaveral in Florida il 9 settembre 1959. L'obbiettivo della missione \"Big Joe\" fu principalmente di testare lo scudo termico della capsula da usare durante l'esecuzione del programma Mercury. La missione fu solamente un successo parziale. Infatti l'obbiettivo primario venne raggiunto con successo dato che lo scudo termico resistette perfettamente alla fase di rientro in atmosfera, fatto che pot\u00e9 essere constatato dalle inaspettate ottime condizioni in cui si trovava dopo il recupero della capsula dalle acque dell'Oceano Atlantico. Il congegno propulsore D del razzo vettore del tipo Atlas invece non funzion\u00f2 correttamente e si stacc\u00f2 troppo tardi dalla capsula Mercury rispetto agli originari piani di volo. Pertanto, a causa dell'ulteriore peso dei congegni propulsori del razzo Atlas che non si era staccato correttamente, il congegno propulsore della capsula si spense 14 secondi prima di quanto programmato a causa dell'esaurimento delle apposite riserve di carburante. Il prototipo della capsula non era dotato di un sistema di salvataggio, cio\u00e8 con un razzo montato su di un'apposita torre in grado di staccarla dal razzo vettore in caso di emergenza.\nIl prototipo della capsula del programma Mercury esegu\u00ec dunque un volo balistico suborbitale, percorrendo una distanza totale di 2.292 km e raggiungendo un'altezza di 145\u00a0km. La capsula pot\u00e9 essere recuperata ed analizzata accuratamente sugli effetti dovuti all'esposizione alle altissime temperature della fase di rientro in atmosfera. Ovviamente poterono essere analizzate anche tutte le reazioni della capsula all'influenza dei vari aspetti incontrati durante il volo che ebbe una durata totale di 13 minuti. Sin dalla data del Big Joe 1, la NASA ebbe la certezza del raggiungimento dell'idoneit\u00e0 per il volo nello spazio: la capsula Mercury corrispondeva a tutte le esigenze tecniche richieste per un tale volo. Pertanto un secondo lancio del Mercury, chiamato \"Big Joe 2\" con il razzo vettore Atlas 20D (numero di serie), programmato per la fine dell'anno 1959, pot\u00e9 essere cancellato mentre il veicolo di lancio pot\u00e9 essere trasferito ad un altro programma.\nLa capsula pesava 1.159\u00a0kg e i numeri di serie completi erano 628/10-D per il razzo vettore Atlas, mentre la capsula del Mercury non aveva un apposito numero, in quanto si trattava ancora di un prototipo.\nIl prototipo del veicolo spaziale Mercury usato nella missione Big Joe al momento \u00e8 esposto presso la \"Garber Facility, National Air and Space Museum\" di Washington"}
{"id": "258046", "revid": "14149", "url": "https://it.wikipedia.org/wiki?curid=258046", "title": "Lory del Santo", "text": ""}
{"id": "258048", "revid": "1409041", "url": "https://it.wikipedia.org/wiki?curid=258048", "title": "Tempi supplementari", "text": "In uno sport di squadra, i tempi supplementari sono un prolungamento del tempo regolamentare di gioco: il loro utilizzo \u00e8 prevalente in competizioni che prevedono l'eliminazione diretta.\nDescrizione.\nI regolamenti sportivi prevedono i supplementari, di norma, soltanto in caso di eliminazione diretta: non vi si fa ricorso, per esempio, con il girone all'italiana. Il loro utilizzo, infatti, non \u00e8 solitamente collegato all'assegnazione dei punti.\nUtilizzo.\nCalcio.\nNon rientrano nelle regole principali del calcio, appartenendo infatti alle normative aggiuntive (\"procedure per determinare la squadra vincente di una gara\"). Se, in una sfida a eliminazione diretta, allo scadere del tempo regolamentare di gioco il risultato \u00e8 in parit\u00e0 vengono disputati 2 tempi di 15' ciascuno: tra un tempo e l'altro vi \u00e8 l'inversione di campo, con una brevissima pausa per dissetarsi. Se al termine dei supplementari, il punteggio \u00e8 ancora in parit\u00e0 si passa ai rigori. Dal 2004, vista la rimozione di \"golden\" e \"silver goal\", devono obbligatoriamente giungere a termine.\nCanoa polo.\nIl regolamento indica periodi di gioco consecutivi di 5' ciascuno: la squadra che segna il primo gol vince la partita. Vi sono 3' di intervallo prima dell'inizio dei supplementari e 1' di interruzione tra un tempo e l'altro, con cambio di campo.\nHockey su ghiaccio.\nLe regole dispongono che, in caso di parit\u00e0 al termine del tempo regolamentare di gioco, l'incontro prosegua con un tempo supplementare di 5': vige la regola del golden goal, che assegna la vittoria alla squadra andata in rete. Se la parit\u00e0 persiste dopo il prolungamento, si procede con rigori ad oltranza.\nPallacanestro.\nIl regolamento esplica che: \u00abSe il punteggio \u00e8 pari al termine del tempo di gioco per il quarto periodo, la gara continuer\u00e0 con tanti tempi supplementari di 5' quanti sono necessari per determinare la squadra vincente\u00bb.\nPallanuoto.\nLe regole individuano 2 tempi da 3' ciascuno (con intervallo di 2' per consentire l'inversione di campo): in caso di parit\u00e0 persistita, si fa ricorso ai rigori (5 per squadra, con eventuale proseguimento ad oltranza).\nRugby a 15.\nIl regolamento prevede 2 tempi da 10' ciascuno, con un intervallo di 5'. Qualora persista la parit\u00e0, si disputa un altro prolungamento di 10': \u00e8 valida la regola del \"sudden death\", ovvero il primo punto marcato assegna la vittoria alla squadra realizzatrice. In caso di ulteriore parit\u00e0, si ricorre ai calci piazzati.\nTabella riepilogativa.\nLa tabella riporta, indicata in minuti ('), la durata dei supplementari nei vari sport:"}
{"id": "258049", "revid": "339392", "url": "https://it.wikipedia.org/wiki?curid=258049", "title": "Iconoclash", "text": ""}
{"id": "258050", "revid": "339392", "url": "https://it.wikipedia.org/wiki?curid=258050", "title": "V.I.P.", "text": ""}
{"id": "258054", "revid": "580", "url": "https://it.wikipedia.org/wiki?curid=258054", "title": "Luni sul Mignone", "text": "Luni sul Mignone \u00e8 un insediamento preistorico e tardo-etrusco, in cui si protrasse un'attivit\u00e0 di culto in epoca medievale, situato nel territorio comunale di Blera a circa 5\u00a0km dall'abitato antico di San Giovenale, e accessibile attraverso vie campestri a partire dalla strada che unisce Blera e Monte Romano.\nStoria.\nLa struttura e la posizione delle alture tufacee di Luni e Fornicchio, tra il torrente Vesca ed il fiume Mignone a sud (la confluenza tra i due corsi d'acqua si trova proprio presso l'altura di Luni), ed il fosso Canino a nord, ne fanno luoghi naturalmente fortificati e di notevole suggestione.\nLuni sul Mignone \u00e8 un complesso abitativo dell'et\u00e0 del bronzo di rango primario che, nell'ambito della classe dei centri maggiori dell'area medio tirrenica, si pu\u00f2 tuttavia considerare eccezionale solo perch\u00e9 sfuggito all'indifferenza e quindi alla dispersione del suo potenziale informativo grazie alla indimenticata corrusca stagione dell'archeologia regale svedese degli anni '50 e \u201860 del XX secolo.\nLa natura litologica e l'aspetto morfologico del supporto orografico hanno costituito la condizione di maggiore attrazione per le comunit\u00e0 protostoriche; si pu\u00f2 sostenere che la formazione tabulare che l'erosione ha ritagliato dai vasti pianori originali - il Pian di Luni - rappresenta in modo esemplare le castelline dell'Etruria meridionale.\nLa localit\u00e0 \u00e8 occupata gi\u00e0 nel Neolitico, per motivi in parte diversi da quelli che determinano l'occupazione dell'et\u00e0 del bronzo; infatti gli abitati neolitici del circondario si trovano per la maggior parte in pianura o su pendii e terrazzi; quelli su area difesa non si connotano come particolari per quantit\u00e0 e qualit\u00e0 dei ritrovamenti e in ogni caso non rivelano continuit\u00e0 per pi\u00f9 fasi. A Luni, in particolare, le tracce di abitato neolitico riguardano solo un settore marginale dell'area difesa, il terrazzo dei Tre Erici.\nNell'et\u00e0 del bronzo l'occupazione attestata da frammenti dell'aspetto ceramico di Norchia \u00e8 stata, sia pure problematicamente, ritenuta un precedente significativo dell'occupazione protostorica protrattasi per quasi un millennio, dall'inizio del Bronzo Medio fino al Bronzo Finale.\nCome per San Giovenale, San Giuliano, Blera e numerosi altri insediamenti circostanti, il consolidamento e la crescita demografica si arrestano nell'et\u00e0 del bronzo finale, allorch\u00e9 il loro abbandono corrisponde alla nascita degli stati della prima et\u00e0 del ferro, i cui centri gravitazionali (Cerveteri e Tarquinia) distano qualche decina di chilometri da questo settore delle valli del Mignone e della Vesca.\nL'area difesa di Luni, le cui dimensioni sono tra i sette e gli otto ettari (nell'accezione estensiva che comprende nel perimetro dell'insediamento anche la castellina minore del Fornicchio), \u00e8 dotata di una buona posizione rispetto alle principali vie idrografiche, compreso il collegamento con il mare, e al controllo visivo del territorio circostante. \nLa distanza tra Luni e San Giovenale, che corrisponde a 5\u00a0km, deve ritenersi esemplificativa di un modulo che viene a ripetersi costantemente tra i maggiori abitati dell'et\u00e0 del bronzo di questo territorio. \nLa morfologia dei rilievi di Luni venne in parte deformata dal passaggio della ferrovia Capranica-Civitavecchia che ha tranciato l'istmo che collegava Luni a Monte Fortino, il quale, in passato ha a volte dato nome all'intera area. Il toponimo corretto e mai dimenticato nell'uso locale \u00e8 Luni e pi\u00f9 precisamente Pian di Luni quando ci si voglia riferire al pianoro che gli Svedesi hanno chiamato acropoli.\nIn contrapposizione alle ipotesi secondo cui si tratterebbe di un abitato a due poli o addirittura di due distinti abitati, Luni e Fornicchio, gli archeologi propendono per la ricostruzione di un insediamento unitario il cui perimetro, decorrente lungo un ciglio pressoch\u00e9 ininterrotto, racchiude il Pian di Luni e il Fornicchio con la sella e il terrazzo intermedi.\nSul Pian di Luni fu tracciata dagli archeologi svedesi una trincea esplorativa nel senso della lunghezza; questa rivel\u00f2 lo stato di abrasione del banco di tufo litoide e la perdita della maggior parte dei depositi e delle strutture che pure dovevano essere state numerosissime come dimostrano i moltissimi buchi da palo venuti in luce nell'occasione. In condizioni peggiori, a causa di antiche attivit\u00e0 di cava, versava la sommit\u00e0 del Fornicchio, altres\u00ec cosparsa di \"post holes\".\nIn epoca etrusca non vi furono insediamenti di particolare rilievo fino a quando, nel sec. IV a.C. in occasione della guerra mossa da Roma per la conquista di Tarquinia, l'altura fu fortificata ed ospit\u00f2 probabilmente un presidio militare.\nSul Pian di Luni vi \u00e8 anche una piccola chiesa cristiana, impiantata in una struttura monumentale dell'et\u00e0 del bronzo finale e circondata da tombe a fossa.\nL'Istituto Svedese di Studi Classici di Roma vi ha condotto campagne di scavo archeologico nei primi anni sessanta del 1900 quando il sostegno alle ricerche proveniva dal diretto coinvolgimento del sovrano Gustavo VI Adolfo, appassionato di archeologia fin da et\u00e0 giovanile."}
{"id": "258058", "revid": "729019", "url": "https://it.wikipedia.org/wiki?curid=258058", "title": "Little Joe 6", "text": "Venne nominata Little Joe 6 la missione di collaudo del sistema di lancio e di salvataggio del veicolo spaziale Mercury, condotta quale parte dell'omonimo programma degli Stati Uniti d'America. Nella missione venne utilizzato un prototipo della capsula Mercury da usare nelle future missioni equipaggiate. Il lancio avvenne il 4 ottobre 1959 da Wallops Island in Virginia.\nLa Little Joe 6 raggiunse un apogeo di circa 59 chilometri percorrendo una distanza di circa 127 chilometri. La durata della missione fu di 5 minuti e 10 secondi. La velocit\u00e0 massima raggiunta fu di 4.948\u00a0km/h (3.075\u00a0mph) e l'accelerazione fu di 5,9\u00a0g corrispondente a 58 metri al secondo. Il peso totale del prototipo della capsula portata in volo fu di 1.134\u00a0kg."}
{"id": "258060", "revid": "2175", "url": "https://it.wikipedia.org/wiki?curid=258060", "title": "Struttura cristallina", "text": ""}
{"id": "258061", "revid": "125847763", "url": "https://it.wikipedia.org/wiki?curid=258061", "title": "Anche gli angeli mangiano fagioli", "text": "Anche gli angeli mangiano fagioli \u00e8 un film del 1973 diretto da E.B. Clucher.\nTrama.\nNew York, anni trenta. Charlie Smith \u00e8 un wrestler mascherato, mentre Sonny \u00e8 un ex venditore di gelati che lavora come uomo delle pulizie in una palestra. Licenziato anche qui, Sonny durante un match nota Charlie, che sul ring si fa chiamare \"Uomo del mistero\", e gli chiede di entrare nella famiglia mafiosa di Angelo, un boss affetto da una paralisi facciale soprannominato \"Sorriso\". Cobra, gangster di Angelo, nota i due mentre sono protagonisti di una scazzottata con la polizia e li ingaggia nella famiglia.\nIl primo compito che Angelo d\u00e0 a loro \u00e8 quello di sorvegliare un night club di sua propriet\u00e0. Qui i due picchiano il senatore O'Riordan, il quale era troppo fortunato alla roulette. Angelo \u00e8 furioso per questo, poich\u00e9 il senatore ha dichiarato guerra alla criminalit\u00e0 americana. Il boss decide di inviare i due a Little Italy per chiedere il pizzo ai commercianti. Charlie e Sonny fanno per\u00f2 subito amicizia con un commerciante, Gerace, al quale fanno credere di essere due agenti federali in incognito.\nPer procurarsi i soldi Charlie decide di sconfinare nel territorio della famiglia Colosimo, un'altra gang criminale della citt\u00e0; ma Giuda, un informatore, rivela alla polizia, ad Angelo e a Colosimo che i due gangster hanno sconfinato e mandato all'ospedale due esattori di Colosimo. Angelo ordina ai due di uccidere i due esattori di Colosimo e il senatore O'Riordan e poi uscire dalla circolazione per qualche giorno. I due, per\u00f2, presi dai rimorsi di coscienza, non commettono gli omicidi, ma ciononostante essi avvengono: O'Riordan muore accidentalmente nella sua piscina e i due esattori vengono uccisi dall'Ispettore Mc Kintosh, il cui scopo \u00e8 quello di ripulire la citt\u00e0 dalle bande criminali.\nInfatti, con l'assassinio dei due esattori, comincia la guerra tra le due bande. Gli uomini di Angelo si introducono in casa di Gerace e, venuti a conoscenza di quanto il commerciante sa circa i due, decidono di farli uccidere. Ma mentre Sonny riesce a dileguarsi, Charlie viene catturato. Gerace riesce quindi ad avvertire Sonny di quanto sta per accadere e lo indirizza al porto, dove Charlie sta per essere annegato.\nArmato di mitragliatrice, Sonny dapprima intimorisce gli scagnozzi di Angelo, ma quando questi si accorge che l'arma \u00e8 scarica, non resta che scappare. Trovano quindi rifugio in un capannone, dove a suon di pugni fanno polpette dei delinquenti, i quali insieme ad Angelo vengono tratti in arresto da Mc Kintosh. Il commissario scopre la vera identit\u00e0 dei due e minaccia di mandarli sotto processo per essersi spacciati agenti federali, ma Sonny lo ricatta dicendo che racconter\u00e0 al giudice il coinvolgimento della polizia nella guerra tra le bande e la fanno franca. Alla fine Charlie torna a fare il wrestler e Sonny, rimasto senza lavoro, gli fa da secondo.\nProduzione.\n Gemma tent\u00f2 durante la realizzazione di imitare il pi\u00f9 possibile il classico comportamento di Hill nei film con Spencer, ossia il personaggio dall'aria apparentemente dura e dalla battuta facile, atta solamente a far innervosire Bud Spencer per far scaturire l'effetto comico. Le riprese si sono svolte negli Stati Uniti d'America e negli studi di Cinecitt\u00e0.\nDistribuzione.\nFu distribuito il 22 marzo 1973, con grande disappunto di E.B.Clucher, il quale sosteneva che il film non avrebbe avuto lo stesso successo delle pellicole di Trinit\u00e0, proprio per la mancanza di Terence Hill. Invece al botteghino fu un successo al pari dei film della coppia originale. La storia risult\u00f2 gradevole e ben giocata sugli equivoci e le scene di cazzotti, tanto che Clucher gir\u00f2 il seguito \"Anche gli angeli tirano di destro\", includendo del cast originale solo Gemma. Per\u00f2 il film non ebbe lo stesso successo."}
{"id": "258062", "revid": "1745361", "url": "https://it.wikipedia.org/wiki?curid=258062", "title": "Sci (attrezzo)", "text": "Uno sci \u00e8 un attrezzo lungo e piatto indossato ai piedi per aiutare a scivolare sulla neve. In origine \u00e8 nato per favorire gli spostamenti nelle regioni nevose mentre attualmente \u00e8 utilizzato per scopi ricreativi e sportivi. La parola italiana deriva dalla parola germanica \"ski\" che sembra essere l'origine del verbo \"scivolare\" e di alcune parole delle lingue regionali (per esempio, il lombardo occidentale \"sghi\u00e0\", \"scivolare\").\nLo scorrimento sulla neve avviene grazie al calore prodotto dall'attrito e dalla pressione esercitata dallo sci, che scioglie la neve sottostante formando un sottile velo d'acqua. Per questo, se il fondo dello sci \u00e8 congelato, non scorre sulla neve fino a che non viene asportato il ghiaccio. Per alzare il punto di congelamento dell'acqua sotto lo sci, sono utilizzate delle cere (la sciolina).\nCostruzione e materiali.\nGli sci in origine erano costruiti con tavole ricavate da un singolo pezzo in legno. Attualmente sono costituiti da un complesso assemblaggio di materiali tra cui fibra di vetro, kevlar, titanio o materiali compositi (titanal), e nei modelli commerciali il legno \u00e8 meno utilizzato per le sue caratteristiche di anisotropia che ne aumenta i costi di produzione.\nIl collegamento tra sci e piede dello sciatore avviene mediante l'attacco posto sullo sci e lo scarpone da sci.\nGli sci utilizzati per il fondo (il cosiddetto sci nordico) sono molto pi\u00f9 sottili e leggeri, hanno inoltre punta maggiormente incurvata verso l'alto per evitare che lo sci penetri nella neve.\nNegli sci da discesa (sci alpino) le punte sono meno pronunciate e gli sci sono pi\u00f9 larghi e spessi, oltre che pi\u00f9 pesanti. \nMontano sui bordi della soletta (la parte a contatto con la neve) delle lamine in acciaio, che permettono allo sci di tenere in curva, specialmente su nevi dure e ghiacciate.\nLa lunghezza degli sci \u00e8 determinata dalla tecnica utilizzata e anche dalle caratteristiche fisiche (peso e altezza) e tecniche dello sciatore.\nOggi la tecnica costruttiva ha raggiunto livelli molto alti soprattutto per quanto riguarda la realizzazione dell'interno dello sci: gli sci per l'agonismo infatti sono realizzati utilizzando varie e complicate tecniche per la disposizione del legno (per quanto riguarda gli sci pi\u00f9 economici, invece, si ricorre alla tecnica dell'iniezione di schiume o materiali simili). Si presta molta attenzione anche alla massima riduzione possibile dell'attrito, ricorrendo all'utilizzo di sciolina, realizzando il fondo dello sci in grafite e incidendolo con dei piccolissimi segni atti allo scorrimento delle gocce d'acqua che si creano fra la neve e lo sci stesso (l'insieme di queste incisioni viene indicato in gergo con il termine \"impronta\"). Ovviamente le viti che inizialmente univano la lamina allo sci sono state eliminate, per ovvi motivi di vantaggio in termini di scorrevolezza.\nUn'importante innovazione nella progettazione degli sci da discesa si \u00e8 avuta negli anni '90 del XX secolo con l'introduzione degli sci sciancrati. Tali sci sono pi\u00f9 corti dei precedenti e presentano una forma aerodinamica, pi\u00f9 stretta in corrispondenza dell'attacco e pi\u00f9 larga nella punta e nella coda. Questa forma consente una sciata pi\u00f9 fluida e maggiore facilit\u00e0 nell'esecuzione delle curve. Lo sci \"carving\" costituisce un passo di una lunga evoluzione in questo campo. Nell'arco di 50 anni si \u00e8 passati da sci lunghissimi, di legno di hickory o di frassino, con soletta verniciata, con scanalatura centrale, con spigoli in acciaio in pi\u00f9 pezzi e viti visibili e con attacchi formati da semplici ganasce e tiranti di acciaio a leva per gli scarponi, a sci compatti costruiti assemblando \"a sandwich\" materiali compositi diversi: legno, fibra di vetro, resine, duralluminio, policarbonato, titanio, kevlar ed altri, con lamine intere ricoperte dalla soletta e con attacchi di sicurezza. Parallelamente, la lunghezza media degli sci \u00e8 molto diminuita nel tempo: 50 anni fa era pari all'altezza dello sciatore pi\u00f9 il braccio alzato; ora \u00e8 inferiore alla sua statura per gli sci da discesa, o poco superiore per quelli da fondo.\nTipi di sci.\nEsistono molti tipi di sci progettati per differenti tipi di utilizzo.\nSci da discesa.\nPer lo sci alpino, fino alla met\u00e0 degli anni 90, gli sci erano lunghi e quasi dritti lateralmente (in realt\u00e0 gi\u00e0 avevano una leggera sciancratura).\nOggi si usano sci sciancrati cio\u00e8 dalla forma parabolica: stretti al centro e pi\u00f9 larghi in punta e coda. Sono i cosiddetti sci carving. \nDisponendo lo sci in taglio sulla neve, lo sciatore cambia direzione seguendo la traiettoria che la sciancratura dello sci preimposta, compensando con una inclinazione del corpo anche molto accentuata verso l'interno della curva; questa \u00e8 la curva carving. \nLo stile di discesa carving si \u00e8 diffuso sul finire degli anni novanta e deriva dalla tecnica utilizzata con lo snowboard. Ha portato ad un'accentuazione della sciancratura per facilitare le curve ed aumentare il divertimento dello sciatore. Negli anni si sono accentuate le differenze con le tecniche di discesa pi\u00f9 tradizionali (sliding). \nL'attacco dello sci blocca saldamente i piedi sulla punta e sul tallone. Come misura di sicurezza vi \u00e8 un meccanismo dotato di un sistema a molle tarato in modo da sganciarsi in caso di sforzo eccessivo. Gli attacchi pi\u00f9 moderni utilizzano un sistema di molle regolabili secondo una scala DIN per far s\u00ec che la forza applicata alle giunture come le ginocchia, in caso di caduta, non superi determinati valori, oltre i quali gli attacchi sganciano gli sci dagli scarponi, minimizzando cos\u00ec il rischio di lesioni alle ginocchia.\nLe tecniche di sci alpino hanno subito innovazioni con l'avvento degli sci sciancrati, comunemente detti sci carving, sul mercato dal 1997. Ciascun sci presenta i due bordi esterni concavi verso l'interno, cosicch\u00e9 longitudinalmente possiede una forma parabolica ed \u00e8 pi\u00f9 largo in coda ed in punta e pi\u00f9 stretto al centro. Sul mercato ne esistono diversi tipi a seconda dell'uso cui sono destinati nell'affrontare le discese e del raggio di curvatura: sci per discesa libera, per supergigante, per slalom gigante e per slalom speciale. Lo sciatore provetto, senza pretese agonistiche, pu\u00f2 acquistare il race-carving, con medio raggio di curvatura ma con una certa \"grinta\". \nLa loro lunghezza \u00e8 inferiore agli sci tradizionali: non superano mai l'altezza dello sciatore. In entrambi gli slalom sono superiori perch\u00e9 le curve possono essere superate \"in conduzione\", limitando la perdita di velocit\u00e0 derivante dallo sbandamento laterale o \"d\u00e9rapage\".\nSci a doppia punta o polivalenti \"twin tips\".\nGi\u00e0 negli anni settanta si era diffusa una disciplina di sci acrobatico (hot dog) che utilizzava sci corti e morbidi. \nAlla fine degli anni novanta, ha iniziato ad affermarsi il freestyle; si sono diffusi sci a punta rialzata su entrambe le estremit\u00e0 che permettono di sciare all'indietro, fare salti al contrario ed atterrare dopo aver fatto acrobazie aeree.\nLa coda rialzata diminuisce la pressione applicata sulla parte posteriore e quindi si esce dalle curve prima che con gli sci normali. Gli sci a doppia punta sono pi\u00f9 larghi di quelli normali, sciancrati e costruiti in un materiale pi\u00f9 flessibile per attutire gli atterraggi. Gli attacchi sono posti in posizione centrale per migliorare il bilanciamento e sono pi\u00f9 bassi per facilitare lo scorrimento laterale. La popolarit\u00e0 del freestyle ha spinto la costruzione di parchi adatti. Questa disciplina si \u00e8 diffusa soprattutto tra giovani fra 14 ed i 22 anni, ma ci provano anche i pi\u00f9 anziani.\nAnche se considerata una moda passeggera, le case produttrici hanno inserito fra i loro prodotti sci con queste caratteristiche tanto che ne esistono alcune, come la Line Skis, che producono solo modelli di questo tipo. Il primo modello a doppia punta \u00e8 stato il K2 Poacher che per\u00f2 non ha riscosso grande successo, il primo modello di successo \u00e8 stato il 1080 della Salomon.\nSci da sci alpinismo.\nGli sci da sci alpinismo sono una versione modificata degli sci da discesa pi\u00f9 leggeri e con un attacco sganciabile in modo da liberare il tallone durante la salita. Come gli sci per il fuoripista sono adatti anche alla neve non battuta. Per la salita si posiziona sotto lo sci la tessilfoca (in origine si usava la pelliccia di foca, ora del materiale sintetico) e si sgancia il tallone, mentre per la discesa si riaggancia l'attacco. Gli scarponi da sci alpinismo hanno uno snodo centrale che li rende mobili per facilitare la salita e con un apposito bloccaggio diventano rigidi per la discesa.\nMonosci/Snowboard.\nIl monosci \u00e8 uno sci singolo largo il doppio di uno sci tradizionale e dotato di due normali attacchi. Conobbe una certa diffusione negli anni ottanta mentre attualmente conta poche migliaia di appassionati in tutto il mondo e la produzione \u00e8 limitata a poche aziende. Grazie alla sua larghezza \u00e8 adatto all'utilizzo in neve fresca.\nSci da telemark.\nLo sci da telemark si usa per le discese o l'escursionismo con tecnica telemark. Ha la particolarit\u00e0 di avere l'attacco collegato solo alla punta dello scarpone. Lo sci da telemark \u00e8 stato il primo a facilitare i cambi di direzione. \u00c8 stato inventato da Sondre Norheim proveniente dalla ex contea norvegese del Telemark. Poich\u00e9 il piede \u00e8 collegato allo sci solo per la punta, occorrono sci e scarponi pi\u00f9 flessibili di quelli normali. Le curve vengono effettuate scivolando, spingendo un piede in avanti ed abbassando il ginocchio della gamba opposta.\nSci da escursionismo.\nLo sci utilizzato per lo sci escursionismo \u00e8 un derivato di quello da fondo, con alcuni adattamenti che lo avvicinano tuttavia maggiormente agli sci da sci alpino e sci alpinismo. Rispetto al tradizionale sci da fondo su pista, lo sci da sci escursionismo \u00e8 di solito pi\u00f9 corto rispetto all'altezza dello sciatore, ma notevolmente pi\u00f9 largo (fino a 7\u00a0cm contro i 4-4,5 degli sci da fondo). Inoltre possiede, come gli sci da sci alpino, una doppia lamina laterale che ne migliora notevolmente la presa sulla neve in discesa. Lo scarpone utilizzato con questi sci \u00e8 una via di mezzo tra lo scarpone da telemark e la scarpetta da fondo, e molti modelli ricordano nell'aspetto pi\u00f9 un robusto scarpone da escursionismo che uno scarpone da sci. Come per gli sci da sci alpinismo, sulle solette di questi sci \u00e8 possibile applicare le pelli di foca.\nSci da fondo.\nGli sci per il fondo sono molto sottili e leggeri: per regolamento nella parte centrale la loro larghezza deve essere compresa fra i 40 e i 47 millimetri e lo spessore in corrispondenza dell'attacco tra i 20 e i 35 millimetri; Il loro peso in media \u00e8 di 1000g. Hanno una forma ad arco (centina) e varie categorie di rigidezza, in modo che lo sci si appiattisca solo quando tutto il peso dello sciatore grava su un singolo sci. La loro lunghezza deve essere al minimo l'altezza dello sciatore pi\u00f9 10\u00a0cm e al massimo 230\u00a0cm. Le scarpe sono attaccate solo con la punta ed il tallone \u00e8 libero di alzarsi. Esistono due tipi di attacco: quello della ditta norvegese Rottefella, detto NNN (\u00e8 un acronimo che sta per New Nordic Norm), e quello dell'azienda francese Salomon, denominato SNS (acronimo di Salomon Nordic System), che si divide a sua volta in SNS Pilot e SNS Profil. Per decenni gli attacchi delle due aziende sono stati incompatibili, perch\u00e9 il sistema SNS ha bisogno di una scarpa che non si adatta sull'attacco NNN e viceversa; un'eccezione parziale \u00e8 costituita soltanto dalle scarpe con suola per attacco Salomon Pilot che funzionano anche su attacco Salomon Profil, ma non viceversa. Molti produttori di sci del Nord-Europa (ad esempio Alfa, Alpina, Fischer, Madshus, Peltonen e Rossignol) montano l'attacco Rottefella-NNN. Nel 2016 Salomon ha realizzato un terzo tipo di attacco, denominato Prolink, che \u00e8 compatibile con la suola NNN degli scarponi Rottefella, ma non con l'attacco SNS. Secondo il produttore francese, SNS fornisce un controllo maggiore sulla calzatura e lo sci, mentre Prolink garantisce una sensibilit\u00e0 maggiore del manto nevoso.\nA sua volta, Rottefella ha realizzato successivamente una nuova piastra, denominata IFP (acronimo per la denominazione inglese Integrated Fixation Plate), sulla quale gli attacchi degli scarponi possono essere spostati un po' pi\u00f9 avanti, per favorire lo scivolamento e quindi aumentare la velocit\u00e0, o un po' pi\u00f9 indietro, per avere maggiore aderenza a scapito della progressione. Tali piastre sono compatibili con scarponi forniti di attacchi NNN, Prolink e Turnamic, mentre sono in alternativa alle piastre NIS.\nLe principali tecniche utilizzate nello sci da fondo sono:\nLa soletta deve essere trattata con paraffina da scorrimento per ridurre l'attrito con la neve. La tecnica libera \u00e8 utilizzata nel biathlon, nella combinata nordica e nello sci orientamento, anche se all'inizio sollev\u00f2 molti contrasti.\nAlcuni produttori fabbricano lo stesso tipo di sci con una certa gamma di rigidit\u00e0, da maggiore a minore (anche in varie gradazioni), che si pu\u00f2 sfruttare a seconda sia del peso e della capacit\u00e0 tecnica dello sciatore (pi\u00f9 \u00e8 abile, meglio sfrutter\u00e0 uno sci pi\u00f9 rigido nella fase di carico del peso), sia della neve (di solito su quella pi\u00f9 ghiacciata vanno meglio sci duri, mentre quelli meno rigidi scorrono meglio su neve morbida o farinosa).\nFat Ski.\nI \"fat ski\" sono progettati per il fuoripista in neve fresca (\"freeride\"), per sciare sulla neve non battuta, dove non esistono tracciati. Questi sci sono molto larghi al centro rispetto a uno sci convenzionale, per permettere il galleggiamento sulla neve fresca. Esistono modelli utilizzati dalle forze armate addestrate a combattere anche in inverno.\nSci da salto.\nGli sci da salto sono molto lunghi (al massimo il 130% dell'altezza dello sciatore) e larghi, per avere maggior portanza in fase di volo\nSkiboard - mini sci.\nGli skiboard sono dei mini sci sciancrati e lunghi fra i 60 e i 120\u00a0cm. Sono attrezzi dalla forma molto simile a degli sci in miniatura, ma con attacco e bilanciamento centrale, permettono l'utilizzo con la tecnica degli inline skates (pattini in linea) e sono utilizzati in freestyle o freeride, in pista e fuori pista. \nUtilizzati in pista, richiedono una tecnica molto simile allo sci carving; grazie alla sciancratura del profilo, permettono curve a raggio molto ridotto. \nNegli snowpark sono agevolati dalle ridotte dimensioni e peso, permettendo cos\u00ec un gran numero di evoluzioni (tricks). \nSi possono usare scarponi del tipo morbido, per poter cos\u00ec permettere al rider di muoversi pi\u00f9 agilmente per effettuare cambi di direzione bruschi o eventuali evoluzioni in pista o in park attrezzati.\nLo skiboard ha la parte anteriore e posteriore ugualmente rialzata per poter agevolare la discesa all'indietro ed i giri a 360\u00b0 a terra. Oggi sono disponibili sia con attacchi fissi (in plastica o in alluminio, a 4 o 8 fori), senza sgancio rapido in caso di caduta, che con attacco a sgancio rapido come i tradizionali sci. I primi sono molto maneggevoli e leggeri, consigliati ai rider esperti, i secondi sono pi\u00f9 stabili e comodi da calzare, ma pesanti, indicati cos\u00ec per chi \u00e8 alle prime armi o per i freecarvers che non si staccano dal suolo e risentono meno del peso.\n\"Snowblade\" \u00e8 il nome di un modello della Salomon prodotto dalla met\u00e0 degli anni novanta che spesso viene utilizzato come sinonimo di skiboard: termine nato negli USA. Negli anni 80, la Kneissl produsse il Bigfoot, uno sci cortissimo a forma di piede, che ebbe successo in particolare nei paesi del nord Europa; non c'entra con il moderno skiboard, ma ha contribuito alla rottura con la rigida impostazione della scuola di discesa tradizionale."}
{"id": "258064", "revid": "73169", "url": "https://it.wikipedia.org/wiki?curid=258064", "title": "Spinetta", "text": "La spinetta appartiene alla famiglia degli strumenti a tastiera con corde pizzicate, assieme al clavicembalo e al virginale.\nA differenza del clavicembalo, \u00e8 di dimensioni contenute, cosa che ne permette un facile trasporto; per questo motivo, godette di una certa popolarit\u00e0 fino al XVIII secolo. La praticit\u00e0 ne permetteva l'uso in ambiente domestico.\nStoria.\nIl primo esemplare di strumento musicale a pizzico con tastiera di cui si ha notizia fu costruito da un francese, Jehan Perrot, e donato nel 1360 da re Edoardo III d'Inghilterra al re Giovanni di Francia, suo prigioniero. Fonti francesi, inglesi e spagnole lo denominano con diverse grafie, \"eshequier\", \"chekker\" e \"exaquier\", il significato rimanendo quello di scacchiera - la ragione di questo termine rimane ignota. Probabilmente i primi strumenti di questo tipo avevano la disposizione delle corde verticale e solo successivamente la disposizione cambi\u00f2 a orizzontale in maniera da poter permettere l'utilizzo sulle gambe, su un tavolo o su un sostegno (le gambe vennero aggiunte allo strumento solo dopo il 1750).\nMorfologia.\nLo strumento \u00e8 costituito da una tavola armonica rettangolare; le corde, molto pi\u00f9 sottili di quelle di un moderno pianoforte, sono disposte sulla lunghezza dello strumento, ad angolo rispetto ai tasti, con la corda pi\u00f9 grave sulla parte anteriore. La tastiera muove delle asticelle alle quali sono collegati i plettri, che pizzicano le corde.\nEsistevano due principali modelli di spinetta: italiana e fiamminga. Quella italiana aveva una cassa pentagonale e la lunghezza variava circa tra 1,2 e 1,9 metri di lunghezza; il legno era di cipresso e le pareti estremamente sottili in maniera da vibrare assieme alle corde; la tastiera sporgeva a balcone; i tasti erano di bosso o avorio, i semitoni in bosso nero o ebano. Quella fiamminga era normalmente in abete, con la tastiera arretrata a sinistra o a destra, non al centro; i tasti solitamente in osso, raramente d'avorio e i semitoni d'ebano o semplicemente dipinti di nero.\nLe spinette venivano costruite in due misure, una standard da 8' una ridotta da 4' (\"spinettino\").\nFunzionamento.\nIl suono viene prodotto da un plettro di penna d'uccello, attaccato ad un \"salterello\", ovvero un'asticella di legno che si trova dietro ad ogni tasto della tastiera. Abbassando il tasto l'asticella scorre e il movimento solidale del plettro pizzica la corda. Rilasciando il tasto l'asticella ritorna nella posizione originale, il plettro non pizzica la corda al ritorno, ma ne smorza il suono grazie ad un pezzetto di feltro inserito nel salterello stesso."}
{"id": "258067", "revid": "729019", "url": "https://it.wikipedia.org/wiki?curid=258067", "title": "Little Joe 1A", "text": "Little Joe 1A (LJ-1A) \u00e8 una missione consistente nel lancio di un razzo vettore con un prototipo di capsula spaziale senza equipaggio nell'ambito del programma Mercury eseguito dagli Stati Uniti d'America.\nIl lancio avvenne il 4 novembre 1959 ed in sostanza si tratt\u00f2 della ripetizione della missione Little Joe 1 (LJ-1) che era fallita. L'obbiettivo fu di testare un'interruzione del lancio in avverse condizioni aerodinamiche. Dopo lo stacco da terra un apposito sensore che misurava la pressione sul razzo doveva indicare il raggiungimento della pressione necessaria per effettuare la manovra di interruzione di lancio. Si calcol\u00f2 che ci\u00f2 dovesse avvenire trascorsi circa 30 secondi dallo stacco da terra. Immediatamente un impulso sarebbe stato inviato verso degli appositi congegni esplosivi in grado di separare la capsula spaziale dal razzo vettore.\nFino a quel momento tutto procedette come programmato. L'impulso inviato doveva avviare il motore di salvataggio, cio\u00e8 il congegno propulsore in grado di distanziare la capsula, ormai staccata dal razzo (LES). L'apposito motore venne azionato regolarmente ma impieg\u00f2 diversi secondi fino al raggiungimento della pressione necessaria per lo stacco. Pertanto la manovra di interruzione venne eseguita con una pressione dinamica alquanto inferiore a quanto programmato e di quanto desiderato dai tecnici della NASA. Per questo motivo venne immediatamente pianificata una ripetizione della missione. Tutte le altre fasi della missione invece, dal lancio fino al recupero della capsula stessa, riuscirono senza particolari problemi o incidenti. Venne raggiunta un'altezza di 14,5\u00a0km percorrendo una distanza di 18,5\u00a0km. La velocit\u00e0 massima raggiunta durante la missione, che ebbe una durata totale di 8 minuti ed 11 secondi, fu di 3.254\u00a0km/h. Il peso totale del prototipo della capsula portata in volo fu di 1.007\u00a0kg."}
{"id": "258069", "revid": "125943199", "url": "https://it.wikipedia.org/wiki?curid=258069", "title": "Churro", "text": "Il churro (spesso detto al plurale: \"churros\") \u00e8 uno spuntino, tipico della cucina iberica (in particolare di Madrid) e latino-americana, a base di una pastella fritta, di solito spolverata di zucchero (a granuli o a velo).\nIn Spagna i \"churros\" sono normalmente disponibili tutto l'anno presso le apposite bancarelle che si trovano lungo le strade principali, nelle piazze e nei mercati, nonch\u00e9 durante le \"ferias\" estive e nei luna park.\nSono molto amati, solo per\u00f2 la domenica a colazione, intinti in una tazza di densa cioccolata calda, e all'alba di capodanno o genericamente dopo una nottata di festeggiamenti; in ogni caso vanno per\u00f2 preparati al momento e consumati ancora caldi, per poterseli gustare al meglio.\nIn Argentina si usa gustare i \"churros\" ripieni col dulce de leche.\nPreparazione.\nLa pastella base dei \"churros\" \u00e8 molto semplice ed \u00e8 composta da farina, acqua e sale. L'impasto deve avere la consistenza di una purea, dopodich\u00e9 si introduce l'impasto in una \"churrera\" (specie di tasca o siringa da pasticciere con la bocca di estrusione avente un diametro di circa 15 mm e tipica sezione a stella) e lo si estrude in un contenitore di olio bollente effettuando al contempo un movimento rotatorio.\nLa spirale di pastella cos\u00ec ottenuta deve friggere da ciascun lato per meno di un minuto, fino a diventare leggermente croccante; dopodich\u00e9 viene spezzettata, spesso cosparsa di zucchero e servita in un cartoccio."}
{"id": "258071", "revid": "2014155", "url": "https://it.wikipedia.org/wiki?curid=258071", "title": "Don Carlos (principe)", "text": "Teatro.\nNelle opere di fantasia dedicate alla sua figura si afferma, senza fondamento storico, che venne ucciso da Filippo II per aver commesso adulterio con la matrigna Elisabetta di Valois. Vittorio Alfieri rappresent\u00f2 la storia di Don Carlos nella tragedia \"Filippo\" del 1775. Friedrich Schiller tratt\u00f2 la sua vicenda nella tragedia storica \"Don Carlos, Infant von Spanien\", completata nel 1787. Dal lavoro di Schiller deriva l'opera di Giuseppe Verdi \"Don Carlo\", rappresentata per la prima volta a Parigi nel 1867."}
{"id": "258072", "revid": "6066", "url": "https://it.wikipedia.org/wiki?curid=258072", "title": "Perito Industriale", "text": ""}
{"id": "258073", "revid": "8897", "url": "https://it.wikipedia.org/wiki?curid=258073", "title": "Tempo supplementare", "text": ""}
{"id": "258077", "revid": "490388", "url": "https://it.wikipedia.org/wiki?curid=258077", "title": "Discromatopsia", "text": "La discromatopsia \u00e8 un difetto alla vista di alcuni colori, ovvero un'inabilit\u00e0 a percepire i colori, del tutto o in parte. \u00c8 un difetto del cromosoma X, quindi di natura prevalentemente genetica. Tuttavia pu\u00f2 insorgere anche in seguito a danni agli occhi, ai nervi o al cervello e persino in seguito all'esposizione ad alcuni composti chimici.\nIl termine volgare \"daltonismo\" prende il nome da John Dalton e si identifica oggi con il termine deuteranomalia. \u00c8 impropriamente utilizzato come sineddoche per discromatopsia.\nUn discromatopsico, ossia un individuo affetto da discromatopsia, non riesce a distinguere luci di diversa lunghezza d'onda. Se ad esempio gli si mostra un disegno con un triangolo rosso su uno sfondo verde, il soggetto pu\u00f2 non distinguere la figura.\nBench\u00e9 venga generalmente considerata una disabilit\u00e0, in alcune situazioni la discromatopsia pu\u00f2 rivelarsi vantaggiosa; per esempio un cacciatore affetto pu\u00f2 riuscire a distinguere meglio una preda mimetizzata su uno sfondo caotico.\nStoria.\nFu il chimico inglese John Dalton a dare nel 1794 una descrizione scientifica della discromatopsia, pubblicando l'articolo intitolato \"Extraordinary facts relating to the vision of colours\" (\"Fatti straordinari legati alla visione dei colori\") dopo essersi reso conto della propria cecit\u00e0 cromatica.\nClassificazione.\nSi parla di dicromatismo quando \u00e8 completamente assente la funzione di una sola delle tre variet\u00e0 di coni. Si distinguono quindi:\nQuando la cecit\u00e0 al colore \u00e8 totale per mancanza di tutti e tre i coni si parla di acromatopsia.\nSono detti tricromati anomali quegli individui che sono sensibili a tutti e tre i colori fondamentali (tricromatismo), ma sono deficitari, in misura variabile, dei recettori di uno dei tre colori fondamentali. Si parla perci\u00f2 di:\nEpidemiologia.\nLa discromatopsia ha una diffusione significativa, bench\u00e9 la sua incidenza vari molto all'interno di diversi gruppi umani. Comunit\u00e0 isolate con un patrimonio genetico relativamente ristretto a volte presentano un'alta proporzione di individui affetti da cecit\u00e0 ai colori, anche dei tipi pi\u00f9 rari. Alcuni esempi sono l'Australia, in cui si stima che il 4% della popolazione abbia una qualche carenza nella percezione del colore, le regioni rurali della Finlandia e alcune isole della Grecia.\nEziologia.\nEsistono diversi tipi di discromatopsia. I pi\u00f9 diffusi sono dovuti ad alterazioni ereditarie dei coni, i fotorecettori sensibili ai colori, ma \u00e8 anche possibile diventare discromatopsici in seguito a un danneggiamento della retina, del nervo ottico o di determinate aree della corteccia cerebrale. Questa discromatopsia \u00e8 spesso diversa da quella di origine genetica; per esempio pu\u00f2 manifestarsi solo in una parte del campo visivo. Alcune forme di discromatopsia acquisita sono reversibili. Alcune forme temporanee di discromatopsia affliggono raramente chi soffre di emicrania.\nDiscromatopsia genetica.\nLa discromatopsia genetica \u00e8 normalmente dovuta a un allele recessivo posto sul cromosoma X. La mappatura del genoma umano ha peraltro dimostrato che la discromatopsia pu\u00f2 essere indotta da una mutazione in 58 geni diversi, divisi tra 19 cromosomi. Questo tipo di discromatopsia colpisce circa il 5-8% degli uomini e &lt;1% delle donne. La maggior probabilit\u00e0 degli uomini di esprimere un fenotipo recessivo legato al cromosoma X \u00e8 dovuta al fatto che i maschi hanno un solo cromosoma X, mentre le donne ne hanno due; se le donne ereditano un cromosoma X normale oltre a quello mutato, non mostreranno la mutazione, mentre gli uomini non hanno cromosomi X \"di scorta\" che contrastino il cromosoma X mutato. Se il 5% delle varianti di un gene \u00e8 difettoso, la probabilit\u00e0 che una copia singola sia difettosa \u00e8 del 5% e la probabilit\u00e0 che entrambe siano difettose \u00e8 (5% \u00d7 5%) = (0,05 \u00d7 0,05) = 0,0025, ovvero 0,25%.\nIndividuazione e tavole di Ishihara.\nEsistono diverse forme di discromatopsia alcune pi\u00f9 deboli altre, invece, meno. Quest'ultime possono riscontrarsi in modo evidente gi\u00e0 durante l'infanzia. I colori che i bambini maggiormente confondono sono: il rosa con il grigio; l'arancione con il giallo; il bianco con il verde; il marrone con il bordeaux ma soprattutto hanno difficolt\u00e0 nel vedere i colori poco saturi. Infatti, un modo per potersi accorgere di questo a scuola, \u00e8 riscontrare la difficolt\u00e0 del bambino nel colorare paesaggi autunnali, foglie, alberi, tutte quelle cose dove prevalgono colori come il marrone e il verdastro. Dopo un primo accorgimento \u00e8, per\u00f2, indispensabile somministrare ai bambini le cosiddette tavole di Ishihara. Per una maggiore attendibilit\u00e0 bisogna somministrare test di questo tipo non prima dei 3 anni ed \u00e8 molto importante ripeterli nel corso degli anni. Le tavole di Ishihara consentono di valutare la presenza di alterazione visiva per quanto riguarda la percezione dei colori. Per questo test vengono utilizzate 38 tavole pseudo-isocromatiche presenti in sequenza all'interno di un libro. Il test di Ishihara consiste nel riconoscere i numeri che tendono a confondersi con lo sfondo colorato, per i test rivolti ai bambini i numeri sono sostituiti con un disegno o un percorso. Questo test viene eseguito durante una visita oculistica ed \u00e8 ideale soprattutto per l'identificazione dei deficit congeniti nell'asse rosso-verde; non riesce a fornire, invece, informazioni complete sui deficit di percezione cromatica che interessano l'asse blu-giallo. I risultati andrebbero, quindi, integrati con altri test per avere un quadro pi\u00f9 completo. Queste tavole si chiamano cos\u00ec dal nome dell'ideatore, il medico giapponese Shinobu Ishihara.\nCure.\nNon sono ancora note cure per tutte le forme di discromatopsia, ma \u00e8 stato elaborato un software apposito dedicato a coloro che soffrono di discromatopsia. Alcuni tipi sono suscettibili di miglioramento mediante operazioni chirurgiche. Sono inoltre state sviluppate anche delle applicazioni per smartphone che permettono di simulare e di correggere la visione discromatica. Questi strumenti non sono comunque risolutivi del problema. Dal punto di vista ottico sono disponibili dei filtri colorati in forma di lenti oftalmiche o lenti a contatto sviluppate per chi soffre di discromatopsia che permettono di migliorare il contrasto cromatico e poter distinguere le diverse tonalit\u00e0 di colore che questi non riescono a distinguere. Con l'uso dei filtri cromatici i miglioramenti sono percepibili soggettivamente, per qualit\u00e0 e quantit\u00e0, con il test di Ishihara."}
{"id": "258078", "revid": "599", "url": "https://it.wikipedia.org/wiki?curid=258078", "title": "Quadrato di Lo Shu", "text": ""}
{"id": "258082", "revid": "729019", "url": "https://it.wikipedia.org/wiki?curid=258082", "title": "Mercury-Atlas 1", "text": "La missione Mercury-Atlas 1 (MA-1) venne lanciata da Cape Canaveral alle ore 13:13 UTC del 29 luglio 1960. Il veicolo spaziale del programma Mercury era privo di equipaggio e non era dotato dell'apposito sistema di salvataggio della capsula stessa. La missione venne programmata per eseguire un volo di collaudo suborbitale con particolare obiettivo il collaudo della resistenza della capsula alla fase di rientro nell'atmosfera terrestre. La capsula era dotata di congegni propulsori funzionanti per la separazione dal razzo vettore, mentre i retrorazzi frenanti, da azionare per l'avvio della fase di rientro in atmosfera, erano semplicemente finti. Un grave errore strutturale del razzo vettore del tipo Atlas caus\u00f2 un malfunzionamento dopo soli 58 secondi dal lancio. In quel momento il veicolo spaziale si trovava ad un'altitudine approssimativa di 9,1 chilometri avendo percorso una distanza pari a circa 3,4\u00a0km. L'errore nella struttura del razzo vettore si trovava nelle immediate vicinanze dell'adattatore di attacco della capsula al razzo Atlas stesso. Pertanto il razzo e la capsula vennero fatti precipitare nelle acque dell'Oceano Atlantico dove esplosero e sprofondarono.\nI pezzi frantumati della capsula nonch\u00e9 parti del razzo stesso vennero recuperati dal fondo dell'Oceano e ricomposti per eseguirvi importanti studi sulla causa dell'incidente. Unico fatto positivo della missione fu che con ci\u00f2 vennero ottenuti importanti risultati per le future missioni.\nLa capsula aveva raggiunto un apogeo di 13 chilometri, percorrendo una distanza di 9,6 chilometri. La durata totale della missione fu di 3 minuti e 18 secondi, mentre il peso della capsula portata in volo era di 1.154 chilogrammi. Il razzo vettore Atlas aveva il numero di serie 50-D mentre la capsula del Mercury il numero di serie 4.\nPezzi del veicolo spaziale Mercury con il numero di serie 4, usato per l'appunto nella missione Mercury-Atlas 1, al momento sono esposti presso il \"Kansas Cosmosphere and Space Center\" di Hutchinson in Kansas."}
{"id": "258085", "revid": "2111144", "url": "https://it.wikipedia.org/wiki?curid=258085", "title": "Medicina forense", "text": "La medicina forense studia le applicazioni della scienza medica alle questioni legali, ossia le conseguenze di lesioni biologiche provocate dai pi\u00f9 diversi agenti eziologici (eziologia).\nLe branche.\nI vari rami della medicina forense sono:\nLa medicina forense si avvale di consulenti tecnici, i quali possono essere \"di parte\" se sono convocati dalle parti in causa, oppure consulenti tecnici d'ufficio se nominati dall'autorit\u00e0 giudiziaria."}
{"id": "258090", "revid": "53251", "url": "https://it.wikipedia.org/wiki?curid=258090", "title": "Acquisto a titolo originario", "text": ""}
{"id": "258092", "revid": "228587", "url": "https://it.wikipedia.org/wiki?curid=258092", "title": "Acquisto a titolo derivativo", "text": ""}
{"id": "258094", "revid": "729019", "url": "https://it.wikipedia.org/wiki?curid=258094", "title": "Little Joe 5", "text": "La missione denominata Mercury Little Joe 5 \u00e8 stata una sperimentazione del sistema di salvataggio (LES) del veicolo spaziale Mercury eseguito nell'ambito dell'omonimo programma spaziale degli Stati Uniti d'America.\nPer molti osservatori si tratt\u00f2 di un'inutile perdita di tempo in quanto fu la ripetizione di missioni sperimentali gi\u00e0 precedentemente concluse con successo. La differenza consisteva solo nell'uso della capsula vera e propria per il programma Mercury, in questo caso con il numero di serie 3, mentre nelle precedenti analoghe missioni si usarono dei prototipi.\nIl lancio della missione venne effettuato l'8 novembre 1960 da Wallops Island in Virginia. La Little Joe raggiunse un apogeo di 16,2\u00a0km percorrendo una distanza di 20,9\u00a0km. La durata della missione fu di 2 minuti e 22 secondi, mentre la velocit\u00e0 massima raggiunta fu di 798 metri al secondo. L'accelerazione misur\u00f2 6\u00a0g pari a 58,8 metri al secondo. Si parla di successo parziale della missione, dato che il sistema di lancio aveva funzionato correttamente, mentre la capsula spaziale Mercury con il numero di serie 3 fu completamente distrutta nella fase di rientro in atmosfera ed atterraggio. Il peso totale della stessa fu di 1.141\u00a0kg."}
{"id": "258095", "revid": "287204", "url": "https://it.wikipedia.org/wiki?curid=258095", "title": "Sci alpino ai XIV Giochi olimpici invernali", "text": "Nello sci alpino ai XIV Giochi olimpici invernali, svoltisi nel 1984 a Sarajevo (Jugoslavia), vennero assegnate sei medaglie (3 maschili e 3 femminili) in tre discipline. "}
{"id": "258096", "revid": "10369", "url": "https://it.wikipedia.org/wiki?curid=258096", "title": "Armin Zoeggeler", "text": ""}
{"id": "258097", "revid": "1610933", "url": "https://it.wikipedia.org/wiki?curid=258097", "title": "Margaret Gilbert", "text": "Dal 1983 \u00e8 stata professoressa di filosofia all'Universit\u00e0 del Connecticut.\nNota soprattutto per il saggio \"On Social Facts\" (1989), in cui introdusse il concetto di soggetto plurale per trattare fenomeni sociali come convenzioni sociali o sistemi di credenze collettivi. La teoria del soggetto plurale \u00e8 al centro anche delle sue opere successive, in cui vengono affrontati temi come la moralit\u00e0 collettiva, la politica, i valori condivisi. \n\u00c8 sposata al filosofo Saul Kripke ed \u00e8 sorella del famoso storico inglese Martin Gilbert."}
{"id": "258100", "revid": "690118", "url": "https://it.wikipedia.org/wiki?curid=258100", "title": "Unimog", "text": "L'Unimog (dal tedesco \"UNIversal-MOtor-Ger\u00e4t\", cio\u00e8 \"dispositivo universale a motore\") \u00e8 una gamma di autocarri fuoristrada della Daimler-Benz, prodotti a partire dal 1948 e utilizzati in origine come trattori per le coltivazioni di rape.\nGli Unimog hanno una notevole altezza da terra (pi\u00f9 di 40\u00a0cm), resa possibile dall'utilizzo di assali a portale, che permettono agli assi e alla trasmissione di essere pi\u00f9 in alto del centro della ruota. Sono anche dotati di un telaio flessibile che consente alle ruote ampi movimenti verticali che, insieme alle sospensioni a molle elicoidali, permettono agli Unimog di affrontare con comodit\u00e0 ogni tipo di terreno, anche il pi\u00f9 accidentato, con . Altre caratteristiche comuni di questi mezzi sono la trazione integrale (inseribile, permanente solo negli ultimi modelli), marce con rapporti molto corti (marce da lavoro opzionali) e il bloccaggio manuale dei differenziali anteriore e posteriore.\nGli Unimog sono stati usati e vengono tuttora utilizzati da varie forze armate, inclusi gli eserciti tedeschi e svizzeri. Sono anche in dotazione all'esercito sudafricano e neozelandese.\nInoltre, gli Unimog bimodali possono essere usati come locomotiva nelle ferrovie; venivano anche usati per il traino degli aerei.\nUno dei pi\u00f9 popolari modelli di Unimog, prodotto in 64.341 esemplari, \u00e8 l'Unimog 404, nelle varianti di trasporto truppe e unit\u00e0 radio, equipaggiato da un motore Mercedes 2.2l a benzina con una potenza di 82 cavalli (60 kW)\nTutti gli altri modelli di Unimog, dal piccolo 401 al 2450L 6x6, sono dotati di motori diesel a 4 o 6 cilindri che vanno da 25 a 280\u00a0CV.\nAttualmente sono in commercio gli Unimog U200/U300/U400/U500 per impieghi leggeri e U4000/U5000 ad alte prestazioni in fuoristrada.\nModelli speciali.\nNegli anni di produzione dell'unimog sono stati concepiti alcuni veicoli con delle caratteristiche particolari come per esempio il DOKA (dal tedesco \"doppel kabine\" cio\u00e8 doppia cabina). Questo veicolo era dotato di una cabina con quattro porte e cinque posti per sedersi. Oppure dall'omonima azienda venivano fornite solo le cabine con la parte di telaio anteriore, queste parti venivano dotate di un retro con un pianale in grado di abbassarsi fino a livello del terreno.\nModellismo.\nIn occasione del 60\u00ba anniversario di produzione dell'Unimog l'azienda danese produttrice di giocattoli LEGO (i famosi mattoncini da costruzione) ha riprodotto l'Unimog U 400. Questo imponente set della LEGO Technic, composto da 2050 pezzi, \u00e8 riprodotto fedelmente; \u00e8 dotato di gru e argano funzionanti con un motorino elettrico. La gru pneumatica possiede due pistoni pi\u00f9 un terzo per l'apertura della pinza azionati per mezzo di un compressore azionato anch'esso a motore. Alzando la cabina si pu\u00f2 osservare persino il movimento dei pistoni di un motore 4 cilindri. Come dice la stessa LEGO \"L'Unimog U 400 \u00e8 il veicolo universale per eccellenza, che tutti gli appassionati di LEGO Technic stavano aspettando.\""}
{"id": "258102", "revid": "1274287", "url": "https://it.wikipedia.org/wiki?curid=258102", "title": "Der Sturm", "text": "Der Sturm fu un'importante rivista tedesca dell'espressionismo con sede editoriale a Berlino.\nFu fondata nel 1910 da Herwarth Walden e usc\u00ec, con frequenza quindicinale fino al 1932.\nIntorno alla rivista nacque ben presto il cosiddetto \"Sturmkreis\" che comprendeva un teatro, una galleria e delle serate, le \"Sturm-Abende\" nel corso delle quali venivano recitare poesie espressioniste.\nLa casa editrice pubblic\u00f2 anche drammi (ad esempio di Hermann Essig e August Stramm), raccolte d'arte (Oskar Kokoschka), monografie (Kandinsky-Album) e saggi d'arte di Herwarth Walden.\nFurono pubblicate anche cartoline artistiche e opere di artisti espressionisti, cubisti e futuristi come Franz Marc, Vasilij Kandinskij, Oskar Kokoschka, August Macke, Gabriele M\u00fcnter e altri ancora."}
{"id": "258103", "revid": "287204", "url": "https://it.wikipedia.org/wiki?curid=258103", "title": "Sci alpino ai XV Giochi olimpici invernali", "text": "Nello sci alpino ai XV Giochi olimpici invernali, svoltisi nel 1988 a Calgary (Canada) vennero assegnate dieci medaglie (5 maschili e 5 femminili) in cinque discipline. "}
{"id": "258104", "revid": "729019", "url": "https://it.wikipedia.org/wiki?curid=258104", "title": "Little Joe 5A", "text": "La missione denominata Mercury-Little-Joe 5A fu un collaudo del sistema di salvataggio (LES) del veicolo spaziale Mercury eseguito nell'ambito dell'omonimo programma spaziale degli Stati Uniti d'America.\nNella missione venne usata la capsula Mercury con il numero di serie 14. Il lancio della missione venne effettuato il 18 marzo 1961 da Wallops Island in Virginia. La Little Joe 5A raggiunse un apogeo di 12\u00a0km percorrendo una distanza di 29\u00a0km. La durata della missione fu di 5 minuti e 25 secondi, mentre la velocit\u00e0 massima raggiunta fu di 2.869\u00a0km/h. L'accelerazione misur\u00f2 8 \"g\" pari a 78 metri al secondo. La missione fu un pieno successo e la capsula Mercury con il numero di serie 14 pot\u00e9 essere recuperata. Il peso totale della stessa fu di 1.141\u00a0kg.\nLa capsula Mercury numero 14 usata nella missione Little Joe 5A attualmente \u00e8 esposta presso il \"Virginia Air and Space Center\" di Hampton in Virginia."}
{"id": "258105", "revid": "486946", "url": "https://it.wikipedia.org/wiki?curid=258105", "title": "Prima guerra italo-abissina", "text": ""}
{"id": "258107", "revid": "247222", "url": "https://it.wikipedia.org/wiki?curid=258107", "title": "Marco Conidi", "text": "Biografia.\nInizia le sue esperienze artistiche in modo dilettantistico, dividendosi fra il rugby e la musica. Il suo album di esordio \u00e8 \"Ferragosto '66\".\nNel 1989 scrive per Paola Turci \"Paura di vivere (la lettera)\" contenuto nel disco \"Paola Turci\"; il brano mette in evidenza i filoni creativi tipici del primo Conidi (il dolore, il riscatto, la paura, la religione) e per un certo periodo viene inserito da Paola nelle sue scalette dal vivo. In inverno c'\u00e8 la partecipazione a DOC International Club, dove viene eseguito un minishowcase dell'album di esordio, con \"Fidati di me\" e \"Quanti come noi\"; per l'occasione, Conidi \u00e8 accompagnato da un gruppo di amici che comprende: Max Minoia alla batteria, Frank Minoia al basso, Susanna Parigi al pianoforte ed Enrico Cosimi alle tastiere. Nell'estate del 1990 Conidi riscuote un discreto successo nella edizione pomeridiana del Nuovo Cantagiro. Il primo vero riscontro col pubblico \u00e8 nel 1991, quando insieme a Bungaro e Rosario Di Bella, partecipa al Festival di Sanremo nella sezione Nuove Proposte con il brano \"E noi qui\".\nNel 1992 il disco \"C'\u00e8 in giro un'altra razza\" segna l'inizio del rapporto con la Sony, ristampato l'anno successivo con l'aggiunta di \"Non \u00e8 tardi\" (brano proposto al Festival di Sanremo 1993) e \"La rivoluzione del '93\" (brano con cui Conidi vince il Palmolive Optimus Festival Radio di Radio Dimensione Suono).\nNel 1994 viene pubblicato il mini-CD \"Stella di citt\u00e0\" in cui \u00e8 contenuta l'omonima canzone, cover del brano \"Runaway Train\" dei Soul Asylum. Ad accompagnarlo sono musicisti in arrivo dai Rocking Chairs, formazione emiliana di \"street rock\" americano, e destinati ad unirsi a Luciano Ligabue a partire dall'album \"Buon compleanno Elvis\".\nIl 1995 vede Marco partecipare, insieme a nomi come Luca Barbarossa e Rossana Casale al tributo a Bruce Springsteen intitolato \"For You - A Tribute to Bruce Springsteen\" e pubblicato da Totem/Sony Music.\nNell'omonimo album del 1998, la cui produzione artistica e di Vincenzo Mancuso e Ermanno Labianca, spiccano \"Un passo via da te\", cover di \"One Step Up\" di Bruce Springsteen (autorizzata dallo stesso e gi\u00e0 inclusa nel tributo discografico \"For You\"), e \"Italiani d'America\". L'ultimo brano sar\u00e0 poi interpretato anche da Luca Barbarossa, ottenendo riconoscimenti ufficiali.\n\"Nuvole e regole\" esce nel 2005 frutto della collaborazione artistica con il produttore/arrangiatore Ionta, un disco marcato da sonorit\u00e0 nuove, e da collaborazioni importanti (Gianmarco Tognazzi, Sergio Cammariere, Flaminio Maphia).\nNel 2007 esce l'album \"Miracoli non se ne fanno\", anticipato di una settimana dal singolo \"Ti do di me\".\nNel 2010 esordisce come attore partecipando alla seconda serie della fiction televisiva \"Romanzo criminale - La serie\" nel ruolo di Botola.\nNell'ottobre 2011 l'etichetta Route 61 pubblica \"Cinque anni\", disco che raccoglie materiale inedito tratto dalle session 1993/1997 che portarono a \"Marco Conidi\" (1998). La raccolta - compilata e prodotta da Ermanno Labianca, non nuovo a collaborazioni con il cantautore romano - presenta demo con band, provini, versioni alternative di pezzi gi\u00e0 editi (\"Una vita da far brillare\"), cover live (\"Terra dove andare\" di Ivano Fossati) e una versione acustica di \"Che sar\u00e0\".\n\u00c8 anche uno dei membri del gruppo folk romano \"L'orchestraccia\", che tra i vari componenti comprende anche personaggi noti come Edoardo Pesce, Edoardo Leo, Giorgio Caputo e Maurizio Filardo. La formazione romana partecipa nel marzo 2012 al programma televisivo \"The Show Must Go Off\", con Serena Dandini su La7."}
{"id": "258108", "revid": "21880", "url": "https://it.wikipedia.org/wiki?curid=258108", "title": "Caloplaca elegans", "text": ""}
{"id": "258111", "revid": "124449301", "url": "https://it.wikipedia.org/wiki?curid=258111", "title": "Moto Guzzi Daytona 1000 IE", "text": "La Daytona 1000 IE \u00e8 una motocicletta sportiva prodotta dalla Moto Guzzi tra il 1992 ed il 1999.\nInizialmente presentata al Salone di Milano del 1989 in versione a carburatori come replica di una moto da competizione che gareggiava nelle gare per moto derivate dalla serie, la \"Daytona 1000 IE\" fu commercializzata a partire dal 1992.\nCome consuetudine in ambito motociclistico, il numero 1000 indica la cilindrata del motore; la sigla IE invece indica l'utilizzo dell'iniezione elettronica come sistema d'alimentazione, cosa peraltro molto rara per il periodo (allora si preferiva l'uso di carburatori).\nOrigini.\nLa Moto Guzzi Daytona nasce dall'esigenza di sfruttare commercialmente i successi agonistici ottenuti negli Stati Uniti dal preparatore locale John Wittner, ex dentista che successivamente divenne noto agli appassionati come \"Dr. John\", che rinverdivano i fasti della Casa italiana, ritiratasi dalle competizioni negli anni cinquanta.\nFin dagli anni settanta la Moto Guzzi era entrata a far parte del gruppo De Tomaso Industries Ltd., di cui faceva parte anche Benelli, guidato dall'ex pilota divenuto imprenditore Alejandro De Tomaso: una situazione finanziaria tutt'altro che tranquilla e mai rimessa in sesto, un continuo spostamento dei reparti di produzione e montaggio ed una errata politica di prodotto (sia come gamma che come qualit\u00e0 costruttiva - non all'altezza del Marchio), dovuta principalmente alla gestione dell'italoargentino, avevano portato la Casa in cattive acque.\nNonostante un invidiabile palmar\u00e8s sportivo di oltre 3.300 vittorie in gare ufficiali, alla fine degli anni ottanta la Moto Guzzi aveva ancora in listino una moto di vecchia concezione come la Le Mans 1000 e non disponeva nella sua gamma di una moto sportiva pura, di una moto pronta con cui competere nei campionati riservati alle moto derivate dalla serie.\nDurante gli anni ottanta, infatti, le gare motociclistiche delle derivate dalla serie tornarono a destare l'interesse degli appassionati e del pubblico, partendo prima dagli Stati Uniti e dilagando poi in tutto il mondo.\nRicalcando le categorie americane, si svilupparono la Superbike, le gare denominate \"BOTT\" (Battle of the Twins, riservata ai bicilindrici) e quelle chiamate \"SOS\" (Sound of the Singles, riservata ai monocilindrici). Nelle \"BOTT\" trovarono largo uso le special spinte da motori bicilindrici a V di Moto Guzzi e Ducati.\nNel 1987 una di esse fu allestita artigianalmente dal \"Dr. John\" sulla base di una \"Le Mans\" per partecipare alle gare BOTT statunitensi e, con il pilota Doug Braunek in sella ad essa, il piccolo team ottenne il successo durante la settimana di gare che si svolgeva sul circuito di Daytona, vincendo anche il campionato AMA Pro-Twins. Questi successi colpirono De Tomaso in persona, al punto che nel 1988 gli affid\u00f2 in toto lo sviluppo del motore V2 in versione a 4 valvole per cilindro, un motore progettato dall'ingegner Umberto Todero ma mai sviluppato per la mancanza sia di fondi che di una strategia industriale del gruppo.\nIl preparatore americano si mise subito all'opera partendo dal prototipo e costruendogli intorno un nuovo telaio, derivato quello utilizzato per le sue prime vittoriose elaborazioni, un telaio che solo questo motore poteva permettere. Egli aveva fin dall'inizio sostituito la \"doppia culla\" delle serie \"Le Mans\" e, sfruttando lo spazio tra la V dei cilindri (concepito per essere montato trasversalmente), Dr. John aveva ideato un monotrave discendente a sezione rettangolare che attraversava obliquamente lo spazio in mezzo alla V dei cilindri ed era collegata al forcellone doppio braccio di tipo Cantilever con un singolo ammortizzatore mediante due piastre in lega leggera imbullonate a un corto tubo circolare trasversale con cui la trave terminava sopra al tradizionale cambio longitudinale. Unito al nuovo motore 8 valvole, permise a questa moto di continuare la striscia vittoriosa nel BOTT americano ed ancora una volta vide il successo a Daytona, la gara pi\u00f9 prestigiosa della serie, che divenne il nome con cui da allora venne designata la moto.\nL'anno successivo, il 1989, De Tomaso invit\u00f2 Dr. John a Mandello del Lario, sede della Moto Guzzi, e lo convinse a correre anche in Europa. Lui, la sua piccola squadra e lo sconosciuto (in Europa) Doug Braunek fecero quindi il loro esordio alla Due Giorni Internazionale sullo storico circuito di Monza, trovando come avversari l'ex campione del motomondiale Marco Lucchinelli e la sua Ducati 851 ufficiale, gi\u00e0 allora vittoriosa nel campionato mondiale Superbike.\nGi\u00e0 dalle prime tornate di prova questa Moto Guzzi bianca e rossa, messa in pista da una squadra dai mezzi limitati e pilotata da un pilota come Doug Brauneck che non aveva mai visto la pista prima di allora, dest\u00f2 l'attenzione del pubblico nella sua lotta contro un avversario meglio organizzato: la sorpresa divenne clamore al momento delle prove per lo schieramento ufficiale, quando la Daytona segn\u00f2 il secondo miglior tempo, staccata di pochi centesimi di secondo dalla Ducati di Lucchinelli e lasciando il vuoto alle sue spalle. Nonostante la mancata vittoria a causa di una banale rottura di un cavo delle candele che ferm\u00f2 Brauneck quando era solo in testa, il risultato mediatico era stato raggiunto: la Moto Guzzi era tornata all'altezza del proprio blasone con una moto sportiva, senza rinunciare al suo motore V2 diventato nel frattempo l'icona stessa della Casa e, a sottolineare l'evento, la Daytona venne premiata a Monza come \"Miglior novit\u00e0 tecnica e prestazionale\".\nMa l'azienda non riusc\u00ec a dare un seguito all'exploit, in quanto i problemi finanziari della Moto Guzzi non erano ancora stati risolti, e senza pi\u00f9 alcun supporto la Daytona pot\u00e9 partecipare solo sporadicamente a nuove gare. Quella fu la fine della versione da competizione, ma l'inizio di una possibile Daytona stradale: visti i successi sportivi la dirigenza Moto Guzzi si convinse di poter mettere in produzione una vera sportiva, anche se la realizzazione del progetto avvenne troppo tardi rispetto all'idea.\nInfatti al Salone di Milano del 1989 venne presentata la prima versione stradale, allora denominata \"1000 Daytona\", replica fedele (livrea bianco-rossa compresa) della moto di Dr. John con l'aggiunta solo dei necessari sistemi di illuminazione e di portatarga.\nNonostante le aspettative generatesi, quegli anni corrisposero ad uno dei periodi pi\u00f9 bui della Moto Guzzi dal punto di vista industriale e della gestione vera e propria. Tra rimandi, annunci, ritardi, nuovi annunci, il tempo passava senza che la Daytona arrivasse effettivamente dai concessionari, pronta per essere venduta al grande pubblico che gi\u00e0 apprezzava il prodotto con numerosissimi ordinativi.\nSi dovette attendere fino al 1992 per poterla finalmente acquistare, troppo tardi per capitalizzarne il potenziale perch\u00e9 dopo 3 anni si trattava di un progetto obsoleto anche per gli occhi coloro che l'avevano ordinata in precedenza. La Ducati, per esempio, aveva ormai in listino la 888 e si preparava a lanciare la 916.\nQuella moto assunse il nome definitivo di \"Daytona 1000 IE\" perch\u00e9 nel frattempo, con la collaborazione del \"Dr. John\" tutto era stato evoluto, dalle semicarenature pi\u00f9 leggere e filanti, che avevano sostituito la carenatura integrale, fino al motore, al quale i carburatori erano stati sostituiti con la pi\u00f9 moderna ed efficiente iniezione elettronica.\nVersioni successive.\nNel 1994 venne lanciata la \"Daytona Biposto\", che come suggerisce il nome era dotata di una sella per il passeggero; il resto della moto era per\u00f2 invariato. Tale modello affianc\u00f2 solamente la Daytona, senza sostituirla.\nAl salone di Milano del 1995 venne presentata la Daytona Racing, edizione limitata costruita in 100 esemplari numerati (pi\u00f9 la maquette esposta) con colorazione pi\u00f9 scura (lo stesso rosso Guzzi 109 utilizzato dal Falcone Sport) e meccanica grigio medio come la successiva RS. Della RS gi\u00e0 in gestazione anticipava anche i dischi anteriori da 320\u00a0mm e il freno posteriore senza attacco flottante e asta di reazione su snodi sferici.\nNel 1997 usc\u00ec la \"Daytona RS\", versione sportiva che rispetto al modello base aveva beneficiato di diversi miglioramenti, soprattutto alla ciclistica: dischi freno anteriori di 10\u00a0mm pi\u00f9 grandi, forcelle a steli rovesciati WP in luogo delle Marzocchi telescopiche, cerchi Marchesini con il posteriore da 17\" anzich\u00e9 da 18\" e dischi anteriori flottanti Brembo Serie Oro con piste in ghisa. Anche il motore fu leggermente rivisto: il rapporto di compressione sal\u00ec a 10,5:1 e la potenza a 102 cavalli, grazie all'uso profili differenti per gli alberi a camme e di una nuova mappatura per la ECU, adesso una pi\u00f9 evoluta Magneti Marelli 16M.\nLa Daytona fu affiancata dal 1996 dalla \"1100 Sport\", versione con motore aste e bilancieri derivato maggiorando corsa e alesaggio della Le Mans 1000 (da 88 x 78 a 92 x 80), dotata di alcune migliorie tecniche come i dischi da 320\u00a0mm della Racing, scatola filtro con prese d'aria anteriori ricavate nei fianchi della carenatura e codone di disegno pi\u00f9 filante. Con l'apparizione della RS, anche la 1100 Sport venne \"unificata\" a livello di componentistica, adottando l'alimentazione a iniezione e tutte le migliorie di ciclistica ad eccezione dei dischi in ghisa. La stessa base meccanica della RS fu utilizzata per una naked dall'aspetto massiccio e anticonformista, la \"V10 Centauro\", che venne dotato di motore depotenziato a 95CV."}
{"id": "258112", "revid": "20828", "url": "https://it.wikipedia.org/wiki?curid=258112", "title": "Moto Guzzi Daytona", "text": ""}
{"id": "258113", "revid": "125650970", "url": "https://it.wikipedia.org/wiki?curid=258113", "title": "Daytona", "text": ""}
{"id": "258115", "revid": "180559", "url": "https://it.wikipedia.org/wiki?curid=258115", "title": "Edinburgh Rugby", "text": "LEdinburgh Rugby (gi\u00e0 noto in passato come Edinburgh Reivers ed Edinburgh Gunners, e in italiano semplicemente come Edimburgo) \u00e8 uno dei due club professionistici scozzesi di rugby XV. \u00c8 affiliato alla Federazione rugbystica scozzese, che ne detiene anche la propriet\u00e0. Il club disputa attualmente la Celtic League e disputa gli incontri interni allo stadio di Murrayfield.\nStoria.\nLa squadra del distretto di Edimburgo disput\u00f2 il primo incontro interdistrettuale contro il Glasgow nel 1872, imponendosi per 3-0\nLa squadra \u00e8 stata rifondata nel 1996 su base professionistica per partecipare all'Heineken Cup, torneo in cui ha ottenuto il miglior risultato nella stagione 2003/04 quando ha raggiunto i quarti di finale, prima squadra scozzese a riuscirvi.\nCon il passaggio del rugby al professionismo avvenuto nel 1995, la Scottish Rugby Union ritenne che i club scozzesi non avrebbero potuto essere competitivi nei confronti delle migliori formazioni inglesi e francesi. Si decise quindi che al professionismo sarebbero passate solo le quattro squadre rappresentative dei distretti cos\u00ec, nel 1996, la squadra del distretto di Edimburgo venne trasformata nell\"Edinburgh Rugby\" per partecipare all'Heineken Cup. A causa della pesante situazione debitoria della SRU, in parte dovuta ai costi per la ristrutturazione di Murrayfield, si rese necessario un ulteriore ridimensionamento e da quattro club pro si pass\u00f2 a due. Dopo due stagioni quindi l'Edinburgh Rugby venne fuso con i Border Reivers, creando una squadra chiamata \"Edinburgh Reivers\".\nNelle stagioni 1999 e 2000 la SRU e la Welsh Rugby Union unirono le forze, decidendo un allargamento della Welsh Premier Division per includervi anche gli \"Edinburgh Reivers' e i \"Glasgow Caledonians\", chiamando il nuovo campionato \"Welsh-Scottish League. Tuttavia ulteriori cambiamenti erano in preparazione e nel 2001 si giunse ad un accordo tra SRU, WRU e Irish Rugby Football Union per creare un nuovo campionato che avrebbe visto al via anche le quattro provincie irlandesi. Nel 2001 part\u00ec quindi la Celtic League come \u00e8 conosciuta oggi. Nella prima annata l'Edimburgo si classific\u00f2 al sesto posto.\nLa stagione successiva, con la rifondazione dei Border Reivers, alla Celtic League si affianc\u00f2 torneo solo scozzese, modellato sulla formula del Tri Nations; il torneo per\u00f2 si disput\u00f2 una sola volta e l'Edimburgo ne fu quindi l'unico vincitore.\nNella stagione 2002/2003 l'Edimburgo raggiunse la finale della Celtic Cup, dove fu sconfitto, pur giocando in casa a Murrayfield, dall Ulster per 21-27.\nPassaggi di propriet\u00e0.\nNel 2005/2006 il nome della squadra venne cambiato in \"Edinburgh Gunners\", incorporando ufficialmente quello che \u00e8 il soprannome dei suoi giocatori, ma l'innovazione dur\u00f2 poco e nel settembre 2006 la propriet\u00e0 decise di tornare alla denominazione di \"Edinburgh Rugby\". Uno dei motivi della scelta fu che il termine \"Gunners\" era un marchio registrato dal club inglese dell'Arsenal Football Club. Un altro che la nuova propriet\u00e0 voleva rinfrescare l'immagine della squadra introducendo tra le altre cose un nuovo simbolo.\nDalla fine della stagione 2005/2006 infatti l'Edimburgo era diventato una franchigia privata e non pi\u00f9 una squadra regionale. I proprietari e finanziatori furono gli uomini d'affari Alex e Bob Carruthers. La SRU mantenne comunque un posto nel consiglio di amministrazione e continu\u00f2 a finanziare e aiutare i nuovi proprietari per lo sviluppo della squadra.\nNel luglio 2007 sorsero per\u00f2 dei contrasti tra la SRU e i nuovi proprietari. Secondo Bob Carruthers la SRU era debitrice di una grossa somma nei confronti dell'Edimburgo e non aveva pagato; sostenne inoltre che la SRU aveva minacciato di smettere completamente di sovvenzionare la squadra se la causa legale in relazione a tale somma fosse stata ancora portata avanti La lite raggiunse il culmine il 9 luglio 2007 quando l'Edimburgo ritir\u00f2 la propria affiliazione alla SRU. Alla fine, dopo varie fasi, nell'agosto 2007 la vicenda termin\u00f2 con l'annullamento dell'accordo e l'Edimburgo ritorn\u00f2 sotto il diretto controllo della SRU.\nGiocatori.\nGiocatori che hanno vestito la maglia dei Lions.\nI giocatori che seguono hanno vestito in almeno un'occasione la maglia dei British and Irish Lions."}
{"id": "258116", "revid": "827882", "url": "https://it.wikipedia.org/wiki?curid=258116", "title": "Stratford-upon-Avon", "text": "Stratford-upon-Avon (chiamata cos\u00ec perch\u00e9 sorge presso il fiume Avon) \u00e8 situata nel cuore delle Midlands Occidentali, nel Regno Unito. Appartiene al distretto Stratford-on-Avon, nel Warwickshire, nell'Inghilterra Centrale. Stratford, che \u00e8 conosciuta in tutto il mondo per essere la citt\u00e0 natale di William Shakespeare, \u00e8 una citt\u00e0 che conta abitanti (cens. 2011), centro amministrativo del distretto di Stratford.\nEconomia.\nIndustria.\nStratford \u00e8 una meta turistica popolare, grazie al suo illustre cittadino William Shakespeare, e per questo motivo riceve all'anno un numero stimato di 4,9 milioni di visitatori da tutto il mondo. Oltre al turismo, la citt\u00e0 ha industrie di alluminio e qualche cantiere navale.\nGeografia fisica.\nClima.\nIl clima \u00e8 caratterizzato da inverni freddi e da elevata piovosit\u00e0.\nStoria e geografia.\nStratford ha origini anglo-sassoni ed \u00e8 cresciuta come centro commerciale nel Medioevo.\nCollegamenti.\nIl paese \u00e8 vicino alla seconda citt\u00e0 per grandezza del Regno Unito, Birmingham, ed \u00e8 facilmente accessibile dalla Junction 15 o dall'autostrada M40. Lo \"Stratford Northern Bypass\" \u00e8 stato aperto nel giugno 1987 come autostrada A422.\n\u00c8 inoltre collegata tramite vie ferroviarie a Birmingham (dalle stazioni \"Snow Hill Station\" e \"Moor Street Station\") e Londra, dalla cui \"Marylebone Station\" partono sette treni diretti al giorno.\nAttrazioni turistiche.\nLa citt\u00e0 si trova sul fiume Avon, sulle cui rive \u00e8 situato il Royal Shakespeare Theatre, sede della Royal Shakespeare Company (RSC). Questa possiede anche altri due teatri pi\u00f9 piccoli, lo \"Swan Theatre\", costruito sul modello di un teatro elisabettiano, e \"The Other Place\".\nAltre attrazioni all'interno della citt\u00e0 sono il luogo di nascita di Shakespeare e due edifici, \"Hall's Croft\", casa della figlia Susannah del drammaturgo, e \"New Place\", costruito su una precedente casa posseduta a Shakespeare stesso. A Stradford si trova anche la \"Holy Trinity Church\", dove l'autore fu battezzato e dov'\u00e8 sepolto.\nVicino alla citt\u00e0 ci sono due altre propriet\u00e0 associate a Shakespeare: l'\"Anne Hathaway's Cottage\", la prima casa della moglie del drammaturgo, e la \"Mary Arden's House\", prima casa della madre.\nAttrazioni che non hanno a che fare con l'autore sono il museo Teddy bear, una fattoria di farfalle, i giardini Bancroft e il \"The Black Swan\" (dall'inglese: il cigno nero), conosciuto localmente come \"Dirty Duck\" (l'anatra sporca), un pub che veniva frequentato dagli attori dopo gli spettacoli.\nA otto miglia di distanza si trova il \"Ragley Hall\", una delle migliori case inglesi, e residenza del Jerwood Sculpture Park.\nIstruzione.\nStratford \u00e8 sede di molti istituti per lo studio di Shakespeare, tra cui lo \"Shakespeare Centre\", che possiede libri e documenti sul drammaturgo, e lo \"Shakespeare Institute\", istituto accademico. Ci sono inoltre varie scuole primarie e secondarie."}
{"id": "258119", "revid": "22475", "url": "https://it.wikipedia.org/wiki?curid=258119", "title": "Roverandom", "text": "Roverandom \u00e8 una breve storia scritta da J. R. R. Tolkien nel 1925. Essa racconta le avventure di un giovane cane, Rover, trasformato da uno stregone irritato in un cagnolino di porcellana. Rover, ribattezzato dallo stregone Roverandom, finisce sulla Luna e sotto il Mare per ritrovare lo stregone e tornare cos\u00ec a essere un vero cane.\nTolkien ha scritto questo racconto per il figlio Michael, per consolarlo della perdita del suo giocattolo preferito, un piccolo cagnolino di porcellana.\n\"Roverandom - Le avventure di un cane alato\" venne inviato per la pubblicazione nel 1936 ma fu pubblicato solo sessant'anni dopo, nel 1998. Il racconto \u00e8 corredato da disegni dell'autore, nei quali si possono cogliere riferimenti alle sue opere pi\u00f9 famose.\nPersonaggi.\nPrincipali\nSecondari\nIllustrazioni.\nLe illustrazioni contenute all'interno del libro sono dello stesso autore, i disegni originali si trovano alla Biblioteca Bodleiana dell'Universit\u00e0 di Oxford e classificati come \"MS Tolkien Drawings\" segue la lista delle illustrazioni:\nCritica.\nUna gratificante recensione viene fornita dal quotidiano \"Il Mattino\" che descrive il romanzo come \"un inedito di Tolkien capace di appagare i devoti di ogni et\u00e0 della fantastica saga del Signore degli Anelli\". Anche da parte delle riviste connazionali viene proposta una buona critica, \"The Independent\", difatti, la definisce come \"una storia vecchio stile, oggi ancora attuale...che emoziona i bambini quando letta ad alta voce\".\nFonti storiche e letterarie.\nVi sono diversi riferimenti dal punto di vista storico e letterario nell'opera. La maggior parte riprende autori, opere e personaggi storici del mondo inglese, questi sono:"}
{"id": "258122", "revid": "729019", "url": "https://it.wikipedia.org/wiki?curid=258122", "title": "Mercury-Atlas 2", "text": "La Mercury-Atlas (MA-2) fu una missione priva di equipaggio nell'ambito del programma Mercury degli Stati Uniti d'America. Il razzo venne lanciato alle ore 14:10 UTC del 21 febbraio 1961 dalla rampa di lancio numero 14 di Cape Canaveral.\nL'obiettivo principale della missione fu il collaudo della resistenza della capsula alla fase di rientro nell'atmosfera terrestre, in particolare nella situazione critica di un'eventuale interruzione della missione. Inoltre si pens\u00f2 di testare le capacit\u00e0 di lanciare la capsula spaziale nelle idonee condizioni per una missione in orbita tramite il razzo vettore del tipo Atlas. Infatti, il razzo vettore modello Atlas \"D\" appositamente modificato per questa missione del programma Mercury, fu un unico esemplare usato durante tutto il programma. Aveva incorporato un cerchio di acciaio intorno al veicolo che rinforzava le stazioni dello stesso numerate dal 502 al 510. Inoltre un sottile strato di cemento amianto venne installato come precauzione contro il tipo di errore di costruzione nella struttura del razzo che aveva causato l'insuccesso della missione MA-1.\nLa missione MA-2 fu un volo suborbitale concluso con successo. La durata della missione fu di 17 minuti e 56 secondi. Venne raggiunto un apogeo 183 km percorrendo una distanza di 2.305\u00a0km. La velocit\u00e0 massima raggiunta fu di 21.287\u00a0km/h. L'accelerazione misur\u00f2 15,9 \"g\" pari a 156 metri al secondo per secondo. La missione fu un pieno successo in quanto furono pienamente raggiunti gli obiettivi prefissati, fra i quali il recupero della capsula Mercury. Il peso totale della stessa fu di 1.141\u00a0kg.\nPer la missione venne usata la capsula Mercury con il numero di serie 6 mentre il razzo vettore Atlas ebbe il numero di serie 67-D.\nLa capsula Mercury No.5 usata nella missione Mercury-Atlas 2 attualmente \u00e8 esposta presso il museo di scienze naturali di Houston in Texas (\"Houston Museum of Natural Science\")."}
{"id": "258126", "revid": "834", "url": "https://it.wikipedia.org/wiki?curid=258126", "title": "GdR", "text": ""}
