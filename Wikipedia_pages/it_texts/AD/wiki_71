{"id": "236822", "revid": "1926649", "url": "https://it.wikipedia.org/wiki?curid=236822", "title": "Luigi Maifredi", "text": "Carriera.\nGiocatore.\nDopo essersi formato nelle giovanili del Brescia, ha militato nel Rovereto e nel Portogruaro.\nAllenatore.\nGli inizi.\nIl suo esordio da allenatore avviene nel 1976 con i dilettanti del Real Brescia. Nel 1977-1978, a 30 anni, si trasferisce al Crotone in Serie C come allenatore in seconda, poi dopo quattro anni a Lumezzane, nella stagione 1984-1985 conduce l'Orceana Calcio, squadra dilettantistica di Orzinuovi, dall'Interregionale alla C2. Nel 1986-87 approda all'Ospitaletto, che guida in C1. Il suo calcio, veloce e dinamico, venne definito \"calcio champagne\" (perch\u00e9 ritenuto \"spumeggiante\" e anche perch\u00e9, prima di diventare allenatore professionista, Maifredi lavorava come rappresentante della Veuve Clicquot Ponsardin, azienda produttrice di champagne).\nBologna e Juventus.\nL'anno successivo approda al Bologna (il cui presidente all'epoca \u00e8 Luigi Corioni: lo stesso che aveva all'Ospitaletto), e ottiene la promozione in Serie A con un gioco votato all'attacco. In due stagioni nella massima serie, ottiene col Bologna una salvezza e la qualificazione per la Coppa UEFA.\nMaifredi viene quindi scelto da Luca Cordero di Montezemolo come nuovo allenatore della Juventus per la stagione 1990-1991, al posto di Dino Zoff. L'inizio \u00e8 subito negativo: al primo appuntamento ufficiale, la Supercoppa italiana, la squadra bianconera subisce una sconfitta per 5-1 al San Paolo di Napoli. In campionato, dopo un buon girone d'andata, chiuso a due punti di distacco dal primo posto, e le vittorie per 4-2 con l'Inter e 5-0 contro la Roma e il Parma, la Juventus cala sensibilmente nel girone di ritorno, concludendo il torneo al 7\u00ba posto, senza qualificarsi per le coppe europee, dopo ventotto anni di presenza continua.\nLe ultime esperienze.\nIl fallimento juventino apre la strada al declino dell'allenatore bresciano: nel 91-92 Maifredi torna al Bologna, nel frattempo retrocesso in Serie B e con ambizioni di immediato ritorno nella massima serie, ma viene esonerato all'undicesima giornata dopo una sconfitta in casa per 0-2 contro la Reggiana e un bilancio di quattro vittorie, tre pareggi e quattro sconfitte. Nemmeno il sostituto Nedo Sonetti riesce comunque a migliorare la situazione e i felsinei chiudono all'undicesimo posto.\nNel 92-93 ha una nuova occasione in Serie A con il Genoa che lo chiama alla nona giornata in sostituzione del dimissionario Bruno Giorgi: rimane in carica per dodici partite con un bilancio di tre vittorie, due pareggi e sette sconfitte, l'ultima delle quali, in casa per 2-3 contro la dopo aver sprecato un iniziale vantaggio per 2-0 porta la squadra in piena zona retrocessione e determina l'esonero di Maifredi: il sostituto Claudio Maselli riuscir\u00e0 a portare il Grifone alla salvezza.\nDopo un anno fermo, nella stagione 94-95 \u00e8 uno dei pochi allenatori ad usufruire della possibilit\u00e0, concessa solo quell'anno, di guidare due squadre italiane nella stessa stagione. Dapprima Maurizio Zamparini lo chiama al in Serie B alla terza giornata in sostituzione di Gian Piero Ventura: malgrado un promettente inizio con due vittorie consecutive, i risultati peggiorano rapidamente e alla dodicesima giornata la sconfitta per 1-3 in casa contro l'Udinese e un bilancio di tre vittorie, tre pareggi e cinque sconfitte ne determinano il licenziamento e la sostituzione con Gabriele Geretto, che si alterner\u00e0 con Ventura sulla panchina lagunare fino a fine stagione. Successivamente il suo antico mentore Luigi Corioni lo chiama alla ventunesima giornata al capezzale del Brescia ultimo in Serie A: resta in carica solo sei partite - che saranno le ultime della sua carriera nella massima serie italiana - con altrettante sconfitte, prima di essere sostituito da Adelio Moro, gi\u00e0 a libro paga della societ\u00e0 come ex assistente di Mircea Lucescu con cui le Rondinelle avevano iniziato la stagione.\nNel 1995-96 il in Serie B lo chiama alla ventiseiesima giornata in sostituzione di Francesco Oddo: gli abruzzesi, primi in classifica dopo il girone d'andata, avevano perso contatto con la vetta dopo una crisi di risultati e intendevano provare a riagganciare la zona promozione. L'arrivo di Maifredi non porta per\u00f2 i risultati sperati: con soli otto punti in dieci partite (frutto di due vittorie, due pareggi e sei sconfitte) il finisce a met\u00e0 classifica e richiama Oddo in panchina per le ultime due giornate.\nIn seguito prova per due volte l'avventura all'estero: all'Esp\u00e9rance (in Tunisia) nel 1997 e all'Albacete nella serie B spagnola, club in si era costituita una vera e propria colonia italiana con i calciatori Giuseppe Baronchelli, Salvatore Giunta ed Antonio Rizzolo, nel 98-99. Entrambe le esperienze si chiudono dopo poche settimane con scarse soddisfazioni.\nNella stagione 2000-2001 viene chiamato in Serie C1 dalla : dopo una promettente vittoria per 3-4 sul campo del all'esordio, la squadra non riesce pi\u00f9 vincere e all'ottava giornata, il 23 ottobre 2000, dopo la sconfitta per 4-1 subita in casa dall' di Antonio Cabrini, che Maifredi aveva allenato al Bologna, viene esonerato con un bilancio di una vittoria, tre pareggi e quattro sconfitte.\nNel dicembre 2009 diventa direttore tecnico del Brescia. Il 25 settembre 2013 torna a sedere pro tempore sulla panchina del Brescia, in Serie B, dopo le improvvise dimissioni di Marco Giampaolo, a tredici anni di distanza dall'ultima esperienza diretta su una panchina. La squadra perde 2-0 sul campo del e il 30 settembre viene ufficializzato l'arrivo del nuovo tecnico Cristiano Bergodi.\nDopo il ritiro.\nDal 2003 al 2009, durante la trasmissione sportiva \"Quelli che il calcio\", condotta da Simona Ventura, Maifredi guidava scherzosamente una piccola squadra di ex calciatori, il \"Maifredi Team\", che mostrava al pubblico a casa i gol della giornata, come una sorta di \"moviola umana\". Dopo questa esperienza, ha lavorato come opinionista televisivo su Mediaset Premium."}
{"id": "236826", "revid": "123789058", "url": "https://it.wikipedia.org/wiki?curid=236826", "title": "Proton (azienda)", "text": "La Perusaharan Otomobil Nasional Sdn Bhd Company (Proton) \u00e8 un produttore di automobili, motocicli ed elicotteri malaysiano nato nel 1985.\nNel 1995, la Proton ha lanciato la \"Saga\", il suo primo modello automobilistico di derivazione Mitsubishi.\nDopo l'ingresso in Borsa avvenuto nel 1992, nel 1996 l'azienda ha acquisito la casa automobilistica britannica Lotus e il produttore italiano di motociclette MV Agusta nel 2003. Quest'ultimo marchio \u00e8 stato poi rivenduto alla fine del 2005.\nFino a poco tempo fa la produzione Proton era largamente basata sul design Mitsubishi, e con la stessa azienda giapponese ha sempre avuto una collaborazione tecnica importante (La Mitsubishi \u00e8 uno degli azionisti maggiori); ciononostante, dal 2004 Proton ha sviluppato la sua linea di progettazione e produzione che esporta in ben 50 nazioni del mondo."}
{"id": "236828", "revid": "37401", "url": "https://it.wikipedia.org/wiki?curid=236828", "title": "Frase complessa", "text": ""}
{"id": "236829", "revid": "404449", "url": "https://it.wikipedia.org/wiki?curid=236829", "title": "Disco", "text": ""}
{"id": "236830", "revid": "767487", "url": "https://it.wikipedia.org/wiki?curid=236830", "title": "Carattere sessuale", "text": ""}
{"id": "236832", "revid": "1833487", "url": "https://it.wikipedia.org/wiki?curid=236832", "title": "Jan Peter Balkenende", "text": "Biografia.\nFormazione, lavoro e primi passi in politica.\nDopo essersi laureato in legge e storia alla Libera Universit\u00e0 di Amsterdam, si iscrisse all'Appello Cristiano Democratico (CDA) e divenne consigliere comunale ad Amstelveen e professore del pensiero cristiano sociale nello stesso ateneo in cui aveva studiato. Entr\u00f2 per la prima volta in parlamento nel 1998, quando il CDA era all'opposizione, ed a poco a poco divenne il responsabile di quasi tutti i settori interni al partito (economia, solidariet\u00e0 sociale, giustizia, interni).\nIl 1\u00ba ottobre del 2001 divenne presidente del gruppo parlamentare del CDA in sostituzione di Jaap de Hoop Scheffer ed il 3 novembre dello stesso anno complet\u00f2 la sua scalata al partito venendo nominato segretario nazionale dello stesso.\nCapo del governo.\nIn occasione delle elezioni legislative del 2002 il CDA ottenne il 27,9% dei voti e Balkenende ministro-presidente; tuttavia il successo della lista di estrema destra fondata da Pim Fortuyn, che ebbe ben 26 seggi, gli imped\u00ec di formare un governo stabile.\nAlle elezioni legislative del 2003 il CDA si rafforz\u00f2 raggiungendo il 28,6% dei consensi, a fronte del 27,3% del Partito del Lavoro. Balkenende form\u00f2 cos\u00ec un governo di coalizione con Partito Popolare per la Libert\u00e0 e la Democrazia (VVD) e Democratici 66, formazioni che si erano precedentemente opposte a molte sue iniziative.\nIl 1\u00ba luglio del 2004 Balkenende \u00e8 stato nominato presidente di turno dell'Unione europea.\nIl 30 giugno del 2006, al termine di un aspro alterco sul tema dell'immigrazione tra il suo ministro dell'immigrazione, la conservatrice Rita Verdonk e la parlamentare progressista Ayaan Hirsi Ali i Democratici 66 tolsero la loro fiducia all'esecutivo ed a Balkenende non rest\u00f2 che dimettersi, annunciare nuove elezioni e varare un governo di transizione, sostenuto ormai dai soli CDA e VVD.\nNelle nuove consultazioni generali, che si tennero il 22 novembre del 2006, il CDA si conferm\u00f2 il primo partito olandese ma perse ancora qualcosa, attestandosi al 26,5% dei consensi; ci\u00f2, unito all'arretramento del VVD, rese impossibile la prosecuzione dell'alleanza con quest'ultimo partito, per cui, dopo alcuni mesi di stallo, si giunse alla formazione di una coalizione cristiano-sociale con l'Unione Cristiana ed i laburisti, con la benevola astensione del Partito Socialista.\nIn tal modo, Balkenende ha potuto annunciare alla nazione il 7 febbraio 2007 di aver proceduto alla formazione del suo quarto gabinetto, che per\u00f2 anche stavolta si doveva rivelare abbastanza debole, a causa dei continui contrasti tra CDA e PvdA. La tensione ha raggiunto il suo apice nel febbraio 2010, allorch\u00e9 l'esecutivo fu chiamato, anche dietro pressante richiesta della NATO, a prolungare la missione militare olandese in Afghanistan: divenuto chiaro che non solo la maggioranza dei parlamentari era contraria al provvedimento, ma che questo non veniva sostenuto neanche dallo stesso Partito del Lavoro, dopo un lunghissimo Consiglio dei ministri tenutosi nella notte tra 19 e 20 febbraio, Balkenende non ha avuto altra alternativa che le dimissioni e le elezioni legislative del 2010.\nVita privata.\nNel 1996 spos\u00f2 l'avvocato Bianca Hoogendijk, che aveva conosciuto nel 1988, quando era assistente del gruppo della frazione parlamentare del CDA. Nei primi anni la coppia sposata viveva ancora a parte: solo dopo la nascita della figlia Amelie (1999) la coppia viveva insieme a Capelle aan den IJssel. Hoogendijk \u00e8 la prima moglie olandese di un primo ministro a usare il proprio nome invece di usare quello di suo marito. \u00c8 anche la prima consorte di un primo ministro che ha un lavoro fuori casa (lavora come docente universitaria in diritto del lavoro presso l'Universit\u00e0 Erasmus di Rotterdam) e ha un dottorato.\nBalkenende \u00e8 un membro professato della Chiesa protestante nei Paesi Bassi (fino alla fusione del 2004 delle Chiese riformate nei Paesi Bassi). Durante la 35\u00aa giornata EO-Youth, il 13 giugno 2009, ha detto: \"Ce n'\u00e8 uno che ti d\u00e0 sempre forza anche quando \u00e8 difficile. Questo vale anche per me, in quanto Primo Ministro e io l'ho sperimentato regolarmente.\" Con, tra gli altri, l'ex presidente degli Stati Uniti Bill Clinton e l'ex primo ministro britannico Tony Blair Jan Peter Balkenende ha ripetutamente profilato se stesso come grande ammiratore e sostenitore del comunitarismo di Amitai Etzioni, e ha scritto la prefazione al libro di Etzioni \"De nieuwe gulden regel\" (Kampen, 2005; traduzione olandese di \"The New Golden Rule: Community and Morality in a Democratic Society\". New York, 1997)."}
{"id": "236833", "revid": "6923", "url": "https://it.wikipedia.org/wiki?curid=236833", "title": "Ifi", "text": ""}
{"id": "236835", "revid": "1318658", "url": "https://it.wikipedia.org/wiki?curid=236835", "title": "Wim Kok", "text": "Presidente della Federatie Nederlandse Vakbeweging \"(Confederazione dei sindacati olandesi)\" dal 1976 al 1986, nello stesso anno 1986 \u00e8 diventato capo del PvdA e nel 1989 \u00e8 diventato vice primo ministro e ministro delle finanze nella grande coalizione guidata dal democristiano Ruud Lubbers.\nNel 1994, nonostante le perdite significative, che richiedono le elezioni legislative ha formato la prima \"coalizione viola\" con i liberali (VVD) e i Democratici 66 (D66). Si dimette dalla carica il 15 aprile 2002, un mese prima delle elezioni, dopo le rivelazioni che i Paesi Bassi hanno fatto sul non intervenire per evitare il massacro di Srebrenica mentre erano l\u00ec.\nDurante i suoi otto anni al potere, il paese ha registrato una forte crescita economica ed \u00e8 riconosciuto a livello internazionale come l'iniziatore del 'modello polder', una forma di terza via. Si \u00e8 ritirato dalla politica nel 2002, ma nel 2007 \u00e8 stato membro del Comitato d'azione per la democrazia europea.\nPrimi anni di vita.\nWillem Kok \u00e8 nato il 29 settembre 1938, a Bergambacht nella provincia olandese dell'Olanda Meridionale, figlio di Willem Kok (29 marzo 1910 - 10 gennaio 1981) falegname e Neeltje de Jager (nata il 7 ottobre 1913). Ha un fratello minore nato nel 1945.\nPercorso professionale.\nAssunto dalla societ\u00e0 commerciale \"Sembodja Malaja\" ad Amsterdam nel 1959, \u00e8 stato nominato due anni pi\u00f9 tardi come assistente nel settore internazionale di costruzione del palazzo della Confederazione sindacale olandese (NVV), prima di diventare un membro del team economico nel 1965, e infine segretario sindacale nel 1967.\nAlto funzionario sindacale.\nDopo gli studi in economia, ha intrapreso nel 1961 la carriera nel sindacato socialista, noto per le sue posizioni molto accese, di cui \u00e8 stato presidente dal 1976 al 1986.\nNel 1969, ha ottenuto una posizione di segretario confederale della NVV, \u00e8 stato eletto vice presidente nel 1972 e presidente nel 1973. Tre anni pi\u00f9 tardi pprender\u00e0 come Presidente della Federatie Nederlandse Vakbeweging (FNV), nato dalla fusione del sindacato NVV e NKV cattolico. Durante il suo mandato, durato dieci anni, egli \u00e8 anche presidente della Confederazione europea dei sindacati (CES) dal 1979 al 1982.\nCarriera politica.\nDal 1986 al 1994 ha ricoperto la carica di vice primo ministro e Ministro delle finanze in un governo di coalizione con l'Appello Cristiano Democratico (CDA) guidato da Ruud Lubbers.\nNel 1986 \u00e8 diventato segretario del Partito Socialdemocratico PvdA al posto di Joop den Uyl. Nel 1989 \u00e8 stato eletto come vicesegretario all'Internazionale Socialista.\nNel 1994 \u00e8 diventato Primo Ministro di un governo di coalizione con il partiti liberali VVD e Democratici 66 (D66). Si trattava della prima coalizione progressista dopo decenni di governi democristiani. La coalizione di governo \u00e8 stata confermata alle successive elezioni del 1998.\nSotto la presidenza Kok, il Paese ha conosciuto un boom economico. Il consenso popolare per visione politica di Kok, tuttavia, declin\u00f2 precocemente con l'emergere di Pim Fortuyn nel 2002.\nIl secondo esecutivo Kok cadde alcune settimane prima delle elezioni del maggio 2002, quando l'intero governo si dimise in seguito alle voci sulle possibili responsabilit\u00e0 olandesi nel massacro di Srebrenica.\nDopo le elezioni del 2002 ha lasciato la politica attiva, venendo sostituito alla guida del PvdA da Ad Melkert.\nTra aprile e novembre 2004, Kok ha condotto un'analisi e revisione dell'Agenda di Lisbona, presentando alcune proposte alla Commissione europea per il rilancio della strategia.\nWin Kok ha ricoperto i seguenti incarichi:\nRapida ascesa.\nIl 3 giugno 1986 Kok \u00e8 stato eletto primo deputato alla Seconda camera degli Stati generali, e il 21 luglio successivo prende parte alla presidenza del Partito del Lavoro (PvdA) e al suo gruppo parlamentare. \u00c8 diventato il leader dell'opposizione nella coalizione di centro-destra del governo guidato da Ruud Lubbers.\nMinistro delle Finanze.\nIl 7 luglio 1989 \u00e8 in cima alla lista parlamentare (lijsttrekker) per il PvdA. Il 6 settembre successivo, giorno delle elezioni, l'Appello Cristiano Democratico (CDA) di Lubbers ottiene 54 deputati eletti su 150, contro i 49 del PvdA, in calo di tre deputati. Tuttavia, i 22 seggi del Partito popolare liberale e democratico (VVD) non consentono un costante rinnovamento della coalizione di governo uscente, il leader Lubbers e Kok formano una grande coalizione con 103 posti a sedere, in cui il leader del PvdA occupa le posizioni di vice primo Ministro e ministro delle finanze a partire dal 7 novembre.\nPrimo ministro (1994-2002).\nAncora una volta Kok \u00e8 leader del partito laburista per le elezioni del 3 maggio 1994, in cui ha vinto le elezioni con solo 37 eletti, contro 34 per il CDA, che necessitano di una pi\u00f9 bassa rappresentanza parlamentare in 25 anni. Allo stesso modo, la coalizione uscente ha subito una sconfitta schiacciante, perdendo quasi un terzo dei suoi posti a sedere.\nI Democratici 66 (D'66), grandi vincitori delle elezioni, respingono l'idea di una coalizione di centro-destra con il CDA e il Partito popolare liberale e democratico (VVD). Essi suggeriscono piuttosto una \"coalizione viola\" tra il PvdA, il VVD e loro. Chiamata \u00ab Coalizione verde \u00bb, il 6 maggio, il presidente della Prima camera Tjeenk Willink conferma nella sua relazione che questa opzione sembra essere l'unica concepibile, pur essendo sostenuta dall'Appello Cristiano Democratico. Dopo 108 giorni di colloqui, \u00e8 stato raggiunto un accordo tra le tre squadre a formare una forte coalizione di 92 su 150 seggi.\nIl 22 agosto 1994, Wim Kok \u00e8 stato nominato primo ministro dei Paesi Bassi dalla regina Beatrice. Kok \u00e8 il primo leader del PvdA a governare senza l'appoggio di un partito \"confessionale\" dal 1977 e dalla fine del mandato di Joop den Uyl.\nDurante i suoi otto anni al potere, la sua coalizione \u00e8 stata particolarmente impegnata nel risanamento del bilancio, la questione del matrimonio gay e l'eutanasia autorizzata che viene in parte legalizzata. Approfittando della forte crescita economica di questo periodo, il paese ha sperimentato un sacco di posti di lavoro, al punto che i settori dell'istruzione e della sanit\u00e0 pubblica hanno sperimentato carenze di manodopera, questo ha portato all'introduzione di liste di attesa impopolari nel settore sanitario. Egli ha anche esortato una riduzione della tassazione per gli individui e le imprese. Questa miscela armoniosa di liberalismo economico, liberalismo politico e protezione sociale che si \u00e8 guadagnata la politica di Kok e la coalizione viola prende il soprannome di \u00ab modello polder \u00bb.\nCon la presidenza olandese dell'Unione europea nella seconda met\u00e0 del 1997, pu\u00f2 essere considerato come un leader di successo del PvdA in quanto \u00e8 durante questo periodo che viene firmato il Trattato di Amsterdam, che rafforza i poteri dell'UE in materia di giustizia, polizia e libera circolazione. Riconfermato dopo le elezioni del 1998, durante il quale il suo partito ha guadagnato 8 eletti, e la coalizione viola va da 92 a 97 deputati, ha annunciato nel 2001 l'intenzione di ritirarsi dalla politica alla fine delle elezioni del 15 maggio 2002. Passa cos\u00ec il 15 dicembre la direzione del PvdA a Ad Melkert.\nIl 15 aprile 2002, un mese prima del voto, lui e il suo governo danno le dimissioni in blocco a seguito della pubblicazione di un rapporto dell'Istituto NIOD per la guerra, l'Olocausto e gli Studi sul genocidio, in cui i Paesi Bassi erano indirettamente responsabili di migliaia di morti nel massacro di Srebrenica in quanto il paese per ragioni umanitarie e politiche, aveva deciso di \u00ab imbarcarsi in una missione di pace senza cervello e impraticabile \u00bb.\nLegacy.\nKok \u00e8 stato molto elogiato per le sue filosofie del suo modello di terza via e del modello di filosofia dei polder e per il successo della sua Coalizione Viola. Durante la sua premiership, i suoi governi sono stati responsabili dell'attuazione di diverse riforme sociali, stimolando l'economia per una maggiore occupazione e privatizzazione e riducendo ulteriormente il deficit. Come risultato di questo, e grazie alle sue capacit\u00e0 di manager e negoziatore, Kok ha ottenuto lo status di statista dai suoi colleghi leader europei.\nDopo la politica.\nKok ha lasciato la politica olandese dopo le elezioni, come aveva gi\u00e0 annunciato l'anno prima, ma ci\u00f2 non signific\u00f2 che la sua vita politica fosse finita. Come molti che hanno finito la carriera politica ufficiale, ha continuato ad influenzare la politica.\nDopo la sua premiership, Kok si ritir\u00f2 dalla politica attiva all'et\u00e0 di sessantatr\u00e9 anni e divenne un lobbista per l'Unione europea e presiedette parecchi \"gruppi di alto livello\". Ha inoltre occupato numerosi incarichi di consiglio di sorveglianza nel mondo delle imprese e dell'industria (ING Group, Koninklijke TNT Post, Royal Dutch Shell, KLM, Stork BV, Commissione Internazionale per le persone smarritite, Gruppo internazionale di crisi, Anne Frank Foundation e Club di Madrid dal 2009 al dicembre 2013) L'11 aprile 2003 gli \u00e8 stato assegnato il titolo onorario di Ministro di Stato.\nStrategia di Lisbona.\nTra l'aprile e il novembre 2004, Kok ha condotto una revisione della strategia di Lisbona e ha presentato una relazione contenente suggerimenti su come dare nuovo impulso al processo di Lisbona. La Commissione europea ha utilizzato questa relazione per dichiarare che le parti sociali e ambientali non fossero pi\u00f9 una priorit\u00e0 e dichiarando un ritorno all'Agenda di Lisbona solo in termini economici. Kok dal quel momento si \u00e8 occupato della strategia di Lisbona della Commissione europea ed \u00e8 stato nominato anche al consiglio consultivo dell'Associazione europea degli educatori di storia.\nVita personale.\nNel 1965, dopo quattro anni di datazione, Kok sposa Margrietha \"Rita\" Roukema (nata nel 1939). Ha adottato i suoi due figli da un matrimonio precedente, Carla (nata nel 1959) e Andr\u00e9 (nato nel 1961), disabile mentale e fisico e insieme hanno avuto un terzo figlio, Marcel (nato nel 1966).\nKok muore il 20 ottobre 2018 all'et\u00e0 di ottant'anni in un ospedale di Amsterdam, a seguito di un'insufficienza cardiaca. Il 27 ottobre 2018 viene svolto il suo funerale privato."}
{"id": "236836", "revid": "767487", "url": "https://it.wikipedia.org/wiki?curid=236836", "title": "L'amore sia con te", "text": "L'amore sia con te, del 1996, \u00e8 il primo album-raccolta del cantautore italiano Marco Masini.\nRaccoglie alcuni dei brani pi\u00f9 amati dal pubblico a partire dagli esordi dell'artista. \u00c8 arricchita dal brano inedito che d\u00e0 il titolo all'album e dalla canzone \"Meglio solo\", un vecchio brano del 1989 inciso nel lato B del 45 giri di \"Disperato\"."}
{"id": "236837", "revid": "547034", "url": "https://it.wikipedia.org/wiki?curid=236837", "title": "Ruud Lubbers", "text": "Nel 1982 \u00e8 stato nominato primo ministro dei Paesi Bassi con il supporto di una coalizione di centro-destra, poi \u00e8 diventato il leader politico del CDA. Nel 1989, in seguito alla rottura dell'alleanza di governo, ha formato una grande coalizione con il Partito del Lavoro. Considerato come una figura dal temperamento politico conservatore, \u00e8 descritto da alcuni come \"erede\" di Margaret Thatcher. Uno dei suoi pi\u00f9 famosi slogan elettorali \u00e8 \"pi\u00f9 mercato, meno Stato\" (\"Meer Markt Minder overheid\").\nNel 1994, si \u00e8 ritirato dalla politica dopo pi\u00f9 di undici anni alla guida del paese, che costitu\u00ec un record di longevit\u00e0. Nel 1995 si presenta alla carica di Segretario generale della NATO, ma gli Stati Uniti metteranno il loro veto.\nCinque anni pi\u00f9 tardi, \u00e8 stato nominato Alto Commissario delle Nazioni Unite per i rifugiati e si insedier\u00e0 nel 2001. Compromesso in uno scandalo di molestie sessuali nel 2004, viene finalmente assolto, ma si dimette nel 2005, pochi mesi prima della fine del suo mandato. Nel 2006 e nel 2010, si \u00e8 mostrato in due missioni d'inchiesta, su richiesta della regina Beatrice\nLubbers era noto per le sue capacit\u00e0 di leader e costruttore di consenso. Durante il suo mandato, i suoi governi sono stati responsabili di importanti riforme alla sicurezza sociale, stimolando la privatizzazione e lo sviluppo sostenibile, rivitalizzando l'economia dopo la recessione negli anni '80 e riducendo il deficit. Lubbers \u00e8 stato insignito del titolo onorifico di ministro di Stato il 31 gennaio 1995 e ha continuato a commentare gli affari politici come statista fino alla sua morte, all'et\u00e0 di 78 anni. Detiene il record come il pi\u00f9 giovane e il pi\u00f9 longevo Primo ministro dei Paesi Bassi con 11 anni, 291 giorni ed \u00e8 costantemente classificato sia dagli studiosi che dal pubblico come uno dei migliori primi ministri dopo la seconda guerra mondiale.\nBiografia.\nLubbers \u00e8 nato in una famiglia cattolica di imprenditori. Ha frequentato il liceo presso i Gesuiti al \"Canisius College\" di Nimega e ha studiato dal 1957 al 1962 economia presso l'Universit\u00e0 Erasmus di Rotterdam; Si \u00e8 laureato con lode. Il padre ebbe Hollandia, un laboratorio di costruzione e di ingegneria a Krimpen aan den IJssel, di cui era proprietario. Quando Lubbers anziano mor\u00ec improvvisamente nel 1963, la guida del business fu presa dai figli Rob e Ruud.\nRuud Lubbers \u00e8 stato un membro dell\"'Associazione studentesca cattolica Sanctus Laurentius\" e divenne presidente dell'allora \"Unione delle associazioni studentesche cattoliche nei Paesi Bassi\". Si \u00e8 sposato nel 1962 con Ria Hoogeweegen. Ha avuto tre figli: Paolo, Bart e Helen.\nNel 2000 \u00e8 stato presidente del WWF.\nPolitica.\nMinistro degli Affari economici.\nMembro del Partito Popolare Cattolico (KVP) dal 1964, l'11 maggio 1973 \u00e8 stato nominato ministro degli affari economici nel grande governo di coalizione guidato dal primo ministro del Lavoro Joop den Uyl.\nDurante il suo mandato, egli ottiene il mantenimento della disponibilit\u00e0 di petrolio nel paese dai paesi arabi, e viene approvata una legge che d\u00e0 il controllo del governo sui prezzi e i salari. Inoltre promuove gli investimenti, l'adozione di misure per ristrutturare il settore e offre una nuova politica energetica includendo il garantire la sicurezza di approvvigionamento del paese.\nSalita e potere.\n\u00c8 stato eletto alle elezioni nella Tweede Kamer del 25 maggio 1977.\nPrende possesso del suo mandato il 22 dicembre, a seguito della formazione di un governo di centro-destra con il cristiano democratico Dries van Agt, che non partecipa. Il 7 novembre 1978 succede a Willem Aantjes come presidente del CDA, quest'ultimo costretto a dimettersi dopo le accuse sul suo comportamento durante la Seconda guerra mondiale.\nNelle elezioni dell'8 settembre 1982, il CDA ottiene il 29,3% dei voti e 45 deputati, un punto e due posti in meno sul lavoro. Anche se i cristiano-democratici sono in grado di formare una coalizione di maggioranza, van Agt si rifiuta di eseguire un nuovo mandato. Il partito sceglie Lubbers a succedergli. Questo imposta la maggioranza con il Partito Popolare per la Libert\u00e0 e la Democrazia (VVD), che a sua volta ottiene 36 deputati.\nPrimo ministro (1982-1994).\nCoalizione di centro destra.\nIl 4 novembre \u00e8 stato nominato primo ministro dei Paesi Bassi. Nel giorno del suo insediamento, \u00e8 il pi\u00f9 giovane capo del governo olandese, essendo a soli 43 anni.\nIl suo governo ha poi proceduto a tagli profondi del bilancio, in particolare nel campo della salute, dell'istruzione e della protezione sociale, consentendo una drastica riduzione del deficit pubblico. Ha anche guidato la privatizzazione delle telecomunicazioni, postali, ferrovie e altre aziende pubbliche, riducendo le tasse e la durata del tempo di lavoro.\nNel 1984, dopo la visita di un anno precedente negli Stati Uniti e il suo incontro con Ronald Reagan, \u00e8 d'accordo che la NATO possa dispiegare missili da crociera nei Paesi Bassi, in quanto parte della crisi dei missili europei arriva con un conseguente grande manifestazione a L'Aia. Nello stesso anno, ha partecipato all'epilogo della crisi derivante dalla domanda presentata da Margaret Thatcher per ottenere uno sconto sul contributo del Regno Unito al bilancio dell'UE, sigillato l'accordo al Consiglio europeo di Fontainebleau.\nEgli ha inoltre visitato l'URSS nel 1986, al fine di discutere sul disarmo, e ha esortato l'evoluzione istituzionale di Aruba e le Antille olandesi.\nLe elezioni legislative del 21 maggio 1986 sono un trionfo per Ruud Lubbers: il CDA progredisce al 34,6% dei voti e 54 seggi, un record che accade tre anni pi\u00f9 tardi. Due posti a sedere, si avvale del Partito del Lavoro (PvdA). I liberali ottengono solo 27 deputati, la distanza tra le due parti aumenta di maggioranza da 9 a 27 deputati. Insieme il 14 luglio formano un nuovo governo.\nIl 3 maggio 1989, il governo si dimette e prevede nuove elezioni il 6 settembre. Il VVD ha infatti rifiutato di sostenere il finanziamento del piano ambientale nazionale, che prevedeva un aumento dei prezzi del carburante dalla rimozione di un vantaggio fiscale.\nLa grande coalizione.\nIl giorno delle elezioni, i Democratici-cristiani hanno vinto il 35,3% dei voti e hanno ottenuto 54 deputati. I liberali che hanno ottenuto il 14,6% dei voti, hanno pi\u00f9 di 22 parlamentari. Il rinnovo della maggioranza uscente \u00e8 troppo rischiosa, Lubbers si rivolge al PvdA, che contiene 49 posti. 7 novembre 1989, dopo soli due mesi di trattative, il governo Lubbers III entra in carica. Il leader laburista Wim Kok detiene la carica di Vice Primo Ministro e Ministro delle Finanze.\nIl nuovo governo ha avuto particolare attenzione nel garantire la ripresa dell'economia, appesantita dal calo della crescita e l'aumento della disoccupazione, che lo ha portato ad adottare una politica di rigore di bilancio e di revisione del sistema di disabilit\u00e0 del lavoro per promuovere un ritorno al lavoro.\nIl 1990 \u00e8 ricco nel campo diplomatico in quanto i Paesi Bassi annullano la loro partecipazione alla guerra del Golfo, promuovendo il coordinamento delle politiche energetiche dei membri della Comunit\u00e0 economica europea e ripristinando le loro relazioni con il Sudafrica, dove ha avuto inizio lo smantellamento del regime di apartheid. Un anno dopo, i membri della CEE firmano il Trattato di Maastricht sull'Unione europea, che rafforza i legami politici.\nIl 4 ottobre 1992 Lubbers affronta lo schianto del volo El Al 1862 nel comune di Bijlmermeer, un sobborgo di Amsterdam.\nAltre attivit\u00e0.\nAttivit\u00e0 ecologiche.\nA seguito del Summit sulla Terra nel 1992, Lubbers si \u00e8 impegnato con l'iniziativa Carta della Terra in collaborazione con Mikhail Gorbachev e Maurice Strong. Il documento della Carta della Terra \u00e8 stato lanciato nel Palazzo della Pace a L'Aia nel giugno 2000. Lubbers \u00e8 un membro attivo della Commissione internazionale della Carta della Terra che si estende, in particolare alla giovent\u00f9 in Olanda, con il messaggio della Carta della Terra per una strategia sostenibile e un Mondo pacifico.\nAccademico.\nDal 1995 al 2000 insegna Studi sulla Globalizzazione presso l'Universit\u00e0 di Tilburg nei Paesi Bassi e presso la John F. Kennedy School of Government presso l'Universit\u00e0 di Harvard negli Stati Uniti. \u00c8 stato anche vicepresidente della Commissione Mondiale Indipendente sugli Oceani e presidente di Globus, l'Istituto per la Globalizzazione e lo Sviluppo con sede a Tilburg.\nAlto commissariato delle Nazioni Unite per i rifugiati.\nAlla fine dell'anno 2000, Lubbers \u00e8 stato nominato dal segretario generale delle Nazioni Unite Kofi Annan succedendo a Sadako Ogata come alto commissario delle Nazioni Unite per i rifugiati (UNHCR).\nA partire dal 1\u00ba gennaio 2001, Lubbers ha guidato l'UNHCR, che ha costituito oltre 5.000 dipendenti che lavorano in tutto il mondo, e che riguarda circa 21 milioni di profughi e sfollati internamente in oltre 120 paesi in tutto il mondo. Durante il suo mandato, il numero dei rifugiati in tutto il mondo \u00e8 diminuito di quasi il 22%, passando da 21,8 milioni nel 2001 a quasi 17,1 milioni all'inizio del 2004.\nLubbers ha anche favorito una politica generosa di rifugiati per i Paesi Bassi e critica la Legge sui cittadini stranieri (Vreemdelingenwet). Ha anche stabilizzato la situazione finanziaria dell'UNHCR e ha aumentato notevolmente i mezzi finanziari per il ricovero dei rifugiati \nOgni anno ha donato circa 300.000 dollari all'agenzia rifugiati da quando ha assunto la sua carica nel 2001, coprendo quindi il proprio stipendio e le spese di viaggio annuali di 167.000 dollari.\nInformatore.\nDopo la caduta del Governo Balkenende II, Lubbers \u00e8 diventato l'informatore per la formazione del Governo Balkenende III.\nPer la formazione del governo olandese del 2010, dopo incontri di coalizione tra il Partito Popolare per la Libert\u00e0 e la Democrazia, il Partito del Lavoro, i Democratici 66 e Sinistra Verde che non hanno costituito un nuovo governo viola, \u00e8 stato nuovamente chiesto a Lubbers di diventare Informatore cercando la possibilit\u00e0 di una nuova coalizione.\nMorte.\nLubbers \u00e8 morto a Rotterdam il 14 febbraio 2018, all'et\u00e0 di 78 anni per cause naturali. Tra i leader mondiali i quali hanno offerto le loro condoglianze c'era l'ex presidente dell'Unione Sovietica Michail Gorba\u010d\u00ebv, il Primo ministro della Russia ed ex Presidente della Russia Dmitrij Medvedev, il Cancelliere della Germania Angela Merkel, l'ex Primo ministro del Portogallo e Segretario generale delle Nazioni Unite Ant\u00f3nio Guterres, l'Alto commissario delle Nazioni Unite per i rifugiati Filippo Grandi e il Presidente della Commissione Europea ed ex Primo ministro del Lussemburgo Jean-Claude Juncker. I primi ministri Dries van Agt, Wim Kok e Jan Peter Balkenende. I funerali si sono svolti il 20 febbraio 2018 e hanno partecipato il primo ministro Mark Rutte e tutti gli ex primi ministri viventi."}
{"id": "236838", "revid": "1892390", "url": "https://it.wikipedia.org/wiki?curid=236838", "title": "Dries van Agt", "text": "\u00c8 stato Primo ministro dei Paesi Bassi dal 19 dicembre 1977 al 4 novembre 1982, membro dell'Appello Cristiano Democratico.\nVan Agt \u00e8 un giurista di occupazione, ha lavorato come avvocato per lo studio legale Van der Putt, Nijst, Van Sandick e Depla dal 1956 al 1958, quando \u00e8 diventato un impiegato che lavorava per il Ministero dell'agricoltura e della pesca e il Ministero della giustizia fino al 1968. Van Agt \u00e8 diventato professore di procedura penale all'Universit\u00e0 Radboud di Nimega nel 1968. Nel 1971 \u00e8 stato nominato giudice presso la corte di Arnhem. Dopo l'elezione generale olandese del 1971 a Van Agt gli \u00e8 stato chiesto dal Partito Popolare Cattolico (KVP) di diventare ministro della giustizia nel Governo Biesheuvel I. Van Agt ha accettato l'incarico e si \u00e8 dimesso come professore e giudice lo stesso giorno, assumendo la carica di nuovo ministro della giustizia il 6 luglio 1971. Van Agt \u00e8 rimasto ministro della giustizia nel Governo Den Uyl dopo le elezioni generali olandesi del 1972 e divenne poi vice primo ministro l'11 maggio 1973. Il 22 ottobre 1976 Van Agt \u00e8 stato selezionato come primo leader dell'Appello Democratico Cristiano e divenne Lijsttrekker (primo candidato) per le elezioni generali olandesi del 1977. Ha rassegnato le dimissioni come vice primo ministro e ministro della giustizia per diventare primo leader parlamentare dell'Appello Cristiano Democratico nella Camera dei rappresentanti e membro della Camera dei Rappresentanti che ha preso l'incarico l'8 giugno 1977. Dopo l'elezione, l'Appello Cristiano Democratico \u00e8 diventato il secondo pi\u00f9 grande partito della Camera dei Rappresentanti.\nDopo una formazione fallita del Partito del Lavoro, Van Agt ha concluso un accordo con il leader del Partito Popolare per la Libert\u00e0 e la Democrazia Hans Wiegel che ha portato alla formazione del Governo Van Agt-Wiegel con Van Agt che \u00e8 divenuto primo ministro dei Paesi Bassi il 19 dicembre 1977. Con la seguente elezione generale olandese del 1981, Van Agt \u00e8 di nuovo Lijsttrekker e prende parte ad una formazione di coalizione con il Partito del Lavoro e i Democratici 66 (D66) che hanno portato al Governo van Agt II. Il 29 maggio 1982 il Governo Van Agt II \u00e8 crollato dopo che il Partito Laburista ritir\u00f2 il suo sostegno. Il vecchio Governo van Agt III \u00e8 stato formato con Van Agt il quale \u00e8 diventato ministro degli affari esteri. Il governo Van Agt III rimase in carica fino alle elezioni generali olandesi del 1982. Van Agt di nuovo come Lijsttrekker ha perso tre seggi e l'Appello Cristiano Democratico \u00e8 diventato il secondo pi\u00f9 grande partito. \u00c8 stata costituita una formazione armonica con il Partito Popolare per la Libert\u00e0 e la Democrazia (VVD), ma Van Agt ha inaspettatamente annunciato il suo ritiro dalla politica nazionale e si \u00e8 dimesso come Responsabile dell'Appello Cristiano Democratico il 25 ottobre 1982. Van Agt \u00e8 rimasto primo ministro dei Paesi Bassi fino all'insediamento del Governo Lubbers I, avvenuto il 4 novembre 1982.\nDopo la sua premiership, van Agt \u00e8 rimasto nella politica attiva ed \u00e8 diventato Commissario del regina del Brabante settentrionale il 1\u00ba giugno 1983. Il 22 aprile 1987 van Agt si \u00e8 dimesso come Commissario della regina a causa delle critiche sulla sua cooperazione con gli Stati provinciali. Van Agt \u00e8 diventato diplomatico per le Comunit\u00e0 europee ed \u00e8 stato ambasciatore dell'Unione europea in Giappone dal 1\u00ba aprile 1987 al 1\u00ba gennaio 1990, quando \u00e8 diventato ambasciatore dell'Unione europea negli Stati Uniti fino al 1\u00ba aprile 1995 quando si \u00e8 ritirato dalla politica all'et\u00e0 di sessantaquattro anni. Dopo la fine della sua carriera politica attiva, Van Agt ha occupato numerosi seggi nei consigli di sorveglianza delle organizzazioni internazionali non governative (InterAction Council, Green Cross International e la Fondazione Edmund Burke). Van Agt \u00e8 stato professore di relazioni internazionali presso l'Universit\u00e0 Ritsumeikan, l'Universit\u00e0 delle Nazioni Unite e l'Universit\u00e0 Kwansei Gakuin dal 1995 al 2004.\nVan Agt \u00e8 conosciuto per le sue capacit\u00e0 di negoziatore e pensatore. Durante la sua premiership, i suoi governi sono stati responsabili della riforma del settore pubblico, del servizio civile e della lotta contro la recessione negli anni '80. Ha la distinzione di essere il primo Primo Ministro dell'Appello Cristiano Democratico dei Paesi Bassi. Van Agt \u00e8 anche stato attivo come attivista dell'anti-guerra e dei diritti umani e come avvocato nel promuovere la soluzione a due stati per il conflitto israelo-palestinese. Van Agt continua a commentare gli affari politici come statista. Con la morte di Piet de Jong nel luglio 2016, \u00e8 diventato il primo ministro olandese vivente pi\u00f9 vecchio.\nOrigine e studi.\nVan Agt \u00e8 figlio di Franciscus Antonius Petrus Maria (Frans) van Agt (1899-1974, produttore tessile) di Eindhoven e di Anna Godefrida Wilhelmina Sophia (Annie) Frencken (1902-1978) di Princenhage. Van Agt \u00e8 il maggiore di cinque figli ed \u00e8 stato chiamato come il suo nonno paterno. Van Agt \u00e8 un nipote di Godefridus Marcelis Frencken, per pi\u00f9 di 60 anni sindaco di Asten tra il 1843 e il 1904.\nHa frequentato l'Augustinianum Gymnasium a Eindhoven, dove Hans Gruijters \u00e8 stato un suo compagno di classe. Ha poi studiato giurisprudenza all'Universit\u00e0 cattolica di Nimega. Era un membro del Nijmeegsch Studenten Corps Carolus Magnus, dove ha incontrato il futuro presidente CSF e ministro Fons van der Stee. Si \u00e8 laureato con lode con un Master in diritto nel 1955.\nCarriera legale e accademica.\nFino al 1957 Van Agt ha lavorato come avvocato a Eindhoven. Poi fino al 1962 ha lavorato nell'ufficio affari legali e commerciali del Ministero dell'agricoltura e della pesca, e dal 1962 al 1968 ha lavorato per il Ministero della giustizia. Dal 1968 al 1971 \u00e8 stato professore di diritto e procedura penale presso l'Universit\u00e0 di Nimega.\nCarriera politica.\nMinistro e Vice primo ministro.\nVan Agt entra in politica come membro del Partito Popolare Cattolico, che si \u00e8 fuso con gli altri due principali partiti cristiani democratici nel 1980 per formare l'Appello Cristiano Democratico (CDA). Dal 1968 al 1971 Van Agt \u00e8 professore di diritto penale all'Universit\u00e0 Cattolica di Nimega. Dal 1971 al 1973 \u00e8 stato Ministro della giustizia nel governo di Barend Biesheuvel. Ha provocato oltraggio quando ha cercato di perdonare gli ultimi tre criminali di guerra nazisti nelle carceri olandesi nel 1972. Dal 1973 al 1977 \u00e8 stato vice primo ministro e ministro della giustizia nel governo di Joop den Uyl.\nLeader dell'Appello Cristiano Democratico.\nNel 1976 Van Agt \u00e8 stato eletto primo leader dell'Appello Cristiano Democratico, poi ancora in una federazione dei tre partiti religiosi, l'Unione Cristiana Storica, il Partito Popolare Cattolico e il Partito Anti-Rivoluzionario, che \u00e8 stato innanzitutto nel 1977 con una lista unita (la fusione \u00e8 seguita nel 1980). Con Van Agt come candidato principale, l'Appello Cristiano Democratico ha invertito nel 1977 gli anni di declino per tornare al potere.\nPrimo ministro.\nGoverno Van Agt I (1977-1981).\nNelle elezioni parlamentari del maggio 1977 il Partito Laburista ha ottenuto il maggior numero di posti, quindi una seconda coalizione di Joop den Uyl sembrava probabile. Tuttavia, la tensione tra il Partito popolare cattolico e il partito laburista nell'ultimo regno, combinata con la possibilit\u00e0 di una coalizione tra l'appello democratico cristiano e il Partito popolare per la libert\u00e0 e la democrazia, i colloqui sono falliti dopo un periodo di sette mesi. Finalmente Van Agt negozi\u00f2 un accordo con Hans Wiegel, leader del Partito Popolare per la Libert\u00e0 e la Democrazia. Dal 19 dicembre 1977 all'11 settembre 1981 Van Agt \u00e8 stato Primo Ministro dei Paesi Bassi e Ministro degli Affari generali nel Governo van Agt I.\nGoverno Van Agt II (1981-1982).\nNel 1981, l'Appello Cristiano Democratico, il Partito Popolare per la Libert\u00e0 e la Democrazia e il Partito del Lavoro hanno perso i seggi parlamentari, quindi non \u00e8 stato possibile proseguire l'Appello Democratico Cristiano con il Partito Popolare per la Libert\u00e0 e la Democrazia. Van Agt, leader dell'Appello Democratico Cristiano, \u00e8 stato costretto ad entrare in coalizione con il Partito Laburista. Anche i Democratici 66 (che, sotto Jan Terlouw hanno guadagnato un notevole numero di seggi) hanno partecipato ai colloqui di coalizione, dopo tre mesi di difficili negoziati che hanno portato al Governo van Agt II (11 settembre 1981 - 29 maggio 1982). In questa composizione Van Agt ha lavorato nuovamente con Joop den Uyl mentre Den Uyl \u00e8 stato nominato vice primo ministro e \"super ministro\" degli affari sociali e dell'occupazione. Le differenze caratterologiche e politiche hanno portato a diverse divisioni, e nel maggio 1982 il governo \u00e8 caduto.\nIl conflitto personale tra Van Agt e Den Uyl era cos\u00ec deteriorato che quando Den Uyl mor\u00ec da un tumore al cervello nel 1987, Van Agt non fu invitato al memoriale della famiglia. La moglie di Den Uyl Liesbeth ha sostenuto che Van Agt aveva impedito alla seconda coalizione di Den Uyl di formarsi nel 1977.\nGoverno Van Agt III (1982).\nIl governo custode \u00e8 passato come un governo di minoranza, con solo ministri delle parti dell'Appello Cristiano Democratico e Democratici 66, nel Governo van Agt III. Per la sostituzione dei sei ministri del Partito Laburista, sono stati istituiti cinque nuovi ministri dell'Appello Cristiano Democratico e Democratici 66, mentre van Agt al governo, nonch\u00e9 primo ministro \u00e8 stato anche ministro degli affari esteri.\nLe nuove elezioni parlamentari furono organizzate per il settembre 1982. Anche se Van Agt, a questo punto, era esaurito, fu persuaso nuovamente di essere il capo dell'Appello Democratico Cristiano, ma poco dopo l'elezione si ritir\u00f2 come candidato a primo ministro e fu seguito da Ruud Lubbers.\nDopo la politica.\nDiplomatico.\nDries van Agt \u00e8 stato ambasciatore della Comunit\u00e0 Europea in Giappone dal 1987 al 1990 e negli Stati Uniti dal 1990 al 1995. Dal 1995 al 1996 \u00e8 stato professore di relazioni internazionali presso l'Universit\u00e0 di Kyoto.\nProfessore.\nAttualmente \u00e8 Primo Consigliere per il Forum Internazionale per la Giustizia e la Pace, una fondazione sotto la legge olandese, registrata presso la Camera di Commercio di Amsterdam. Presieduta dal pensionato d'affari internazionale Ben Smoes, sono attualmente concentrati sulla giustizia e la pace in relazione al conflitto Israele / Palestina\nAttivista.\nVan Agt ha tenuto lezioni a maggio 2006 a Il Cairo su invito della rivista elettronica egiziana Arab-West Report sui grandi cambiamenti nel clima culturale dell'Europa nordoccidentale negli ultimi decenni, diventando pi\u00f9 ostili alla religione, incluso l'Islam. I musulmani, ha sostenuto, hanno bisogno di capire tali cambiamenti per poter meglio rispondere alle critiche europee sull'Islam e sul mondo musulmano.\nVan Agt ha anche parlato contro il Consiglio di Stato in Egitto per il ritardo continuo nella concessione del Centro per l'apprendimento arabo-occidentale (CAWU) dello status di ONG. Ha incontrato figure prominenti in Egitto per convincerle a farlo. Il Consiglio di Stato dell'Egitto, dopo la visita di van Agt nel Cairo nel 2006, ha stabilito il 18 febbraio 2007 che il Centro dovrebbe essere riconosciuto come una ONG sotto la legge egiziana, terminando la sua lotta triennale per ottenere questo status. L'Egitto \u00e8 noto per la sua riluttanza nel riconoscere lo status di ONG al fine di scoraggiare la partecipazione politica. Cornelis Hulsman, sociologo olandese, redattore capo del rapporto arabo-occidentale e capo del CAWU, ha affermato che lo sforzo di van Agt ha influenzato significativamente la realizzazione dei loro obiettivi, che di solito richiede una lunga durata e un controllo degli Scopi politici.\nPer alcuni anni ha preso una posizione sociabile per il Medio Oriente, provocando una feroce critica delle politiche svolte dal governo di Israele nei confronti dei palestinesi. Quando era in carica, van Agt era un sostenitore stabile di Israele, ma dopo aver abbandonato la carica di premier nel 1982, ha cambiato idea. Secondo le sue parole \u00e8 stato un importante punto di svolta una visita alla fine degli anni '90 presso l'Universit\u00e0 di Betlemme nella Cisgiordania occupata da Israele. Ha accusato Israele di \"terrorismo di Stato\" e di aver trasformato i territori dell'Autorit\u00e0 palestinese in \"bantustani\". Nel 2012 Van Agt ha affermato che gli ebrei dovrebbero avere uno stato in Germania anzich\u00e9 in Israele. Nel settembre 2016, riferendosi alla visita del primo ministro di Israele Benjamin Netanyahu nei Paesi Bassi, van Agt ha sostenuto che l'attuale occupazione israeliana dei territori palestinesi e l'insediamento nei territori costituivano un crimine di guerra ai sensi dello Statuto di Roma e sugger\u00ec che Netenyahu dovesse essere inquisito dalla Corte penale internazionale.\nVita personale.\nVan Agt \u00e8 noto per il suo uso di un linguaggio arcaico e dal fraseggio complicato, nonch\u00e9 per il suo amore per il ciclismo. \u00c8 sposato con Eugenie Krekelberg dal 1958 e ha con lei tre figli e sette nipoti. Nel 2012 \u00e8 entrato a far parte del consiglio consultivo del Museo internazionale per la storia della famiglia."}
{"id": "236840", "revid": "86306577", "url": "https://it.wikipedia.org/wiki?curid=236840", "title": "Basilica di Santa Maria Pi\u00e8 di Chienti", "text": ""}
{"id": "236844", "revid": "1318658", "url": "https://it.wikipedia.org/wiki?curid=236844", "title": "Scimmie (album)", "text": "Scimmie, pubblicato il 12 novembre 1998, \u00e8 il quinto album in studio di soli inediti del cantautore italiano Marco Masini.\nQuesto lavoro discografico \u00e8 un ripercorrere a ritroso l'evoluzione dell'umanit\u00e0. Consiste di 10 canzoni dai climi pi\u00f9 rock e testi emozionali che donano la forza e la maestosit\u00e0 di un concept album.\nCon questo album, Masini voleva riprendere la musica degli anni settanta che tanto aveva amato; quanto mai positivo il parere della critica, non lo \u00e8 stato altrettanto quello del pubblico che decret\u00f2 un parziale fallimento commerciale di un album non capito."}
{"id": "236845", "revid": "24019", "url": "https://it.wikipedia.org/wiki?curid=236845", "title": "Data frame", "text": ""}
{"id": "236847", "revid": "294", "url": "https://it.wikipedia.org/wiki?curid=236847", "title": "Mellon Collie", "text": ""}
{"id": "236849", "revid": "122424309", "url": "https://it.wikipedia.org/wiki?curid=236849", "title": "Leishmaniosi animale", "text": "La leishmaniosi animale \u00e8 una malattia sostenuta da parassiti appartenenti ai protozoi. L'agente principale della leishmaniosi nelle aree mediterranee \u00e8 la \"Leishmania infantum\", un parassita in grado di colpire soprattutto il cane e, pi\u00f9 raramente, anche gli esseri umani.\nVie di contagio.\nLa leishmaniosi viene veicolata in Europa dalla puntura del \"Phlebotomus papatasi\", comunemente chiamato pappatacio, insetto simile alla zanzara, mentre nel resto del mondo \u00e8 trasmessa da flebotomi del genere Lutzomyia. Il pappatacio colpisce principalmente da maggio ad ottobre e preferibilmente dal tramonto all'alba. \u00c8 presente in tutto il mondo, tranne, a quanto pare, in Australia, ma principalmente si trova in aree vicino al mare o nelle zone tropicali.\nLe numerose segnalazioni degli ultimi anni di casi di leishmaniosi canina provenienti da aree tradizionalmente ritenute indenni (anche dell'Italia settentrionale), debbono portare alla conclusione che - in pratica - non esistono zone, comunemente abitate, che possano essere considerate completamente sicure. Infatti se fino al 1989 il Nord Italia era considerato praticamente indenne dalla leishmaniosi canina, oggi esistono dei focolai accertati in Veneto, Emilia-Romagna e Piemonte ed altri probabili in Trentino, Alto Adige (2013) e Lombardia (Natale, 2004).\nIn Piemonte sono state accertate tre differenti aree in cui la leishmaniosi canina \u00e8 endemica (Torino, Ivrea, Casale Monferrato, Acqui Terme), con una sieroprevalenza che va dal 3,9% al 5,8%. \u00c8 stato identificato anche un possibile focus instabile in Valle d'Aosta: in quest'area montuosa non erano mai stati segnalati flebotomi in precedenti stazioni di cattura. In queste aree la colonizzazione pu\u00f2 essere avvenuta spontaneamente dalle zone costiere o in seguito agli aumentati movimenti di persone dalle aree mediterranee in cui abbondano i flebotomi. In queste aree del Piemonte e della Valle d'Aosta la presenza stagionale dei flebotomi va dalla seconda met\u00e0 di maggio a settembre. In base ad analogie climatiche e caratteristiche ambientali si pu\u00f2 anche prevedere che la diffusione della malattia s'estender\u00e0 nel prossimo futuro ad altre zone dell'Europa centrale.\nQuesta malattia colpisce il cane punto dall'insetto infetto e porta a sintomi piuttosto gravi.\nUn cane risultato positivo al test pu\u00f2 tuttavia vivere per molto tempo prima di manifestare sintomi, ma pu\u00f2 comunque diffondere la malattia. La leishmaniosi, inoltre, \u00e8 un'antropo-zoonosi, cio\u00e8 una malattia trasmissibile, in alcune particolari condizioni, anche all'uomo (vedi leishmaniosi umana).\nMolto importante \u00e8 tenere presente che la leishmania non viene trasmessa \"direttamente\" da cane a cane o da cane a persona: il protozoo infatti, per diventare infettante, deve prima compiere nel pappatacio una parte del proprio ciclo biologico. La vicinanza o il possesso di un cane infetto comportano dunque un rischio epidemiologico per l'uomo del tutto risibile, visto che in una zona endemica saranno molti milioni i pappataci infetti potenzialmente in grado di pungere.\nSintomi.\nLa leishmaniosi pu\u00f2 manifestarsi con una serie di sintomi che possono presentarsi assieme o singolarmente. Alcuni animali possono presentare prevalentemente la sintomatologia cutanea della malattia, in altri vengono colpiti gli organi interni, altri ancora manifestano sintomi di entrambi i tipi. La sintomatologia e i segni clinici possono pertanto essere, nei casi non conclamati, multiformi e talvolta difficili da inquadrare.\nLa sintomatologia \"classica\" della leishmaniosi comprende:\nDiagnosi.\nLa diagnosi viene effettuata sul sangue, sull'urina, su prelievi citologici di linfonodi, midollo osseo e milza. \nIl sangue viene valutato quali-quantitativamente nelle sue componenti cellulari (esame emocromocitometrico), in quelle proteiche plasmatiche (elettroforesi) e dal punto di vista immunologico, alla ricerca degli anticorpi indicanti il contatto col parassita (immunofluorescenza) o del parassita stesso (PCR); dall'esame del siero si ricavano informazioni sulla funzionalit\u00e0 degli organi interni, specie fegato e reni.\nL'urina d\u00e0 informazioni sulla funzionalit\u00e0 renale, valutatone il peso specifico, il contenuto in proteine, le cellule presenti.\nSul midollo osseo, milza ed i linfonodi si ricerca la presenza del parassita tramite esame microscopico e PCR.\nTerapia.\nI protocolli terapeutici sono oggetto di continui studi e verifiche di efficacia ed attualmente alcuni soggetti possono guarire. Cani che reagiscono molto bene alla cura possono continuare a vivere anni senza pi\u00f9 manifestare i sintomi ed alcuni possono negativizzarsi sierologicamente. Tuttavia sono possibili delle recidive e per questo motivo in genere si effettuano esami di laboratorio periodici.\nI farmaci che hanno maggior successo sono quelli a base di antimoniati, come l'antimoniato di metil-glucamina, che \u00e8 considerata la terapia d'elezione in associazione con un altro farmaco, l'allopurinolo, ma sono attivi parzialmente anche il metronidazolo e alcuni chinoloni. Inoltre la miltefosina, un farmaco usato da anni in medicina umana come chemioterapico, ha mostrato nei primi studi un'efficacia sovrapponibile a quella dell'antimoniato di metil-glucamina. \nLa miltefosina viene somministrata per via orale nel cibo, al contrario l'antimoniato di metil-glucamina deve essere somministrato per via parenterale prevalentemente sottocutanea.\nNumerosi sono i casi di negativizzazione del parassita (leishmanie) con gli attuali protocolli di cura (glucantime-allopurinolo e\\o milteforan-allopurinolo), ma ci\u00f2 non rende purtroppo l'animale esente da un eventuale ricontagio o reinfestazione.\nVaccinazione.\nDiversi vaccini sono disponibili: Leishmune\u00ae, Leishtec, e CaniLeish\u00ae; i vaccini di prima generazione prevedono forme vive di Leishmania; i vaccini di seconda generazione prevedono batteri vivi ricombinanti che esprimono antigeni di Leishmania e DNA plasmidi codificanti-antigeni.\nIl Leishmune della Azienda brasiliana Fort Dodge Animal Health \u00e8 stato il primo, esso contiene una frazione purificata di \"L. donovani\" pi\u00f9 un adiuvante a base di saponina. Il vaccino \u00e8 indicato per cani asintomatici e sieronegativi. Il vaccino Europeo \u00e8 il CaniLeish della Virbac. \nNon vi sono significative differenze tra i vari tipi di vaccini.\nSembra che dal 6 al 54% delle infezioni possa essere prevenuto con la vaccinazione; i risultati sull'efficacia condotti al 2015 non mostrano protezione completa dei cani vaccinati, quindi la vaccinazione contro la leishmaniosi \u00e8 un'alternativa valida e/o complementare ai mezzi che gi\u00e0 sono a disposizione (terapeutici e profilattici).\nProfilassi.\nLa profilassi per il cane rivolta alla protezione dagli insetti, avviene tramite l'applicazione sull'animale di prodotti repellenti (in genere piretroidi naturali o sintetici come la deltametrina e la permetrina), contenuti in collari, spray o fiale spot-on da applicare sulla cute, che hanno dimostrato in test e ricerche scientifiche un potere antifeeding sul flebotomo, ospite intermedio.\nPoich\u00e9 il flebotomo vive tra l'erba e colpisce soprattutto di notte, \u00e8 meglio non far dormire il cane in giardino almeno nelle aree geografiche pi\u00f9 colpite dalla malattia. La lotta ai flebotomi pu\u00f2 essere condotta principalmente attraverso due tipi d'intervento: il primo prevede misure di protezione contro la puntura dei flebotomi; il secondo, teso a ridurre significativamente la densit\u00e0 di questi insetti, implica l'uso di insetticidi e/o operazioni di bonifica ambientale atte ad eliminare le cause favorenti il loro sviluppo larvale, in particolare in aree urbane e peri-urbane. Misure da prendere per la protezione individuale e collettiva in zone endemiche per leishmaniosi, oltre l'uso di repellenti, sono l'utilizzo di zanzariere a maglie molto fitte applicate a finestre e porte e l'evitare di soggiornare all'aperto durante le ore notturne nella stagione calda.\nDa aprile 2012 \u00e8 disponibile in Italia il primo vaccino europeo contro la leishmaniosi canina, sviluppato e commercializzato dall'azienda farmaceutica Virbac. La prima vaccinazione va eseguita su cani di almeno 6 mesi di et\u00e0, dopo l'esecuzione di un test rapido per accertare che il cane non sia sieropositivo alla malattia e, in caso di negativit\u00e0, comprende 3 inoculazioni di vaccino distanziate 3 settimane l'una dall'altra. Fatto ci\u00f2 si procede come per tutte le altre vaccinazioni con un richiamo annuale.\nLa leishmaniosi nei canili sanitari e rifugi.\nI cani che risiedono nei canili situati in zone endemiche, dove la malattia \u00e8 presente, possono plausibilmente essere pi\u00f9 facilmente contagiati poich\u00e9 risiedendo all'aperto possono essere pi\u00f9 facilmente infettati dagli insetti vettori [Phlebotomuns spp. (P. perniciosus, P. perfiliewi e P. major)].\nInoltre i cani infetti possono fungere da serbatoi di infezione e trasmetterla ai soggetti sani sempre tramite l'azione degli insetti vettori.\nQuindi i cani che risiedono in canili situati in zone endemiche hanno una maggiore probabilit\u00e0 di venire a contatto con la leishmania. Questo vale sia per i cani che risiedono indefinitamente in canili rifugio, sia per i cani che risiedono anche temporaneamente per brevi periodi in canili privati ma in periodo estivo (i flebotomi vettori sono attivi a temperature superiori a 25\u00a0\u00b0C).\nPer questo motivo, e per ridurre la possibilit\u00e0 di infezione e di trasmissione della malattia, \u00e8 necessario che nei canili si effettui un efficace controllo degli insetti vettori ed \u00e8 necessario anche trattare gli animali infetti. \u00c8 provato che il trattamento dei soggetti infetti riduce la possibilit\u00e0 che possano essere serbatoi di infezione.\nNei canili il controllo degli insetti vettori pu\u00f2 essere effettuato tramite programmi di disinfestazione ambientale e trattamento di tutti i soggetti con sostanze repellenti. Anche l'uso di griglie elettriche per la cattura degli insetti pu\u00f2 ridurre il numero totale degli insetti vettori di leishmaniosi.\nIn alcuni casi \u00e8 anche possibile isolare temporaneamente i cani infetti in box muniti di zanzariere in attesa che la terapia farmacologica riduca la possibilit\u00e0 che possano fungere da serbatoi."}
{"id": "236850", "revid": "92920", "url": "https://it.wikipedia.org/wiki?curid=236850", "title": "Electric Light Orchestra", "text": "La Electric Light Orchestra (solitamente abbreviata in ELO) \u00e8 un complesso vocale-strumentale di rock britannico sorto a Birmingham nel 1969 dalle ceneri della \"beat band\" denominata The Move, fondata dal \"frontman\" Jeff Lynne e dall'istrionico Roy Wood, e piuttosto nota specialmente nella seconda met\u00e0 degli anni settanta. Nel 2017 la band \u00e8 stata inserita nella Rock and Roll Hall of Fame.\nStoria.\nLa musica appartiene a un genere rock-sinfonico melodico (nella band \u00e8 presente anche un terzetto d'archi) con evidenti influenze beatlesiane (Lynne lavorer\u00e0 a lungo dagli anni ottanta in poi con George Harrison) e talvolta vicino alla disco music. Si pu\u00f2 comunque inquadrare il loro stile nell'innovativo progressive rock.\nRoy Wood lascia la band dopo solo un anno dalla formazione, per divergenze musicali con Lynne, e fonda il proprio gruppo Wizzard.\nQuasi immediatamente il gruppo fa presa sul pubblico, anche grazie alle faraoniche esibizioni dal vivo, ma l'et\u00e0 d'oro della ELO \u00e8 quella che si apre nel 1975 con l'album \"Face the Music\" e il singolo funky \"Evil Woman\".\nL'anno successivo esce \"A New World Record\", che contiene uno dei successi pi\u00f9 noti del gruppo, \"Livin' Thing\", nonch\u00e9 l'epica \"Rockaria\" e l'altro singolo di grande successo \"Telephone Line\".\nIl 1977 vede la pubblicazione del doppio album \"Out of the Blue\", di nuovo una fucina di pezzi destinati a scalare le classifiche britanniche ed europee, come \"Turn to Stone\", \"Mr Blue Sky\", \"Sweet Talking Woman\", \"The Wild West Hero\" e \"It's Over\".\nIl tour del 1977-1978 li vede girare il mondo presentandosi sul palco con una vistosa astronave dalla quale i musicisti fuoriescono. La struttura degli show \u00e8 indicativa della natura spiccatamente kitsch del gruppo, caratteristica che \u00e8 poi alla base sia del loro grande successo che delle critiche pi\u00f9 aspre.\nMa \u00e8 nel 1979 che arriva l'album dal pi\u00f9 grande successo del gruppo, \"Discovery\", dominatore delle classifiche tra il 1979 e l'inizio del 1980, un disco che vira decisamente verso la disco music imperante in quel periodo.\nCanzoni come \"Shine a Little Love\", \"The Diary of Horace Wimp\", \"Don't Bring Me Down\", \"Confusion\" e \"Last Train to London\" fanno la fortuna della ELO in tutto il mondo e ne rappresentano l'apice commerciale e popolare.\nNel 1980 il gruppo prende parte alla colonna sonora del film \"Xanadu\", la cui omonima canzone vede l'orchestra duettare con Olivia Newton-John alla voce.\nLa sezione d'archi viene eliminata dagli anni ottanta in poi (a eccezione di Mik Kaminski), in favore di un sound pi\u00f9 asciutto ed elettronico in linea con il pop moderno e di facile presa proposto dalla ELO in quel periodo. Il risultato \u00e8 l'album \"Time\", ultimo vero successo del gruppo (sebbene gi\u00e0 in flessione rispetto all'anno di grazia 1979), con singoli come \"Hold on Tight\" e \"Twilight\".\nKelly Groucutt e Mik Kaminski restano nella formazione fino all'album del 1983 \"Secret Messages\"; successivamente decidono di staccarsi. \u00c8 il canto del cigno per la ELO, i cui rimanenti tre componenti (Lynne, Tandy e Bevan) nel 1986 pubblicano l'album \"Balance of Power\" (dal quale \u00e8 tratto il singolo \"Getting to the Point\") e sciolgono il sodalizio.\nDa quel momento in poi a parlare \u00e8 solo Jeff Lynne, che inizia una duratura collaborazione con George Harrison, prima nel supergruppo Traveling Wilburys con Tom Petty, Bob Dylan e Roy Orbison, poi seguendo l'ex-Beatle in ogni avventura solistica fino alla morte prematura dello stesso Harrison nel 2001. Grande estimatore anche dell'ex-Beatle Paul McCartney, Lynne compare anche tra i collaboratori del disco di quest'ultimo \"Flaming Pie\", risalente alla seconda met\u00e0 degli anni novanta.\nNel frattempo Bevan, Groucutt e Kaminski formano con il tastierista Eric Troyer la Electric Light Orchestra Part II nel 1990, senza per\u00f2 riscuotere grandi clamori.\nSar\u00e0 invece Lynne stesso (coadiuvato dal fido Tandy) nel 2001 a tentare una nuova avventura targata ELO con una band completamente rivisitata, comprendente, fra gli altri anche George Harrison e Ringo Starr, e a pubblicare l'album \"Zoom\", anch'esso per\u00f2 di scarsa rilevanza commerciale.\nFinalmente nel 2015 Jeff Lynn decide di cimentarsi nuovamente dal vivo con una grande sezione di archi nel concerto di Hyde Park a Londra. Il successo di pubblico lo convincer\u00e0 a ritentare l'avventura live e il suo nuovo album \"Alone in the Universe\" che vede rinnovato il nome della band in Jeff Lynne Elo, preluder\u00e0 a una serie di concerti dal vivo che nel solo Regno Unito conteranno 170.000 presenze e il total sold out."}
{"id": "236851", "revid": "37401", "url": "https://it.wikipedia.org/wiki?curid=236851", "title": "Proposizione (linguistica)", "text": "In linguistica, la proposizione \u00e8 l'unit\u00e0 elementare del discorso con un senso compiuto. \nEssa nella frase \u00e8 composta da un soggetto, un predicato e vari complementi.\nEs.: \"Cappuccetto Rosso and\u00f2 nel bosco\".\nA dire il vero, nessuna parte della proposizione \u00e8 assolutamente indispensabile. Vi possono essere:\nQueste ultime (frequenti nei titoli dei quotidiani) sono le pi\u00f9 rare: per questo di solito si dice che le proposizioni di un periodo sono tante quante i predicati.\nFrase semplice e frase complessa.\nUna proposizione pu\u00f2:\nEs.: \"La mamma chiam\u00f2 Cappuccetto Rosso.\"\nEs.: \"La mamma chiam\u00f2 Cappuccetto Rosso e le chiese di portare un cestino alla Nonna che viveva nel bosco\".\nEs.: \"La mamma voleva che la Nonna ricevesse un cestino e cos\u00ec chiam\u00f2 Cappuccetto Rosso.\"\nLa subordinazione pu\u00f2 essere di primo, secondo, terzo grado... a seconda che la proposizione dipenda dalla principale o da una proposizione che a sua volta dipende dalla principale, e cos\u00ec via."}
{"id": "236852", "revid": "599013", "url": "https://it.wikipedia.org/wiki?curid=236852", "title": "Dmz", "text": ""}
{"id": "236853", "revid": "1460210", "url": "https://it.wikipedia.org/wiki?curid=236853", "title": "Denaturazione (merceologia)", "text": "La denaturazione, in chimica industriale e merceologia, \u00e8 un'operazione consistente nell'aggiungere ad un prodotto alcune sostanze che ne rendano impossibile l'uso per altri scopi che non siano quelli desiderati. \nSpesso si applica relativamente agli alcoli, in modo da non poterli rendere utilizzabili per scopi agricoli, farmaceutici o alimentari.\nDenaturazione dell'alcol.\nLa denaturazione viene effettuata per rendere gli alcoli non adatti alla produzione di liquori, per i quali esistono elevate tassazioni. Gli alcoli che sono sottoposti a denaturazione sono: l'alcol etilico, metilico, propilico, isopropilico. Le caratteristiche che deve avere una sostanza denaturante sono: gusto e odore sgradevoli; ottima solubilit\u00e0 e impossibilit\u00e0 di eliminazione con ogni metodo industriale economicamente valido (distillazione, filtrazione, ecc.); stabilit\u00e0; prezzo conveniente.\nI vari denaturanti usati non possiedono tutti i requisiti richiesti, motivo per cui in Italia si usa un denaturante generale, fornito dallo Stato, composto da una miscela di idrocarburi, oli di acetone, basi piridiniche, ecc.\nQuando per alcuni motivi di ordine tecnico il procedimento di denaturazione con il denaturante generale si rivela incompatibile con le necessit\u00e0 industriali (reazioni secondarie nocive, odore e gusto che rendano inutilizzabile il prodotto finito), il Laboratorio centrale del ministero delle finanze pu\u00f2 autorizzare il privato a usare un denaturante speciale, riservandosi la possibilit\u00e0 di variare le proporzioni dei denaturanti per evitare frodi. Le operazioni di denaturazione speciale sono fatte in presenza dei funzionari dell'agenzia delle dogane e dei monopoli e la miscela deve essere agitata per ottenere la perfetta omogeneit\u00e0: questi alcoli non possono per\u00f2 circolare liberamente sul mercato e devono essere utilizzati sul posto; le industrie che utilizzano alcoli con denaturanti speciali possono essere autorizzate a recuperare e rigenerare gli alcoli residui. \nLa legge italiana esonera dall'imposta di consumo gli alcoli denaturati utilizzati per scopi particolari (riscaldamento, illuminazione), per usi industriali (pitture, vernici, esplosivi, solventi, ecc.) e per disinfettanti.\nLa tassazione sull'alcool ad oggi risulta essere pari a 10,36 euro per litro anidro (un'unit\u00e0 di misura che indica l'alcol calcolato come se ipoteticamente non avesse acqua e fosse al 100%). Questa altissima tassazione fa s\u00ec che il prodotto sia altamente a rischio di frodi e di commercio in nero. Per questo il processo di denaturazione \u00e8 sotto stretto controllo dell'Agenzia delle dogane e dei monopoli i cui funzionari hanno poteri di pubblici ufficiale di polizia giudiziaria e tributaria, nel tentativo di accertare che tutto l'alcool di uno stabilimento destinato alla denaturazione non prenda altre vie finendo nel mercato nero."}
{"id": "236854", "revid": "767487", "url": "https://it.wikipedia.org/wiki?curid=236854", "title": "Louth (Irlanda)", "text": "Louth \u00e8 una cittadina irlandese, che d\u00e0 il nome all'omonima contea pur non essendone la \"county town\"."}
{"id": "236857", "revid": "121464870", "url": "https://it.wikipedia.org/wiki?curid=236857", "title": "Mezuzah", "text": "Mezuzah, in ebraico \u05de\u05d6\u05d5\u05d6\u05d4, stipite (della porta), plurale \u05de\u05d6\u05d5\u05d6\u05d5\u05ea (mezuzot) \u00e8 un oggetto rituale ebraico, consistente in una pergamena (\"claf\") su cui sono stilati i passi della Torah corrispondenti alle prime due parti dello Shem\u00e0, preghiera fondamentale della religione ebraica ( e ); solitamente essa viene racchiusa in un apposito contenitore.\nPrecetto.\nI passi contengono sia l'asserzione dell'unicit\u00e0 di Dio (\"Ascolta, Israele: il Signore Dio nostro, il Signore \u00e8 uno\") che gli obblighi:\nLa mezuzah viene posta sullo stipite della porta, a destra rispetto a chi entra, e a circa due terzi dell'altezza della porta stessa, e comunque a portata della mano. Non va posta sulle porte di solo transito n\u00e9 sulle porte di stanze in cui non si risieda (cucina, bagno, ripostiglio, cantina; talvolta si mette anche all'entrata della cucina e, se abitati o vi sia l'uso di passarvi lunghi momenti, anche dalle entrate di giardini e terrazzi). Il \"claf\", come si \u00e8 detto, \u00e8 in pergamena e va scritto con penne non metalliche, in caratteri ebraici ornati. Va controllato periodicamente, e corretto o sostituito se scolorito o danneggiato.\nI brani della \"Mezuzah\" attestano anche la provvidenza di Dio, Creatore del Mondo che viene continuamente da Lui \"governato\" e \"gestito\" \"\"rinnovandone ogni giorno\" la Creazione\".\n\u00c8 usanza che chi entra in casa tocchi la mezuzah con le dita e baci le dita stesse, in segno di rispetto per la Torah di cui contiene passi.\nLa mitzva (la regola) della mezuzah ha portato evidentemente a usanze laiche. Ad esempio, il nuovo inquilino di una casa dar\u00e0 una festa non tanto quando entra, quanto il giorno (successivo, o meglio precedente all'ingresso) in cui appone le mezuzot alle porte. Un bel regalo per una casa nuova \u00e8 una mezuzah, magari d'argento o di qualche artista famoso.\nOrigine.\nLa Mezuzah ricorda il segno di sangue del Korban, segno posto sullo stipite delle casa dei figli d'Israele in Egitto al momento delle manifestazioni miracolose delle dieci piaghe. Questo segno, comandato da Dio a Mos\u00e8, fu necessario per distinguere queste case da quelle egizie poi colpite da Dio e dagli angeli soprattutto con la decima piaga, la morte dei primogeniti; infatti i loro abitanti furono protetti.\nBenedizione.\n.\u05d1\u05b8\u05bc\u05e8\u05d5\u05bc\u05da\u05b0 \u05d0\u05b7\u05ea\u05b8\u05bc\u05d4 \u05d9*\u05d9 \u05d0\u05b1*\u05dc\u05b9\u05d4\u05b5\u05d9\u05e0\u05d5\u05bc \u05de\u05b6\u05dc\u05b6\u05da\u05b0 \u05d4\u05b8\u05e2\u05d5\u05b9\u05dc\u05b8\u05dd, \u05d0\u05b2\u05e9\u05b6\u05c1\u05e8 \u05e7\u05b4\u05d3\u05b0\u05bc\u05e9\u05b7\u05c1\u05e0\u05d5\u05bc \u05d1\u05b0\u05bc\u05de\u05b4\u05e6\u05b0\u05d5\u05b9\u05ea\u05b8\u05d9\u05d5 \u05d5\u05b0\u05e6\u05b4\u05d5\u05b8\u05e0\u05d5\u05bc \u05dc\u05b4\u05e7\u05b0\u05d1\u05bc\u05d5\u05b9\u05e2\u05b7 \u05de\u05b0\u05d6\u05d5\u05bc\u05d6\u05b8\u05d4\nTraslitterazione: \"Baruch Atah A-donai E-loheinu Melekh haOlam, asher kidshanu bemitzvotav vetzivanu likboa mezuzah.\"\nTraduzione italiana: \"Sii Tu Benedetto Signore nostro Dio Re del Mondo che ci hai santificato con i tuoi precetti e ci hai comandato di affiggere la mezuzah.\""}
{"id": "236861", "revid": "76963", "url": "https://it.wikipedia.org/wiki?curid=236861", "title": "Elijah Wood", "text": "Carriera.\nLa sua carriera cinematografica inizia da giovanissimo, quando ad otto anni, nel 1989, appare in un piccolo ruolo in \"Ritorno al futuro - Parte II\" (\u00e8 il ragazzino con la maglietta rossa che guarda il protagonista giocare ad un videogioco nel futuro) e compare anche nel video \"Ridiculous Thoughts\" dei Cranberries. Nei primi anni Novanta si afferma come uno dei migliori attori bambini del cinema americano. Vince lo Young Artist Award per la sua interpretazione nel film \"Il grande volo\" (1991) con Joseph Mazzello e nel 1992 partecipa come protagonista insieme a Mel Gibson al film \"Amore per sempre\". Nel 1993 \u00e8 coprotagonista insieme a Macaulay Culkin del thriller \"L'innocenza del diavolo\", per il quale riceve un Saturn Award. Seguono altri film di buon successo come \"Genitori cercasi\" (1994), \"The War\" (1994) e \"Flipper\" (1996). \nOrmai giovane attore lo troviamo in \"Deep Impact\" (1998), ma la fama internazionale arriva nel 2001-03 con l'interpretazione del giovane hobbit Frodo Baggins nella trilogia cinematografica di \"Il Signore degli Anelli\" diretta da Peter Jackson. Nel 2005 recita da protagonista nel film \"Hooligans\" e in \"Ogni cosa \u00e8 illuminata\", e sempre nello stesso anno ha la parte di Kevin in \"Sin City\". Nel 2007 \u00e8 il protagonista di \"Oxford Murders - Teorema di un delitto\" al fianco di John Hurt. Nel 2006 ha prestato la propria voce anche alla serie di videogiochi \"Spyro\". Il 25 maggio 2009 Wood ha vinto il Midnight Award al San Francisco International Film Festival, premio dato ad un giovane attore che abbia contribuito al cinema indie.\nDal 2011 recita nella sitcom statunitense \"Wilfred\" nel ruolo di Ryan Newman, protagonista della serie insieme al \"cane\" Wilfred (interpretato da Jason Gann), che viene visto solo da lui come un essere umano travestito da cane. Nel 2012 \u00e8 tornato in un cameo nei panni di Frodo Baggins in \"Un viaggio inaspettato\", primo capitolo della trilogia di \"Lo Hobbit\", prequel di \"Il Signore degli Anelli.\" Sempre nel 2012 ha recitato nel video musicale della canzone \"Tiny Tortures\" di Flying Lotus. Ha inoltre interpretato il ruolo di Adrock nel video \"Beastie Boys - Fight For Your Right (Revisited)\" dove riprende il finale del video originale, uno spezzone di \"Make Some Noise\" e un finale in cui sfidano i loro se stessi provenienti dal futuro con la DeLorean citando/parodiando \"Ritorno al futuro\".\nDoppiatori italiani.\nNelle versioni in italiano dei suoi film, Elijah Wood \u00e8 stato doppiato da:\nDa doppiatore \u00e8 sostituito da:"}
{"id": "236864", "revid": "889336", "url": "https://it.wikipedia.org/wiki?curid=236864", "title": "Wolfgang Sch\u00fcssel", "text": "Ha ricoperto la carica di Cancelliere d'Austria fra il 2000 e il 2007. Fa parte del \u00d6VP.\nBiografia.\nDopo la Volksschule ha frequentato il Schottengymnasium, famoso liceo classico di Vienna, nel quale ha conseguito la maturit\u00e0 nel 1963. Una volta completati gli studi di giurisprudenza (1968), ha ricoperto diverse cariche (in particolare in ambito economico) all'interno del Partito Popolare (\"\u00d6sterreische Volkspartei\", \u00d6VP); nel 1979 \u00e8 stato eletto per la prima volta deputato al \"Nationalrat\" austriaco. Dal 24 aprile 1989 \u00e8 stato Ministro dell'Economia nel governo di grande coalizione tra \u00d6VP ed SP\u00d6 guidato da Franz Vranitzky. Nel 1995 ha assunto la guida del partito e in quello stesso anno \u00e8 stato nominato Ministro degli Esteri e Vicecancelliere. Quando, nel 1997, Vranitzky lasci\u00f2 la guida dell'esecutivo a Viktor Klima, Sch\u00fcssel mantenne le cariche affidategli in precedenza.\nNel 1999, visto il risultato incerto delle elezioni, cerc\u00f2 un accordo con l'SP\u00d6, ma il tentativo fall\u00ec e Sch\u00fcssel fu costretto ad accettare la guida di un governo di coalizione con il Partito liberale di J\u00f6rg Haider, esponente politico austriaco accusato dalla Comunit\u00e0 Europea di essere xenofobo e razzista e, per questo, pericoloso.\nSposato con Krista, Sch\u00fcssel ha due figli."}
{"id": "236865", "revid": "6923", "url": "https://it.wikipedia.org/wiki?curid=236865", "title": "IFIL", "text": "IFIL Investments S.p.A., gi\u00e0 IFIL, acronimo di Istituto Finanziario Industriale Laniero, era una societ\u00e0 d'investimento controllata dalla famiglia Agnelli tramite l'IFI Istituto Finanziario Industriale (ora Exor) che ne deteneva il 63,59% del capitale. \nStoria.\nQuotata alla borsa di Milano era tra le pi\u00f9 importanti \"holding\" europee grazie alla gestione di un portafoglio valutato in 5 miliardi di euro. La societ\u00e0 operava in due campi ben distinti: da una parte il presidio e la gestione del gruppo FIAT di cui IFIL deteneva il 30%, dall'altra parte invece una gestione dinamica del portafoglio di partecipazioni, un portafoglio che spaziava dal turismo (Alpitour) al settore bancario (Intesa Sanpaolo).\nA seguito delle delibere delle assemblee straordinarie di IFI e IFIL, tenutesi il 1\u00ba dicembre 2008, il 20 febbraio 2009 \u00e8 stato stipulato l'atto di fusione per incorporazione di IFIL in IFI, la quale ha contestualmente assunto il nome di Exor SpA. L'operazione \u00e8 stata effettuata nell'ottica di semplificare la catena di controllo del Gruppo Fiat, facendo rimanere soltanto Exor come \"holding\" del gruppo sotto il controllo diretto della Giovanni Agnelli e C., la finanziaria della famiglia Agnelli ed ha avuto effetto civilistico dal 1\u00ba marzo 2009, mentre gli effetti contabili e fiscali hanno avuto effetto retroattivo dal 1\u00ba gennaio 2009.\nSituazione economica e finanziaria ante fusione.\nAlla data di efficacia contabile e fiscale della fusione (1\u00ba gennaio 2009), il gruppo IFIL aveva un capitale investito consolidato di 7,86 miliardi di \u20ac, con un patrimonio netto consolidato di 5,79 miliardi di \u20ac e nell'esercizio 2008 aveva sviluppato un fatturato consolidato di 2,67 miliardi di \u20ac chiudendo con un utile netto consolidato di 438 milioni di \u20ac.\nAlla stessa data la capogruppo aveva un capitale investito di 4,93 miliardi di \u20ac, di cui 4,1 miliardi era il valore di carico delle partecipazioni, con un patrimonio netto di 3,92 miliardi di \u20ac e aveva chiuso l'esercizio 2008 con un utile netto di 356,5 milioni di \u20ac, frutto in particolare di dividendi da partecipazioni per 255,6 milioni di \u20ac e plusvalenze su cessione di partecipazioni per 167,5 milioni di \u20ac.\nNell'esercizio 2008 il gruppo IFIL ha occupato mediamente 17.871 dipendenti, di cui 39 in organico alla capogruppo.\nEventi memorabili.\nL'IFIL sal\u00ec all'onore delle cronache quando, nell'estate del 1986, ebbe un ruolo primario nella complessa, e molto controversa, operazione finanziaria con la quale fu riacquistata dalla Arabian Libian Bank l'intera partecipazione da questa detenuta per conto del governo libico nella FIAT: il 15,19% delle azioni ordinarie ed il 13,4% delle privilegiate dell'industria torinese. In proposito si possono leggere il libro-intervista di Romiti-Pansa, \"Questi anni alla Fiat\" e il libro \"Agnelli and the network of italian power\", in cui l'autore Alan Friedman dedica un capitolo specifico alla vicenda libica."}
{"id": "236867", "revid": "6923", "url": "https://it.wikipedia.org/wiki?curid=236867", "title": "Viktor Klima", "text": "Laureato all'Universit\u00e0 di Vienna, ha ricoperto la carica di Cancelliere fra il 1997 ed il 2000. Fa parte del SP\u00d6."}
{"id": "236868", "revid": "640277", "url": "https://it.wikipedia.org/wiki?curid=236868", "title": "Schutzstaffeln", "text": ""}
{"id": "236869", "revid": "300067", "url": "https://it.wikipedia.org/wiki?curid=236869", "title": "Franz Vranitzky", "text": "Biografia.\nHa fatto parte della squadra nazionale austriaca di basket, che tent\u00f2 invano la qualificazione per le Olimpiadi di Roma (1960).\n\u00c8 stato Cancelliere federale dell'Austria dal 1986 al 1997."}
{"id": "236870", "revid": "121425045", "url": "https://it.wikipedia.org/wiki?curid=236870", "title": "Fred Sinowatz", "text": "Biografia.\nPolitico dell'SP\u00d6 laureato in legge a Vienna, fu Ministro dell'Educazione dal 1971 al 1983 e Vice-Cancelliere dal 1981 al 1983 nei Governi di Kreisky. Alle elezioni del 1983, Kreisky perse la maggioranza assoluta e si dimise; Sinowatz divenne Cancelliere federale grazie a una coalizione SP\u00d6-FP\u00d6, la cosiddetta \"Kleine Koalition\" (piccola coalizione). In carica per 3 anni fino al 1986, Sinowatz si dimise in seguito all'elezione a presidente di Kurt Waldheim, ex segretario dell'ONU."}
{"id": "236872", "revid": "1718925", "url": "https://it.wikipedia.org/wiki?curid=236872", "title": "Exor", "text": "Exor N.V. \u00e8 una holding finanziaria olandese (\"naamloze vennootschap\"), controllata dalla famiglia italiana Agnelli. Con una capitalizzazione di quasi 17 miliardi di euro (2021) e un Net Asset Value (NAV) intorno ai 27 miliardi di euro, riassume una storia imprenditoriale fatta di oltre un secolo di investimenti. Nel 2021 ha registrato ricavi per oltre 136 miliardi di dollari, diventando il 37\u00ba gruppo al mondo per fatturato, secondo l'elenco \"Fortune Global 500\" dello stesso anno.\nFondata nel 1927 come Istituto Finanziario Industriale e rinominata nel 2009 (dopo essere stata fusa con IFIL Investments) in Exor, prende il nuovo nome dalla societ\u00e0 francese (allora proprietaria di maggioranza di Perrier e della tenuta di Ch\u00e2teau Margaux) acquisita nel 1992. Exor realizza investimenti con orizzonte di lungo termine in societ\u00e0 internazionali, prevalentemente in Europa e negli Stati Uniti.\nOltre al gruppo \"automotive\" Stellantis, i principali investimenti di Exor includono anche la compagnia di \"capital good\" CNH Industrial, il gruppo Iveco, il gruppo riassicurativo PartnerRe, la casa automobilistica Ferrari, la societ\u00e0 calcistica , il settimanale \"The Economist\", il gruppo editoriale GEDI, proprietario dei quotidiani \"la Repubblica\", \"La Stampa\", \"Il Secolo XIX\", del settimanale \"L'Espresso\", di una catena di quotidiani locali e di varie emittenti radiofoniche.\n\u00c8 quotata nell'indice FTSE MIB della Borsa di Milano.\nStoria.\nFondazione.\nLa societ\u00e0 \u00e8 stata fondata il 27 luglio 1927 con il nome di Istituto Finanziario Industriale (IFI) dal senatore Giovanni Agnelli allo scopo di riunificare sotto un'unica societ\u00e0 le varie partecipazioni da lui acquisite, principalmente in settori industriali.\nNel 1957 IFI ha acquisito il controllo dell'Istituto Commerciale Laniero Italiano, che svolgeva attivit\u00e0 nel settore finanziario, in particolar modo nel settore tessile e della lana. Nel 1963 ha esteso le proprie operazioni al sistema bancario ed \u00e8 passata a chiamarsi Istituto Bancario Italiano Laniero. Tre anni dopo, avendo ceduto l'attivit\u00e0 bancaria a Banca Subalpina, la denominazione muta in Istituto Finanziario Italiano Laniero (IFIL), rivestendo un ruolo parallelo a quello di IFI e svolgendo attivit\u00e0 di gestione di investimenti analoghe.\nDalla sua nascita ha realizzato investimenti, prevalentemente in Europa e Stati Uniti, in diverse societ\u00e0 tra cui Unicem, Toro Assicurazioni, La Rinascente, Cinzano, Club Med, Alpitour e 3M.\nQuotazione alla Borsa di Milano.\nQuotata alla Borsa di Milano nel 1968 mediante un'offerta pubblica di vendita che ebbe un grande successo ma che riguardava solo azioni privilegiate, la holding finanziaria \u00e8 sempre stata controllata tramite l'accomandita Giovanni Agnelli e C. dalle famiglie Agnelli e Nasi, dirette discendenti del senatore Giovanni Agnelli.\nFino al 2003, ovvero prima del riassetto deciso da Umberto Agnelli, a IFI S.p.A. facevano capo tutte le principali partecipazioni del gruppo; dopo il riassetto del 2003, la finanziaria di partecipazioni IFIL S.p.A. mut\u00f2 denominazione in IFIL Investments e da quel momento assunse tutte le partecipazioni dell'IFI con l'eccezione di Exor Group, diventando di fatto la vera holding operativa del gruppo.\nFusione di IFIL in IFI e cambio di denominazione.\nNell'ottica di semplificare la catena di controllo di Fiat Group, le assemblee straordinarie delle due societ\u00e0, tenutesi il 1\u00ba dicembre 2008, hanno deliberato la fusione per incorporazione di IFIL Investments in IFI. L'atto di fusione \u00e8 stato stipulato il 20 febbraio 2009 e ha avuto effetti civilistici dal successivo 1\u00ba marzo, mentre gli effetti contabili e fiscali hanno avuto effetto retroattivo dal precedente 1\u00ba gennaio. Contestualmente la societ\u00e0 ha cambiato denominazione in Exor S.p.A., il cui nuovo nome proviene dalla societ\u00e0 francese (allora socio di maggioranza dell'acqua Perrier e della tenuta Ch\u00e2teau Margaux) acquistata nel 1992.\nL'impresa familiare Giovanni Agnelli B.V. detiene il 52,99% del capitale sociale.\nNel 2013 Exor ha semplificato la struttura del suo capitale, che \u00e8 ora composto da una sola classe di azioni (ordinarie).\nExor, che ha registrato una perdita di 12,225 miliardi di dollari statunitensi (pari a oltre 10 miliardi di euro) e un utile di 838 milioni di euro al 30 giugno 2021, al 31 luglio 2020 \u00e8 la seconda societ\u00e0 nei Paesi Bassi per fatturato. Al 2 agosto 2021 si posiziona al numero 37 della classifica Fortune Global 500: ha perso nove posizioni, registrando un calo di fatturato del 16,3%, con 136,185 (162,754 nel 2020) miliardi di dollari (pari a oltre 114 miliardi di euro) e un dimezzamento dei profitti in calo del 101% soprattutto per via del consolidamento di FCA Italy, poi confluita in Stellantis.\nTrasferimento ad Amsterdam.\nA luglio 2016 viene annunciato lo spostamento della sede di Exor ad Amsterdam, nei Paesi Bassi, che avviene l'11 dicembre dello stesso anno attraverso la fusione per incorporazione di Exor S.p.A. in Exor Holding N.V. che viene ridenominata Exor N.V.; il titolo azionario della holding rimane quotato sul mercato telematico di Piazza Affari.\nHolding.\nSociet\u00e0.\n\"Dati aggiornati all'agosto 2021\". Exor N.V. \u00e8 azionista di:\nInoltre, EXOR detiene azioni nelle seguenti aziende:\nPartners Council.\nIl 24 maggio 2018 Exor ha istituito il Partners Council, presieduto dall'ex Cancelliere dello Scacchiere britannico George Osborne. Il Consiglio riunisce un gruppo di leader aziendali che forniscono ulteriore esperienza e consulenza esterna in Exor.\nIl 27 settembre 2021 Jonathan Ive, ex Chief Design Officer di Apple, \u00e8 entrato a far parte del Partners Council di Exor insieme all'annuncio di una collaborazione pluriennale con il suo collettivo creativo LoveFrom.\nSeeds.\nNel 2017 \u00e8 stata creata Exor Seeds, societ\u00e0 di \"seed capital\" che realizza investimenti di tipo \"early\" e \"late stage\", con un focus nei settori della \"mobility\", della \"fintech\" e della salute.\nIl 10 settembre 2021 Exor ha nominato Diego Piacentini, Primo Commissario per la Trasformazione Digitale dal 2016 al 2018, come \"advisor\" Exor e presidente di Exor Seeds.\nConsiglio di amministrazione.\nConsiglio di amministrazione in carica al 27 maggio 2021:\nFusioni, investimenti e acquisizioni.\nNel 2016 Exor ha acquistato PartnerRe, uno dei pi\u00f9 importanti gruppi riassicurativi internazionali che fornisce servizi a compagnie di assicurazione con un'offerta di 140 dollari per azione (6,9 miliardi di dollari in totale). L'offerta iniziale era di 130 dollari per azione e in risposta Axis Re offr\u00ec 120,31 per azione cartacea e 11,50 dollari in un dividendo di prechiusura.\nIl 12 agosto 2015, il direttore del settimanale ha annunciato che Exor acquister\u00e0 tre quinti delle azioni dell'Economist Group detenute da Pearson PLC. Exor deteneva quote dell'Economist Group prima di questo acquisto, con il quale raggiunge una partecipazione del 43,40%, per 405 milioni di euro. Pearson Plc, che possiede anche il Financial Times, deteneva una partecipazione non di controllo del 50% nell'Economist Group dal 1928. L'Economist Group riacquister\u00e0 i due quinti rimanenti delle azioni di Pearson.\nIl 2 settembre 2015 Exor ha concluso la vendita di Cushman &amp; Wakefield a DTZ con sede a Chicago per 1,28 miliardi di dollari netti, generando una plusvalenza di 722 milioni di dollari per la societ\u00e0 controllante della famiglia Agnelli.\nIl 2 dicembre 2019 viene ufficializzato l'avvio delle procedure per il passaggio delle quote di controllo di GEDI \u2014 tra i maggiori gruppi editoriali italiani, proprietario dei quotidiani \"la Repubblica\", \"La Stampa\" e \"Il Secolo XIX\", del settimanale \"L'Espresso\", di una catena di giornali locali e di varie emittenti radiofoniche \u2014 dalla CIR della famiglia De Benedetti a Exor; la stessa \"cassaforte\" della famiglia Agnelli gi\u00e0 vantava una piccola partecipazione azionaria (6%) in GEDI.\nL'acquisizione \u00e8 stata perfezionata nell'aprile 2020. Di conseguenza, Exor ha acquisito il controllo di GEDI e ha lanciato, tramite Giano Holding S.p.A., un'offerta pubblica di acquisto obbligatoria per l'acquisto della totalit\u00e0 delle azioni ordinarie del gruppo, conclusasi con successo il 10 agosto 2020. In pari data Borsa Italiana ha disposto il delisting delle azioni ordinarie di GEDI dal Mercato Telematico Azionario (MTA).\nNel dicembre 2019 Fiat Chrysler Automobiles e Groupe PSA hanno firmato un \"agreement\" volto alla fusione paritetica dei rispettivi gruppi, onde creare il quarto costruttore automobilistico al mondo in termini di volumi e il terzo in base al fatturato. Nel luglio 2020 viene ufficializzato Stellantis, nome del nuovo gruppo nascente.\nIl 14 aprile 2021 Exor, Stellantis e la famiglia Peugeot hanno firmato un accordo di consultazione della durata di cinque anni con l'obbiettivo di rafforzare i legami tra le due famiglie azioniste, Agnelli e Peugeot, e assicurare il loro sostegno a Stellantis sul lungo periodo.\nVia Transportation Inc.\nNell'aprile 2020 ha annunciato un investimento di 200 milioni di dollari per rilevare l'8,87% della societ\u00e0 Via Transportation Inc. (su base \"fully diluted\"), specializzata in sistemi avanzati di mobilit\u00e0 pubblica.\nCowboy\nNell'agosto 2020 Exor Seeds ha partecipato al round di finanziamenti lanciato da Cowboy, startup di biciclette elettriche con sede a Bruxelles.\nShang Xia Group\nNel dicembre 2020 la holding annuncia un investimento di circa 80 milioni di euro nel gruppo cinese del lusso Shang Xia, di cui diventa primo azionista insieme a Herm\u00e8s International. In un'intervista a \"La Stampa\", John Elkann ha dichiarato che gli investimenti che il gruppo Exor ha fatto a marzo 2021 su Shiang Xia puntano a sviluppare, insieme a Herm\u00e8s, una grande realt\u00e0 del lusso cinese.\nChristian Louboutin\nNel marzo 2021 Exor entra nella \"maison\" francese Christian Louboutin come socio di minoranza con il 24% del capitale e con un investimento di 541 milioni di euro.\nCasavo\nNel marzo 2021 Exor Seeds partecipa come \"lead investor\" all'aumento di capitale di Casavo, startup \"prop-tech\" italiana che opera nel settore dell\"instant buying\" immobiliare.\nNuo\nIl 16 giugno 2021 Exor sigla un'intesa con World-Wide Investments Company Limited di Hong Kong, costituendo la newco Nuo Spa, al 50% di propriet\u00e0 di Exor e al 50% di propriet\u00e0 di WWICL, per favorire e valorizzare lo sviluppo globale delle medie imprese italiane che producono beni di consumo di alto livello come Ludovico Martelli e Montura.\nNell'agosto 2021 ha investito 40 milioni di euro per la startup indiana MyTvs, una piattaforma per la postvendita di auto."}
{"id": "236874", "revid": "1504506", "url": "https://it.wikipedia.org/wiki?curid=236874", "title": "Pendolo di Wilberforce", "text": "Il pendolo di Wilberforce, inventato dal fisico britannico Lionel Robert Wilberforce verso il 1896, serve per osservare trasformazioni dell'energia meccanica.\nStruttura.\nIl pendolo di Wilberforce \u00e8 formato da una molla elicoidale la cui estremit\u00e0 superiore \u00e8 attaccata al soffitto, e quella inferiore \u00e8 attaccata rigidamente ad un peso.\nAffinch\u00e9 il dispositivo funzioni bene, il periodo della oscillazione verticale (determinato dalla massa del peso e dalla costante elastica longitudinale della molla) deve essere molto prossimo al periodo della oscillazione torsionale (determinato dal momento di inerzia del peso e dalla costante elastica torsionale della molla).\nSe questi due periodi sono uguali, quando si sposta verticalmente il peso dalla sua posizione di equilibrio si innesca una oscillazione verticale che si mescola gradualmente con una oscillazione torsionale fino a che il moto diventa puramente torsionale, e poi di nuovo alla oscillazione torsionale si mescola una oscillazione verticale e si smorza la oscillazione torsionale.\nQuesta \"trasformazione ciclica di energia cinetica traslazionale in energia cinetica torsionale e viceversa\" continua fino a che il moto dell'oscillazione si smorza per effetto delle forze dissipative.\nFunzionamento.\nLa trasformazione del moto da oscillazione longitudinale (verticale) a oscillazione torsionale e viceversa, avviene per effetto dell'accoppiamento tra deformazione longitudinale e deformazione torsionale della molla, dovuto alla struttura elicoidale della molla stessa.\nIl moto di questo oscillatore \u00e8 particolarmente affascinante perch\u00e9, se osservato da lontano, la torsione si nota poco, e sembra che esso a tratti si fermi e poi riprenda ad oscillare verticalmente.\n\u00c8 tuttavia possibile, in un pendolo di Wilberforce bene accordato (ovvero con periodo longitudinale e torsionale identici) eccitare un tipo di moto che evita il battimento tra oscillazioni verticali e torsionali: per ottenere questo tipo di moto si deve eccitare l'oscillatore con una contemporanea elongazione ed opportuna torsione. Il valore dell'angolo di torsione iniziale per ogni valore di elongazione iniziale si pu\u00f2 ricavare sperimentalmente semplicemente appendendo al peso una piccola massa aggiuntiva e misurando le risultanti elongazione o torsione quando il pendolo ha raggiunto la nuova posizione di equilibrio.\nEquazioni del moto.\nConsideriamo una molla di costante elastica longitudinale formula_1 e costante elastica torsionale formula_2, alla quale \u00e8 agganciata una massa formula_3 con momento d'inerzia formula_4 rispetto al suo asse verticale. Siano formula_5 lo spostamento longitudinale e formula_6 lo spostamento rotazionale misurati dalla posizione di equilibrio. Assumiamo infine un accoppiamento lineare per piccoli spostamenti longitudinali e rotazionali con costante di accoppiamento formula_7. Questo termine di accoppiamento tiene conto del fatto che l'energia nella direzione formula_5 dipende dall'energia nella direzione formula_6 e viceversa: formula_7 \u00e8 la misura di questo accoppiamento e dipende dalle propriet\u00e0 della molla.\nLe equazioni del moto in formula_5 e formula_6 del sistema sono\nSi noti che nel caso di accoppiamento nullo si ritrovano le equazioni delle oscillazioni semplici.\nPonendo formula_14 e formula_15 le pulsazioni naturali dei moti longitudinale e rotazionale disaccoppiati, le equazioni del moto divengono\nDerivazione tramite la Lagrangiana.\nLa lagrangiana del sistema formula_17 \u00e8 la differenza dell'energia cinetica e dell'energia potenziale:\nGiacch\u00e9 l'energia cinetica e l'energia potenziale non dipendono esplicitamente dal tempo, nemmeno la lagrangiana dipende esplicitamente da tempo, ossia\ne il tempo formula_20 \u00e8 una coordinata ciclica.\nTramite le equazioni di Eulero-Lagrange\nsi trovano le equazioni del moto in formula_22 e formula_23\nLe posizioni di equilibrio formula_26 e formula_27 si trovano imponendo che le accelerazioni longitudinale e angolare siano nulle, ossia\nPonendo formula_30 e formula_31 queste ultime diventano\nche risolte forniscono\nPonendo infine formula_36 e formula_37 le equazioni del moto divengono\ne tenuto conto che le espressioni tra parentesi sono nulle in quanto sono le precedenti relazioni di equilibrio si ottiene infine\nDerivazione tramite le equazioni cardinali.\nLa forza che agisce sul sistema \u00e8\nmentre il momento meccanico vale \nDalle equazioni cardinali della dinamica si ricava\nLe posizioni di equilibrio formula_30 e formula_31 si trovano imponendo che le accelerazioni longitudinale e angolare siano nulle, ossia\nche risolte forniscono\nPonendo infine formula_36 e formula_37 le equazioni del moto divengono\nossia\ne tenuto conto delle precedenti relazioni di equilibrio si ottiene infine\nFormulazione matriciale delle equazioni del moto.\nIn forma matriciale il sistema di equazioni diviene\ncon \ne le matrici formula_62 e formula_63 sono la matrice delle masse e la matrice di rigidezza definite da\no anche nella forma \ncon \nModi normali.\nPer trovare i modi normali ipotizziamo soluzioni del tipo formula_68 dove formula_69 \u00e8 un vettore costante nel tempo e formula_70 rappresenta la pulsazione alla quale vibra l'intero sistema; il sistema di equazioni del moto diviene\ndove formula_72 rappresenta la matrice identit\u00e0.\nIl sistema di equazioni ammette soluzioni non triviali se il determinante della matrice dei coefficienti \u00e8 nullo, ossia se \nche conduce al polinomio caratteristico\nle cui soluzioni sono\ne\nI modi del sistema sono gli autovettori formula_77 associati agli autovalori formula_78 e la soluzione generale sar\u00e0 la sovrapposizione dei modi del sistema, ossia la combinazione lineare\ndove formula_80 sono i coefficienti non nulli della combinazione lineare.\nImponendo che le soluzioni siano reali, si ottiene che formula_81 e formula_82 e ponendo \nla soluzione del sistema diviene\nPoich\u00e9 i vettori formula_85 sono autovettori di formula_86, la relazione tra le componenti formula_87 e formula_88 \u00e8\ne pertanto la soluzione generale si scrive come\nImponendo le condizioni iniziali formula_91 e formula_92 si trovano infine le costanti formula_93 e formula_94\nOsserviamo che per far oscillare solo il modo 1 occorre avere formula_97, ossia deve valere la relazione seguente tra formula_98 e formula_99\nAnalogamente per far oscillare solo il modo 2 si deve soddisfare la condizione formula_101; ossia\nAnalisi per accoppiamento debole e in risonanza.\nSe la pulsazione dell'oscillazione longitudinale libera \u00e8 identica alla la pulsazione dell'oscillazione rotazionale, ossia se formula_103, il pendolo si trova in condizione di risonanza e si dice ben accordato. Indicando con formula_104 le espressioni si semplificano in \ne\nPosto formula_107, per formula_108 (ossia accoppiamento debole) \u00e8 possibile usare l'approssimazione al primo ordine dello sviluppo binomiale per cui si ottiene\ne\nSi ottengono dunque le approssimazioni\nLa frequenza formula_113 \u00e8 la frequenza di battimento prodotta dall'interferenza dei due modi normali; essa rappresenta la frequenza con cui i modi si alternano l'un l'altro e con cui quindi il moto da rotazionale diviene longitudinale e viceversa.\nOsservando che valgono le relazioni\nsi ottengono le quantit\u00e0\ndove si \u00e8 indicato con formula_119 il raggio di girazione o raggio di inerzia.\nPertanto la soluzione formula_120 vale\ndove si nota che il modo 1 oscilla per formula_122, mentre il modo 2 oscilla per formula_123."}
{"id": "236875", "revid": "767487", "url": "https://it.wikipedia.org/wiki?curid=236875", "title": "Bruno Kreisky", "text": "Ministro degli Esteri dal 1959 al 1966, fu Cancelliere dell'Austria ininterrottamente dal 1970 al 1983. \u00c8 considerato il leader socialista di maggiore successo dell'Austria, una figura che elev\u00f2 la posizione neutrale del piccolo stato alpino sul palcoscenico mondiale durante l'epoca della guerra fredda.\nBiografia.\nNacque a Margareten, un distretto di Vienna, in una famiglia ebraica non osservante. Colpito dalla povert\u00e0 e dalla violenza politica dilagante negli anni venti, ader\u00ec alla sezione giovanile del Partito Socialista Austriaco (SP\u00d6) all'et\u00e0 di soli 15 anni, nel 1925. Studi\u00f2 giurisprudenza all'Universit\u00e0 di Vienna, consigliato da Otto Bauer.\nNel 1931 abbandon\u00f2 la comunit\u00e0 religiosa ebraica, dichiarandosi agnostico. Nel marzo 1938, l'Austria fu annessa alla Germania nazista di Adolf Hitler; a settembre, per sfuggire alle persecuzioni naziste antiebraiche, Kreisky scapp\u00f2 in Svezia, dove rimase fino al 1945. Frattanto, si spos\u00f2 nel 1942 con Vera F\u00fcrth.\nRitorn\u00f2 in Austria nel luglio 1946, ma torn\u00f2 presto a Stoccolma, come delegato della legazione austriaca. Fece ritorno a Vienna nel 1951, quando il Presidente federale Theodor K\u00f6rner lo nomin\u00f2 assistente del capo dello staff e consigliere politico. Fu nominato nel 1953 sottosegretario del Dipartimento degli Affari Esteri della Cancelleria. In tale posizione partecip\u00f2 ai negoziati per porre fine all'occupazione militare delle grandi potenze vincitrici della seconda guerra mondiale, che nel 1955 sanc\u00ec - con un trattato - l'evacuazione delle truppe straniere, la riacquistata indipendenza dell'Austria e la sua neutralit\u00e0.\nAlle elezioni del 1956, fu eletto al Parlamento austriaco, il \"Nationalsrat\", come socialista. Dopo le elezioni del 1959, Kreisky fu nominato Ministro degli Esteri nella coalizione di governo con l'\u00d6VP. In tale veste condusse con perizia le trattative che portarono alla creazione dell'EFTA; sulla questione del Sud Tirolo, si attiv\u00f2 con l'Italia. Quando i popolari ottennero la maggioranza assoluta alle elezioni del 1966, Kreisky ruppe la coalizione di governo, che aveva retto dal dopoguerra il potere con i socialisti.\nNel febbraio 1967, divenne il leader dell'SP\u00d6; vinse il maggior numero di seggi alle elezioni del marzo 1970, ma non la maggioranza assoluta. Allora, Kreisky ottenne l'appoggio esterno della FP\u00d6 al suo governo di minoranza promettendo in cambio una modifica della legge elettorale, che avrebbe potuto favorirli. L'obiettivo di Kreisky era tuttavia quello di indebolire il principale partito avversario, la \u00d6VP, sottraendole voti. Difatti, alle successive elezioni con la nuova legge elettorale, l'incremento dei voti alla FP\u00d6, a spese della \u00d6VP, permise ai socialisti di Kreisky di ottenere la maggioranza assoluta al Parlamento federale di Vienna.\nAlle elezioni del 1983, Kreisky perse la maggioranza assoluta e si dimise da cancelliere."}
{"id": "236876", "revid": "729019", "url": "https://it.wikipedia.org/wiki?curid=236876", "title": "Josef Klaus", "text": "Ha ricoperto la carica di Cancelliere dal 1964 al 1970. Ha fatto parte del \u00d6VP."}
{"id": "236878", "revid": "124123", "url": "https://it.wikipedia.org/wiki?curid=236878", "title": "Alfons Gorbach", "text": "Per la sua attivit\u00e0 anti-nazista fu arrestato nel 1938, subito dopo Anschluss, e deportato nei campi di concentramento di Dachau e di Flossenb\u00fcrg. Dopo la fine della guerra riprese l'attivit\u00e0 politica nelle file del \u00d6VP. Ha ricoperto la carica di Cancelliere dal 1961 al 1964."}
{"id": "236879", "revid": "122318374", "url": "https://it.wikipedia.org/wiki?curid=236879", "title": "Julius Raab", "text": "Biografia.\nPartecip\u00f2 alla prima guerra mondiale come tenente dell\u2019esercito austro-ungarico e alla fine della grande guerra, tra il 31 ottobre e il 3 novembre 1918, pur avendo avuto l\u2019ordine di far saltare tutti i ponti di Portogruaro nel corso della ritirata, su supplica della popolazione locale risparmi\u00f2 quello pi\u00f9 antico, ovvero il ponte di Sant\u2019Andrea sul L\u00e8mene (dal testo di una lapide commemorativa nel comune di Portogruaro). Al termine della guerra si laure\u00f2 a Vienna in ingegneria, poi entr\u00f2 a far parte del Partito Cristiano Sociale. Nel 1927 fu eletto al Nationalrat. Nel febbraio 1938 entr\u00f2 nel governo di Kurt Alois von Schuschnigg come ministro del Commercio e delle Comunicazioni, ma decadde al momento dell'Anschluss. Per tutto il periodo della seconda guerra mondiale si dedic\u00f2 all'attivit\u00e0 professionale.\nAl termine della guerra rientr\u00f2 in politica e fu uno dei fondatori del Partito Popolare Austriaco, di cui successivamente fu anche leader. Ricopr\u00ec la carica di Cancelliere dal 1953 al 1961. \nRaab mor\u00ec l'8 gennaio 1964 a Vienna."}
{"id": "236880", "revid": "6923", "url": "https://it.wikipedia.org/wiki?curid=236880", "title": "Giovanni Agnelli B.V.", "text": "Giovanni Agnelli B.V. \u00e8 una societ\u00e0 italiana nata nel 1984 come societ\u00e0 a responsabilit\u00e0 limitata e trasformatasi nel 1987 in societ\u00e0 in accomandita per azioni, fondata da Gianni Agnelli ed attualmente posseduta da circa cento membri delle famiglie Agnelli e Nasi, discendenti del senatore Giovanni Agnelli, uno dei fondatori della FIAT.\nStoria.\nNel 1984 la societ\u00e0 nasce come una societ\u00e0 a responsabilit\u00e0 limitata, la \"Giovanni Agnelli Srl\", creata da Gianni Agnelli per collocare la quota maggioritaria dell'Istituto Finanziario Industriale S.p.A., la holding finanziaria che controllava la FIAT.\nNel 1987 la \"Giovanni Agnelli Srl\" viene trasformata in una societ\u00e0 in accomandita per azioni: i soci accomandatari sono i fratelli Gianni ed Umberto Agnelli, il loro cugino Giovanni Nasi, l'allora amministratore delegato della FIAT Cesare Romiti e l'allora amministratore delegato dell'IFI Gianluigi Gabetti, e soci accomandanti l'avvocato Franzo Grande Stevens e quasi tutto il resto della famiglia Agnelli. Con questa operazione il 70% dei titoli ordinari dell'IFI viene collocato nella nuova societ\u00e0 in accomandita per azioni, che diventa la cassaforte della famiglia Agnelli.\nSecondo lo statuto il comando della s.a.p.a. era in mano a Gianni Agnelli e, se egli non fosse pi\u00f9 stato socio accomandatario, sarebbe dovuto passare a Giovanni Nasi che per\u00f2 mor\u00ec nel 1995. Nella sua costituzione, inoltre, il fondatore Gianni Agnelli raccomanda che: \"\u00c8 auspicabile che i futuri accomandatari siano ricercati nell'ambito della famiglia; naturalmente fra coloro delle nuove generazioni che si siano distinti per operosit\u00e0 e per talento e raccolgano la fiducia della maggior parte dei soci\".\nCos\u00ec nel 2003 quando Gianni Agnelli muore, viene designato nuovo presidente il fratello Umberto Agnelli. Alla scomparsa di Umberto dell'anno seguente, gli subentra Gianluigi Gabetti. Nel 2010 Gabetti lascia e diventa nuovo presidente John Elkann, nipote di Gianni Agnelli.\nAzionariato.\nAttualmente nell'azionariato della societ\u00e0 possono essere individuate le seguenti dinastie:"}
{"id": "236881", "revid": "704255", "url": "https://it.wikipedia.org/wiki?curid=236881", "title": "Leopold Figl", "text": "Biografia.\nFatto prigioniero da parte dei nazisti nel 1938, venne rinchiuso dapprima nel campo di concentramento di Mauthausen e poi in quello di Dachau: fu liberato l'8 maggio 1943. \nRicopr\u00ec la carica di Cancelliere dal 1945 al 1953. Mor\u00ec per un tumore renale nel 1965."}
{"id": "236882", "revid": "79968", "url": "https://it.wikipedia.org/wiki?curid=236882", "title": "Apicoltura", "text": "L'apicoltura (o apicultura) \u00e8 l'allevamento di api allo scopo di sfruttare i prodotti dell'alveare dove per tale si intenda un'arnia popolata da una famiglia di api. Le arnie \"razionali\" sono quindi le strutture modulari strutturate con favi mobili dove l'apicoltore ricovera le api. Le arnie pi\u00f9 primitive non avevano favi mobili ed erano dette \"bugno\" o \"bugno villico\". Malgrado le specie allevate siano diverse, per la sua produttivit\u00e0 ha netta predominanza l'Apis mellifera.\nIl mestiere dell'apicoltore consiste sostanzialmente nel procurare alle api ricovero e cure, e vegliare sul loro sviluppo; in cambio egli raccoglie una quota discreta del loro prodotto, consistente in:\nmiele, polline, cera d'api, pappa reale, propoli, veleno.\nPraticata in tutti i continenti, questa attivit\u00e0 varia a seconda delle variet\u00e0 delle api, del clima e del livello di sviluppo economico dell'agricoltore, e in essa pratiche ancestrali come l'affumicamento si mischiano a metodi moderni come l'inseminazione artificiale delle regine.\nTale allevamento \u00e8 branca della zootecnica, seppure intesa in accezione ampia, e viene insegnata a livello accademico nei moduli di apicoltura come attivit\u00e0 zootecnica, per quanto riguarda le scienze e tecnologie delle produzioni animali, nei corsi di zootecnia in medicina veterinaria, e nei corsi di zoocolture nell'ambito di scienze biologiche e naturali.\nStoria.\nIl miele viene utilizzato da circa 12.000 anni.\nChe venisse praticata la raccolta del miele in epoca preistorica \u00e8 attestato dalla pittura rupestre della \u00ab\"cueva de la Ara\u00f1a\"\u00bb (la grotta del ragno) che si trova presso Valencia, in Spagna. Vi si vede un uomo appeso a delle liane che porta un paniere per contenere la raccolta, con la mano infilata in un tronco d'albero alla ricerca del favo di miele.\nNon si sa con precisione quando l'uomo impar\u00f2 ad allevare le api. Tuttavia l'apicoltura era un'attivit\u00e0 normale durante l'Antico Regno dell'Egitto, 2400 anni prima di Cristo: scene di raccolta e conservazione del miele sono raffigurate in rappresentazioni riportate alla luce nel tempio del re della V dinastia Niuserra a Abusir.\nIl primo apiario nacque probabilmente raccogliendo uno sciame allo stato selvatico.\nPi\u00f9 tardi, man mano che si padroneggiarono le tecniche di \"accasamento\" delle api, comparvero i primi alveari artificiali, fatti probabilmente di tronchi cavi o di scorza di sughero.\nNella storia dell'apicoltura, particolare importanza riveste l'arnia in cesta di paglia o di vimini, che veniva impermeabilizzata con una copertura in creta o in creta e sterco. In questo caso si richiama l'attenzione sull'uso greco di porre i cesti rovesciati verso l'alto con una serie di legnetti ed una copertura di pietra o di corteccia. In tale caso i favi venivano spesso costruiti dalle api appesi ai legni mobili posti superiormente e la sfasatura delle pareti, analoga a quella naturale dei favi, non provocava la saldatura alle pareti tipica altrimenti di questi \u201cbugni villici\u201d: erano le antesignane delle arnie moderne a favi mobili.\nSi afferma poi sicuramente un tipo di arnia o \u201cbugno villico\u201d, costituito da quattro assi poste a formare un parallelepipedo vagamente piramidale con un imbocco leggermente pi\u00f9 piccolo rispetto alla parte terminale. Quest'ultima veniva chiusa da uno sportellino rimovibile. L'origine di tali ricoveri per le api si perde nei secoli e il loro utilizzo, in maniera quasi immutata, \u00e8 continuato fino a qualche decina di anni fa. \nL'uso e l'allevamento delle api \u00e8 comune a molte culture: da quella egizia, che li ha effigiati nelle decorazioni tombali, a quella greca e romana, che inseriva con sapienza il miele nella propria alimentazione, codificandone l'uso gastronomico. Virgilio, nelle \u201cGeorgiche\u201d descrive le tecniche apistiche. Il miele \u00e8 poi citato anche nelle religioni ebraiche e musulmane dove \u201cfiumi di latte e miele ristoreranno i guerrieri morti valorosamente per la fede\u201d.\nIn tutta Europa, nel diradarsi della cortina che avvolge l'alto Medio Evo, troviamo gli evidenti segni di rinascita e razionalizzazione dell'agricoltura, tramite l'opera degli ordini religiosi monastici.\nIl binomio apicoltura e religione poi, per vari motivi, rimane sempre una costante fino ai nostri giorni. Non bisogna infatti dimenticare, ad esempio, che la cera vergine rappresentava la materia prima delle candele che rischiaravano i luoghi di culto (da alcuni decenni si utilizzano candele bianche in paraffina e stearina).\nAlla fine del Settecento risalgono alcuni trattati di Anton Jan\u0161a. Nell'Ottocento, in tutto il mondo, il settore apistico registra un fermento nuovo, una storica rivoluzione. L'arnia in paglia con favi mobili di tipo greco aveva ispirato nel corso dei secoli alcuni sviluppi verso l'arnia razionale, ma si erano tutti arenati. Nel 1851 Lorenzo Langstroth fa proprie alcune esperienze precedenti ed inventa il favo mobile. Apre una strada. \u00c8 tutto un pullulare di invenzioni, molte delle quali abortiscono o non vengono raccolte, ma altre determinano in pochi anni un'autentica rivoluzione, che porta all'arnia moderna. A differenza dell'arnia di antica concezione, la nuova struttura \u00e8 costituita da un modulo base contenente favi mobili e un sistema modulare di melari, contenenti favetti, sempre mobili, per il periodo di raccolto. Ma le invenzioni non si limitano alle arnie: nel 1857 sono i fogli cerei, e nel 1865 lo smielatore centrifugo. Nasce la moderna apicoltura. Ci vorr\u00e0 quasi un secolo per\u00f2 per soppiantare completamente i bugni villici e l'apicoltura di tipo pi\u00f9 tradizionale.\nL'alveare.\nLa gestione di un alveare consiste soprattutto nel sorvegliarne lo sviluppo in funzione del periodo e delle condizioni ambientali.\nUna colonia di api \u00e8 costituita da un'unica \"regina\", da molte \"operaie\" (femmine sterili), da un piccolo numero di \"fuchi\" (maschi) e dalla \"covata\" (larve). Un alveare \u00e8 composto da un'unica colonia o famiglia.\nPer riprodursi e sopravvivere, una colonia di api cerca di accumulare il massimo possibile di provviste durante la buona stagione, per poter passare l'inverno. La popolazione della colonia varia secondo le stagioni. \u00c8 molto grande nei periodi in cui le risorse naturali sono abbondanti (da 30.000 a 70.000 individui), allo scopo di fare la maggiore raccolta possibile. D'inverno si riduce fino a scendere attorno ai 6.000 individui, per ridurre al minimo indispensabile il consumo delle provviste. La popolazione non pu\u00f2 tuttavia scendere oltre un certo limite, giacch\u00e9 \u00e8 quella che deve mantenere la temperatura all'interno dell'alveare e dovr\u00e0 rilanciare la colonia in primavera.\nL'alveare divisibile.\nL'arnia si pu\u00f2 definire come l'\"unit\u00e0 abitativa\" costruita dall'apicoltore per accogliere una colonia di api. L'alveare \u00e8 uno sciame di api all'interno di un'arnia. Un insieme di alveari costituisce un apiario.\nNel XIX e nel XX secolo, l'approccio scientifico all'apicoltura e la ricerca in direzione di un'apicoltura razionale hanno consentito di mettere a punto degli alveari moderni, caratterizzati da favi mobili, di dimensioni precise e standardizzate.\nI favi mobili consentono di intervenire nell'alveare senza distruggerlo, sia allo scopo di effettuare controlli di tipo sanitario che allo scopo di raccolta dei prodotti dell'alveare. Costruiti dalle api, a uno a uno, possono essere facilmente estratti e rimessi a posto. Questi favi possono essere sia costruiti su telai preparati dall'apicoltore, sia sospesi a barre o barrette sulle quali l'apicoltore ha disposto degli abbozzi di favi.\nEsistono due grandi famiglie di alveari:\nLe dimensioni degli alveari verticali variano in funzione del numero di elementi impilati, quelle orizzontali hanno sempre lo stesso aspetto, all'esterno, ma hanno all'interno spazio sufficiente per accogliere favi supplementari al momento della crescita della colonia.\nLe arnie portano spesso il nome del loro inventore.\nQuelle verticali a telaio pi\u00f9 comuni in Francia sono le Dadant, Langstroth e Voirnot; la prima \u00e8 la pi\u00f9 presente in Europa, e la sua versione italiana, standardizzata nel 1932, e ancora oggi prevalente nell'apicoltura nazionale, sia pure con successive evoluzioni, si chiam\u00f2 \"Italica-Carlini\".\nIl vero inventore del telaino era stato comunque il pastore americano Lorenzo Lorraine Langstroth, originario del Massachusetts, che nel 1851 aveva scoperto il \"passo d'ape\" o \"spazio d'ape\", cio\u00e8 quello spazio di ampiezza fissa (9, 5\u00a0mm) da lasciare tra coprifavo e portafavo e tra i montanti dei telaini, che era sufficiente e necessario perch\u00e9 le api non fissassero alla parete e al tetto i favi: nello spazio cos\u00ec lasciato libero le api non costruirono n\u00e9 favi n\u00e9 ponti, il telaio divent\u00f2 veramente mobile, e non fu pi\u00f9 necessario distruggere i favi per estrarne i prodotti.\nLa scoperta di Langstroth fu determinante per tutti i modelli successivi di favi mobili.\nGli alveari Warr\u00e9 e Climatstable sono anch'essi di tipo verticale, divisibili, ma utilizzano solo le barrette portafavo, senza fogli cerei di avvio, e sono destinati prevalentemente all'apicoltura ecologica.\nTra gli alveari orizzontali a telaio vanno citati quelli messi a punto da De Layens e perfezionati da Jean Hurpin. .\nAlveare divisibile a telaini mobili\nL'alveare divisibile tipico \u00e8 costituito da un numero variabile di casse impilate, aperte sopra e sotto.\nQuesta pila poggia su un telaio sporgente da un lato a formare un balcone, detto \"telaio di volo\". Questo balcone costituisce la porta d'accesso delle api.\nIl corpo e il melario contengono dei telaini sospesi verticalmente nei quali le api costruiscono i loro favi: i telaini come s'\u00e8 detto sono mobili, e l'apicoltore pu\u00f2 estrarli dall'alveare uno ad uno, in modo da sostituirli al bisogno, o cambiarli di alveare, o verificare lo stato della colonia. I vari modelli di alveare si distinguono per le dimensioni e il numero dei telaini.\nL'ape.\nL'apicoltura riguarda l'allevamento dell'ape domestica (\"Apis mellifera\") o per le zone asiatiche dell'ape indica (\"Apis cerana\").\nLe api esistono sulla terra da 4 milioni di anni con lo stesso aspetto attuale, come mostrano reperti fossili. Questa longevit\u00e0 e stabilit\u00e0 della specie sono il risultato della sua eccezionale capacit\u00e0 di adattamento. Il comportamento dell'ape dipende, secondo i casi, sia da fattori innati che dalla sua adattabilit\u00e0 alle condizioni ambientali.\nLa nascita.\nLa regina depone l'uovo fecondato in una cella. Tre giorni dopo essere stato deposto, l'uovo si schiude. La larva viene dapprima nutrita con la pappa reale, liquido secreto dalle \"ghiandole faringee\" delle operaie, poi con un misto di polline e di miele. Solo la larva predisposta a diventare poi una regina, viene nutrita esclusivamente con pappa reale, mentre le larve che diventeranno operaie o fuchi, dopo il terzo giorno di nutrizione a base di papa reale, assumeranno il misto di polline e miele. Dieci giorni dopo essere stata deposta, la larva ha completato la crescita, e le operaie provvedono ad \"opercolare\" la cella (cio\u00e8 a chiuderla con della cera). La larva intanto si chiude in un bozzolo. Dodici giorni dopo, dalla celletta esce una giovane ape che ha gi\u00e0 le dimensioni e l'aspetto definitivi: dalla deposizione sono passate 3 settimane.\nL'ape operaia.\nL'operaia d'estate.\nL'ape completa in questo modo il ciclo della propria vita: generalmente, un'operaia muore di sfinimento durante un ultimo giro di bottinaggio.\nL'operaia d'inverno.\nAlla fine dell'estate o all'inizio dell'autunno nascono delle operaie che vivranno da 5 a 6 mesi, dal corpo pi\u00f9 ricco di acidi grassi. Il loro lavoro sar\u00e0 proteggere la regina, mantenere lo sciame nel glomere che passer\u00e0 l'inverno ad una temperatura di circa 30\u00a0\u00b0C, e poi, dal mese di febbraio, preparare l'arrivo delle nuove generazioni.\nI fuchi.\nDalla primavera all'inizio dell'estate nascono le api maschio, dette \"fuchi\". Provengono da uova non fecondate (sono quindi aploidi, in quanto le loro cellule contengono un solo cromosoma per ogni tipo, e non una coppia). Pi\u00f9 grossi delle operaie, sono per\u00f2 sprovvisti di pungiglione.\nI fuchi non partecipano al lavoro dell'alveare. Non possono nutrirsi da soli per via della lingua troppo corta, e dipendono quindi interamente, per il sostentamento, dalle operaie. Escono dall'alveare raggruppandosi talvolta in luoghi lontani.\nIl loro ruolo \u00e8 strettamente limitato alla fecondazione delle giovani regine durante il volo nuziale. Quelli che riescono ad accoppiarsi muoiono subito dopo. Quanto agli altri, le operaie smettono di nutrirli alla fine dell'estate ed essi, sempre pi\u00f9 deboli man mano che l'autunno s'avvicina, finiscono per essere scacciati dall'alveare, e muoiono di sfinimento o di freddo. Famiglie d'api rimaste prive di regina, tuttavia, possono continuare a fornire accoglienza ai fuchi fino ad autunno inoltrato in attesa dell'accoppiamento con la regina nuova.\nL'ape regina.\nLa regina proviene da un uovo fecondato identico a quello da cui nasce l'operaia. Durante il suo sviluppo la larva sar\u00e0 nutrita esclusivamente di pappa reale, e sar\u00e0 proprio questa dieta che le permetter\u00e0 di diventare la regina.\nNasce 18 giorni dopo la deposizione dell'uovo, cio\u00e8 5 giorni prima dell'operaia.\n\u00c8 raro riuscire a vedere una regina all'esterno, mentre \u00e8 relativamente facile riconoscerla dentro l'alveare: si distingue infatti dalle numerose operaie che la circondano, la proteggono e la nutrono, e per la maggiore lunghezza dell'addome.\nLe regine nascono sia per sostituire una regina vecchia o malata che abbandona l'alveare (fenomeno detto sciamatura e che tranne casi patologici avviene solo in primavera), sia in caso di morte della regina precedente (il che pu\u00f2 avvenire in qualsiasi periodo dell'anno).\nUna settimana dopo la nascita, la giovane regina intraprende il suo volo nuziale. Raggiunge un punto dove si riuniscono i maschi del vicinato (assicurando cos\u00ec la diversit\u00e0 genetica) e si accoppia con diversi maschi, in volo, finch\u00e9 il ricettacolo seminale di cui \u00e8 dotata non \u00e8 pieno. I maschi che l'hanno fecondata, il cui apparato genitale viene divelto nell'accoppiamento, moriranno tutti poco dopo: il loro ruolo \u00e8 terminato.\nLa regina fa un unico volo nuziale: tutto lo sperma ricevuto viene conservato nel suo ricettacolo, ed essa resta in questo modo fecondata per il resto della vita (che dura da quattro a cinque anni).\nUna regina che, a causa di malformazioni, maltempo o altri motivi non riesce ad effettuare in tempo il volo d'accoppiamento inizia a deporre uova non fecondate da cui possono nascere solo maschi (questi ultimi infatti sono aploidi, ossia dotati solo di mezzo patrimonio genetico): in questo caso si parla di regina fucaiola. Una colonia con regina fucaiola non \u00e8 in grado di sopravvivere e dopo un paio di settimane, a causa della confusione ormonale, perde anche la capacit\u00e0 di allevare una regina nuova se le vengono fornite delle larve femminili. Una regina pu\u00f2 diventare fucaiola anche in seguito a traumi, esaurimento della spermateca o virosi (in questo caso pu\u00f2 essere leggermente contagiosa ed \u00e8 sconsigliato unifcare la famiglia in questione con un'altra). In generale, tutte le regine di sostituzione nate durante l'inverno sono fucaiole in quanto in questa stagione non esistono maschi, che vengono uccisi dalle operaie alla fine dell'autunno.\nLa marcatura della regina.\nIn apicoltura viene spesso praticata la \"marcatura della regina\" che consente di agevolare l'individuazione dell'insetto durante le ispezioni ai telaini. Questa operazione consiste nell'applicazione di una vernice atossica sul dorso della regina, avendo cura di non sporcarne il capo, le ali o l'addome. Il colore da utilizzare viene scelto in base all'anno di nascita per poter stabilire successivamente l'et\u00e0 esatta della regina, che rimane sempre un dato fondamentale per prevenire eventuali sciamature.\nLa comunicazione tra le api.\nTra gli insetti sociali la comunicazione riveste un'importanza particolare: \u00e8 il fattore di coesione di coordinamento delle azioni del gruppo. Le api comunicano per contatto (attraverso il contatto delle antenne), per via chimica (attraverso l'emissione di feromoni), e attraverso le danze.\nIl contatto delle antenne.\nLe api controllano aspetti importanti del loro comportamento sociale attraverso l'antenna destra. A scoprirlo \u00e8 stata una ricerca condotta da Lesley J. Rogers, Elisa Rigosi, Elisa Frasnelli e Giorgio Vallortigara, direttore del Centro interdipartimentale Mente/Cervello dell'Universit\u00e0 di Trento a Rovereto, i quali hanno dimostrano per la prima volta che anche nelle api esiste un fenomeno di lateralizzazione del sistema nervoso legato al comportamento sociale.\nPer testare l'ipotesi che la lateralizzazione dei gangli nervosi delle antenne coinvolgesse anche i comportamenti sociali, i ricercatori hanno asportato una delle due antenne ad alcune api, per poi reimmetterla nel loro ambiente e osservarne il comportamento. \u00c8 risultato che le api a cui era rimasta l'antenna a destra riuscivano a entrare in contatto con le altre pi\u00f9 rapidamente di quelle che disponevano della sola antenna sinistra, interagendo in modo maggiormente positivo, per esempio con la caratteristica estensione della proboscide. Gli insetti a cui era stata asportata l'antenna destra erano invece pi\u00f9 propense a mostrare un comportamento aggressivo, mostrando spesso il pungiglione e le mascelle alle altre api, anche a quelle del proprio alveare.\nQueste osservazioni hanno aperto la porta a studi sull'esistenza di una lateralizzazione legata anche ad altre forme di comportamento sociale delle api, per esempio la danza di comunicazione, che potrebbero avvantaggiarsi da questo fenomeno.\nI feromoni.\nLa ghiandola di Nasanoff \u00e8 situata sulla faccia dorsale dell'addome delle api, e produce un feromone dalle molteplici funzioni. Serve a marcare l'entrata dell'alveare, o un luogo interessante come fonte di nettare, o un'acqua, o un luogo di sosta provvisorio durante la sciamatura. Per diffondere il feromone, le api espongono il loro addome e muovono l'aria attorno battendo le ali. L'odore del feromone guida le altre operaie.\nI feromoni della regina\nAvendo un ruolo capitale nella vita della colonia, la regina emette una quantit\u00e0 considerevole di feromoni, di vario tipo.\nSi distinguono quelli prodotti dalle ghiandole della mandibola, dalle ghiandole addominali e quelli emessi dall'estremit\u00e0 delle zampe. Il feromone mandibolare \u00e8 costituito da 5 composti che sono attivi solo insieme.\nIl feromone mandibolare \u00e8 sparso su tutto il corpo della regina per contatto con le operaie. Viene rapidamente diffuso nell'alveare attraverso lo scambio di nutrimento, il contatto tra individui e grazie alla sua volatilit\u00e0. La funzione principale di questo feromone \u00e8 di inibire l'allevamento delle regine. Quando la regina invecchia la sua produzione di feromone mandibolare diminuisce, e quando muore le operaie costruiscono le cellette reali in vista della sostituzione.\nLa danza delle api.\nL'ape comunica la localizzazione, l'importanza e la natura delle sorgenti di nettare attraverso una danza a forma di 8, condotta con differenti ritmi e direzioni a seconda della distanza della fonte di nutrimento dall'alveare.\nFonte a meno di 100 metri\nUna bottinatrice che torna all'alveare da un terreno di caccia appena scoperto, situato a 60\u00b0 in direzione del sole, sale verso i favi e spintona le operaie, inducendole ad assaggiare il suo nettare e a sentire il profumo di cui essa stessa \u00e8 impregnata. Poi comincia a descrivere dei cerchi concentrici attorno ad una celletta. Conoscendo ora il gusto ed il profumo del nettare e sapendo, da questa presentazione, che esso \u00e8 posizionato a meno di 100 metri di distanza, le altre operaie ne troveranno rapidamente la fonte, pur non avendo alcuna indicazione sulla direzione.\nFonte lontana\nIn questo caso l'ape si orienta in rapporto alla direzione del sole. Oltre ai due occhi compositi, l'ape dispone, in cima alla testa, di altri 3 ocelli, occhi semplici sensibili alla luce polarizzata, che permettono di trovare il sole attraverso le nuvole. Come nell'altro caso, la bottinatrice punta sui favi, ma inscena una danza differente.\nComincia con un semicerchio, poi si dirige verso il suo punto di partenza seguendo una linea retta; tornata al punto di partenza disegna un altro semicerchio, ma nel senso opposto, ripercorre la linea retta, ricomincia col primo semicerchio e cos\u00ec via. Descrive in questo modo un otto. Quando percorre la linea retta agita l'addome a destra e a sinistra e urta le compagne.\nLa direzione della linea retta indica la direzione della fonte alimentare.\nSi immagini un quadrante con al centro l'alveare, e il sole sulla sua verticale. Sul quadrante, l'ape si dirige dal centro verso la fonte alimentare:\nLa distanza \u00e8 indicata dalla velocit\u00e0 della danza: pi\u00f9 questa \u00e8 veloce, pi\u00f9 vicina \u00e8 la fonte.\nCos\u00ec, in 15 secondi l'ape eseguir\u00e0 9 o 10 \"otto\" per indicare una risorsa situata nel raggio di circa 100\u00a0m, ne eseguir\u00e0 6 per una distanza di 500\u00a0m, e solo 2 per 5\u00a0000 metri.\nApicoltura, economia, ambiente.\nGrandi esportatori di miele sono l'Ungheria, nell'Unione europea, e l'Argentina, in America.\nIn Italia, il consumo di miele \u00e8 fortemente tributario delle importazioni, come si vede nella tabella. La produzione \u00e8 fortemente variabile, in relazione all'annata climatica (freddi, siccit\u00e0) e alla salute degli alveari.\nProduzione italiana di miele (in tonnellate):\nNel 2004 gli alveari in Italia erano 1.070.000 (in Francia 1.345.000). Le principali regioni produttrici nel 2004 sono state:\nTra le varie forme di allevamento, l'apicoltura \u00e8 tra quelle che richiedono maggior passione e vocazione, trattandosi di un'attivit\u00e0 che pu\u00f2 certo essere razionalizzata, ma in nessun caso industrializzata.\nAd Einstein \u00e8 stata falsamente attribuita la frase \"Quando l'ape scomparir\u00e0, l'uomo non avr\u00e0 pi\u00f9 di quattro anni da vivere\".\nE in effetti a prescindere dalla correttezza della citazione (il cui significato fa riferimento all'opera di impollinazione svolta dalle api, fondamentale per buona parte delle coltivazioni) l'apicoltura pu\u00f2 essere assai significativa anche ai fini del controllo ambientale, essendo l'ape un animale molto sensibile alla qualit\u00e0 dell'ambiente in cui vive, e inoltre, per la natura stessa della sua attivit\u00e0, una sorta di \"campionatore biologico\" assai funzionale, almeno d'estate, in quanto le api, nella loro attivit\u00e0 di bottinamento, ispezionano una vasta area attorno all'alveare, venendo a contatto con suolo, vegetazione, aria e acqua. Inoltre il corpo, rivestito di peli, \u00e8 particolarmente adatto per trattenere i materiali e le sostanze con cui viene a contatto.\nL'apicoltore \u00e8 il primo a constatare il problemi delle sue colonie, e spesso interviene per allertare i poteri o l'opinione pubblica sulla presenza nell'ambiente di inquinanti pericolosi: in Europa, alcuni prodotti fitosanitari sono stati proibiti proprio grazie all'intervento degli apicoltori.\nL'alveare: visite e invasioni.\nPer il riparo che rappresenta e le provviste che contiene, l'alveare attira molti animali, pi\u00f9 o meno desiderati:\nLa moltiplicazione delle colonie.\nLa sciamatura.\nLe colonie si riproducono per sciamatura. Il meccanismo con cui le famiglie decidono di sciamare \u00e8 fondamentalmente legato alla circolazione all'interno dell'arnia dei ferormoni prodotti dall'ape regina, che ne segnalano la presenza: se tali ferormoni circolano in quantit\u00e0 insufficiente (ad esempio perch\u00e9 una regina troppo anziana non ne produce pi\u00f9 in quantit\u00e0 sufficiente, o viceversa perch\u00e9 in un'arnia troppo affollata la circolazione dell'aria che li trasporta \u00e8 impedita) le operaie percepiscono la famiglia come orfana e iniziano ad allevare una regina nuova. Nel meccanismo tuttavia sono coinvolti altri fattori il cui meccanismo non \u00e8 ancora totalmente ben chiaro, quali il periodo dell'anno (al di fuori della tarda primavera la sciamatura in generale non avviene se non per famiglie malate che devono abbandonare il nido), la quantit\u00e0 di raccolto disponibile ecc.\nAll'inizio della primavera se la situazione \u00e8 favorevole vengono prodotte alcune cellette reali. Alcuni giorni prima della nascita delle nuove regine, la vecchia lascia l'alveare assieme a circa la met\u00e0 delle operaie presenti nell'arnia, in particolare bottinatrici, per formare uno sciame; al momento della partenza, tutte le operaie si riempiono il sacco melario di provviste sufficienti per 48 ore: per questo periodo le api non sono aggressive perch\u00e9 sazie e quindi per due o tre giorni il loro intento sar\u00e0 solo quello di trovare una nuova dimora e non saranno interessate ad aggredire, ma abbastanza tranquille e inoffensive.\nQuesto sciame parte alla ricerca di un riparo: pu\u00f2 essergli fornito dall'apicoltore, che lo cattura e lo sistema in un nuovo alveare, oppure esso si inselvatichisce e trova riparo in un albero cavo, in un buco, in un camino in disuso o simili.\nSiccome non pu\u00f2 esservi pi\u00f9 di una regina per ogni colonia, nell'alveare la prima regina che nasce uccide immediatamente tutte le rivali che sono ancora nelle cellette. Una settimana dopo essa compie il volo nuziale.\nUna colonia pu\u00f2 produrre, tra l'inizio della primavera e l'inizio dell'estate, fino a tre sciami, che sono detti primario, secondario e terziario. Uno sciame secondario ha una regina giovane e pu\u00f2 volare a chilometri di distanza, a differenza dello sciame primario. Ogni sciame indebolisce la colonia e non \u00e8 detto che una famiglia che subisce una sciamatura terziaria riesca a svilupparsi a sufficienza durante la primavera e l'estate da essere in grado di superare l'inverno successivo.\nLa sciamatura artificiale.\nUna colonia che perde la propria regina non pu\u00f2 sopravvivere, senza l'individuo che depone le uova ed assicura la sopravvivenza del gruppo. Le operaie se ne rendono conto in un paio di giorni. Scelgono allora delle cellette che contengono uova prodotte da meno di 3 giorni ed allevano le larve che esse contengono esclusivamente a base di pappa reale.\nPer moltiplicare la colonia, quindi, gli apicoltori prelevano in un alveare popoloso dei favi con cellette contenenti uova di meno di 3 giorni, che sono coperti di operaie, e li trasferiscono in un nuovo alveare con favi ricchi di provviste (sciroppo di zucchero e succedanei del polline come farina di soia o altro). Se tutto va bene, due settimane pi\u00f9 tardi nasce una nuova regina.\nQuesto, tuttavia, \u00e8 un sistema piuttosto primitivo, poich\u00e9 in tale modo si perdono circa 11-12 giorni prima che nasca la nuova regina, e altri (fino a un ulteriore mese) prima che questa venga fecondata e possa utilmente deporre. \u00c8 molto meglio allevare a parte la regina, e creare uno sciame quando se ne ha a disposizione una gi\u00e0 feconda, in modo da non avere periodi morti di covata nella bella stagione (che \u00e8 quella utile alla colonia per svilupparsi e accumulare scorte di miele).\nSelezione e allevamento delle regine.\nle razze\nL'ape \u00e8 un imenottero appartenente al genere Apis che comprende quattro specie sociali, di cui tre originarie dell'Asia: \"Apis dorsata\", \"Apis florea\" e \"Apis cerana\". L\"'Apis mellifera\" si trova naturalmente in Europa, in Africa, nel Vicino Oriente e in una parte della Siberia, mentre nell'America del nord e del sud, in Australia e nella Nuova Zelanda \u00e8 stata introdotta dai colonizzatori. La grande diffusione geografica della specie ha prodotto razze dai caratteri morfologici e dai comportamenti diversificati.\nLe razze europee pi\u00f9 note sono identificate per zone geografiche, separate da montagne che gli sciami non possono superare, dove sono indigene ed hanno vissuto con pochi contatti esterni.\nRazze meticce sono state create dall'azione umana, volontaria o no.\nUna delle pi\u00f9 apprezzate \u00e8 l'ape Buckfast, creata da un frate, Fr\u00e8re Adam. Questa razza \u00e8 il risultato di pi\u00f9 di 70 anni di incroci, selezioni, viaggi di studio, che hanno prodotto un metodo ripreso da molti allevatori europei che hanno continuato il lavoro del frate.\nIl pedigree di quest'ape \u00e8 al momento l'unico pubblicato su Internet, e per alcuni allevatori risale al 1925. Nel sito di un produttore danese vengono descritte le sue qualit\u00e0:\n\"Il ceppo Buckfast riunisce in una sola ape un buon numero delle qualit\u00e0 ricercate, come robustezza, bassa tendenza a sciamare, dolcezza, facilit\u00e0 di manipolazione, resistenza alle malattie e istinto di gruppo\".\nPer\u00f2 il produttore danese dimentica di dire che \u00e8 proprio per colpa degli allevatori delle cosiddette \"Regine Buckfats\" che in Danimarca c'\u00e8 stato in questi ultimi anni un dilagarsi della peste americana che ormai infesta tutto il paese. Gli apicoltori discepoli di Padre Adam concentrati nell'allevare regine \"docili, manipolabili, con bassa tendenza alla sciamatura\" hanno trascurato proprio quello che in questi anni si \u00e8 rivelata l'attitudine pi\u00f9 importante dell'ape, cio\u00e8 l'attitudine igienico-sanitaria, il pulirsi e pulire le altre api e l'arnia. L'attitudine igienica delle Buckfast danesi si \u00e8 talmente degradata da costringere qualche anno fa l'allora responsabile ministeriale all'apicoltura Henrik Hansen ad inviare agli allevatori di regine Buckfast una lettera in cui rimproverava loro la scelta dei criteri di selezione e la riduzione delle facolt\u00e0 igieniche di questo ibrido, mettendo anche in evidenza le sue preferenze per l'ape gialla italiana, l'ape ligustica.\nOggi in Danimarca non si parla pi\u00f9 di Buckfast, ma di ape-combinata.\nAltra cosa importante da rilevare \u00e8 l'inverosimile aggressivit\u00e0 di questo ibrido gi\u00e0 alla seconda generazione. Se l'apicoltore lascia fare il cambio della regina alle api stesse e non interviene sostituendo la regina vecchia con una nuova otterr\u00e0 una famiglia di api estremamente aggressiva.\nUn altro esempio di incrocio \u00e8 quello dell'ape detta africanizzata. Questo incrocio nacque nel 1957, in Brasile, con l'importazione dall'Africa dell'ape \"Apis mellifera scutellata\" (Lepeletier, 1836) che era sembrata meglio adattarsi al clima tropicale. Questa razza si mischi\u00f2 con l'ape creola, discendente delle api iberiche importate dai conquistadores. L'incrocio, nel quale le caratteristiche - vigore e prolificit\u00e0 - davano un importante vantaggio evolutivo, invase tutta la zona tropicale e subtropicale delle Americhe.\nLo studio dei caratteri razziali, morfologici e comportamentali \u00e8 l'oggetto della biometria. I suoi apporti in apicoltura sono importanti poich\u00e9 permettono di conoscere l'influenza dei caratteri genetici sulle qualit\u00e0 dell'ape studiata.\nSelezione.\nLa selezione \u00e8 praticata come in altri settori dell'agricoltura, tende a migliorare l'ape per soddisfare i bisogni dell'apicoltura. Le qualit\u00e0 ricercate nell'ape sono di essere vigorosa, produttiva, dolce, che si disperda poco, resistente alle malattie.\nAllevamento.\nTutti gli apicoltori praticano, nel loro alveare, la selezione, anzitutto scegliendo il ceppo negli alveari pi\u00f9 forti, al momento della sciamatura artificiale. Ma, per praticare una selezione pi\u00f9 rigorosa, occorre poter disporre di un gran numero di colonie. Alcuni apicoltori si sono quindi specializzati nella produzione di regine selezionate.\nA questo scopo dispongono di alveari dedicati a tale uso. Vengono preparati telaini predisposti per contenere molte cellule da regina, chiamati \"cupolini\". In fondo ai cupolini vengono poste delle larve che non abbiano pi\u00f9 di 24 ore, il pi\u00f9 possibile piccole; questa operazione si chiama traslarvo e si effettua con un particolare utensile detto picking.I telaini cos\u00ec preparati vengono introdotti in arnie private della regina. Le operaie nutrici si occupano delle larve fornendo loro in abbondanza pappa reale nella formula adatta alla loro et\u00e0, per opercolare (= chiudere) le cellette. Per precauzione, gli alveoli vengono protetti con piccole griglie cilindriche, a protezione dagli attacchi di qualche regina nata prematuramente.\nPrima della nascita delle regine, ogni celletta viene sistemata in un piccolo alveare da fecondazione, completo di operaie e di favi di covata opercolati, che non consentono di produrre nuove regine. Nel mese successivo alla nascita, le regine devono essere fecondate, sia naturalmente, da un certo numero di maschi del proprio ambiente (da 15 a 25), sia artificialmente. Nel primo caso gli alveari da fecondazione vengono posti preferibilmente in una zona satura di maschi (fuchi) del ceppo selezionato, magari su un'isola. Nel secondo caso, viene praticata una inseminazione artificiale, iniettando nella regina 8-12 \u03bcL di sperma ottenuto da una ventina di maschi selezionati, per avere una covata pura.\nOperazioni apistiche.\nLe protezioni.\nIl rischio di punture richiede che l'apicoltore si protegga. Le api attaccano preferibilmente la testa e le parti oscure della figura, che per loro rappresentano degli orifizi, come le orecchie, ma anche gli occhi e i capelli.\nL'abbigliamento dell'apicoltore deve perci\u00f2 essere chiaro, e in generale \u00e8 color crema. La protezione minima \u00e8 costituita da una copricapo munito di un velo nero piuttosto fitto; i guanti sono utili per i principianti, ma limitano la precisione delle manipolazioni.\nL'affumicamento.\nSolitamente l'intervento all'interno dell'alveare richiede l'affumicamento dello sciame. Questa operazione si fa con l'aiuto di un affumicatore. Ne esistono numerosi modelli, che funzionano tutti allo stesso modo. Il fumo \u00e8 prodotto da un combustibile contenuto in un recipiente di lamiera, la combustione viene mantenuta incompleta e produce molto fumo. Un soffietto permette la fuoruscita del fumo dal recipiente e, attraverso un ugello conico, di orientarne la direzione. Il materiale bruciato pu\u00f2 essere paglia, aghi di pino, cartone grezzo, juta.\nQuando il fumo penetra nell'alveare, le api si sentono in pericolo, si preparano a fuggire e fanno provviste ingozzandosi di miele. Si dice che l'alveare si mette in ronzio, e in effetti dall'alveare proviene un ronzio caratteristico. Dopo l'affumicatura, sono meno aggressive perch\u00e9, piene di miele, non possono curvare l'addome per pungere.\nUn certo numero di api lascia l'alveare e si aggira nei dintorni, e a questo punto l'apicoltore pu\u00f2 intervenire all'interno, continuando ad inviare sbuffi di fumo sulle api per tutta la durata del suo lavoro.\nFinita l'attivit\u00e0 (e l'affumicamento), le api ventilano l'alveare per cacciarne il fumo, e dopo quindici / venti minuti riprendono la loro attivit\u00e0.\nEsistono anche metodi meno aggressivi, visto che l'affumicamento crea stress nelle api, un esempio \u00e8 quello di attendere le ore pi\u00f9 calde del pomeriggio dove la maggior parte delle api saranno occupate nella raccolta del polline, inoltre con il tempo le api creano un rapporto sociale con l'apicoltore evitando di pungere quest'ultimo, sempre se non abbia usato comportamenti di minaccia.\nL'apicoltura nomadista o la transumanza.\nNell'apicoltura stanziale gli alveari sono fissi e il territorio di raccolta delle api non supera il raggio di 2 o 3\u00a0km attorno all'alveare - il che pone dei limiti alla raccolta.\nL'apicoltura nomade consiste nello spostare gli alveari da un posto all'altro in funzione della presenza di piante nettarifere (cio\u00e8 delle basi zuccherine da fornire alle api). Inoltre tali spostamenti consentono la produzione di mieli uniflorali permettendo una migliore offerta del prodotto finale. La transumanza \u00e8 una tecnica di allevamento assai antica, gi\u00e0 praticata dai nomadi, che trasportavano i loro alveari a dorso d'animale.\nIn Italia sul Po, come in Egitto sul Nilo, gli alveari venivano caricati su appositi battelli che risalivano il fiume verso le regioni dalle melate pi\u00f9 favorevoli. Quando si raggiungeva una certa linea di galleggiamento, gli alveari erano pieni.\nOggi gli spostamenti degli alveari avvengono su strada: li si carica al calare della notte (quando tutte le api sono rientrate) e si scaricano all'alba.\nI veicoli utilizzati, dal rimorchio per auto al camion, variano in funzione dell'importanza dell'allevamento. Spesso gli alveari sono scaricati e risistemati nella zona scelta per il pascolo, ma a volte, per ridurre le manutenzioni, gli alveari vengono lasciati su veicoli attrezzati allo scopo.\nGli spostamenti sono spesso funzionali a variazioni di altitudine, e al procedere della stagione, cominciando dalle pianure e vallate precoci tra aprile e giugno, seguendo le fioriture pi\u00f9 tardive di luglio e agosto, per finire con la raccolta delle melate d'abete, prima di tornare a svernare in pianura. L'agricoltura utilizza i servizi dell'apicoltura nomade per l'impollinazione dei frutteti.\nI prodotti dell'alveare.\nIl miele.\nProduzione.\nIl miele \u00e8 prodotto dall'ape sulla base di sostanze zuccherine che essa raccoglie in natura.\nLe principali fonti di approvvigionamento sono il \"nettare\", che \u00e8 prodotto dalle piante da fiori (angiosperme), e la \"melata\", che \u00e8 un derivato della linfa degli alberi, prodotta da alcuni insetti succhiatori come la metcalfa, che trasformano la linfa delle piante trattenendone l'azoto ed espellendo il liquido in eccesso ricco di zuccheri.\nPer le piante, il nettare serve ad attirare vari insetti impollinatori, allo scopo di assicurare la fecondazione dei fiori. A seconda della loro anatomia, e in particolare della lunghezza della proboscide (tecnicamente detta \"ligula\"), le api domestiche possono raccogliere il nettare solo da alcuni fiori, che sono detti appunto \"melliferi\".\nLa composizione dei nettari varia secondo le piante che li producono. Sono comunque tutti composti principalmente da glucidi, come saccarosio, glucosio, fruttosio e acqua.\nIl loro tenore d'acqua pu\u00f2 essere importante, e pu\u00f2 arrivare fino al 90%.\nLa produzione del miele comincia nel gozzo dell'operaia, durante il suo volo di ritorno verso l'alveare. Nel gozzo l'invertasi, un enzima che ha la propriet\u00e0 di scindere il saccarosio in glucosio e fruttosio, si aggiunge al nettare, producendo una reazione chimica, l'idrolisi, che d\u00e0, appunto, glucosio e fruttosio.\nGiunta nell'alveare, l'ape rigurgita il nettare, ricco d'acqua, che deve poi essere disidratato per assicurarne la conservazione.\nA questo scopo, le bottinatrici lo depongono in strati sottili sulla parete delle celle. Le operaie ventilatrici mantengono nell'alveare una corrente d'aria che provoca l'evaporazione dell'acqua. Quando questa \u00e8 ridotta ad una percentuale dal 17-18%, il miele \u00e8 maturo. Viene quindi immagazzinato in altre cellette, che una volta piene saranno sigillate con un sottile strato di cera (opercolate).\nVariet\u00e0 di mieli.\nL'apicoltura offre mieli assai vari per origine, sapore e aspetto.\nIl miele \u00e8 detto \"uniflorale\" se proviene da un'unica variet\u00e0 di fiori: l'apicoltore ha sistemato le proprie arnie giusto al momento della produzione del nettare del fiore desiderato, e le ha ritirate subito dopo, per raccoglierlo. Gli altri mieli sono detti \"millefiori\", e pu\u00f2 esserne indicata la provenienza geografica.\nLa pappa reale.\nLa pappa reale \u00e8 prodotta dalle secrezioni del sistema ghiandolare cefalico delle api operaie (ghiandole ipofaringee e ghiandole mandibolari) tra il 5\u00ba e il 14\u00ba giorno di vita (le operaie vengono chiamate in questo periodo \"nutrici\").\n\u00c8 una sostanza biancastra dai riflessi madreperlacei, di consistenza gelatinosa, di sapore caldo, acido e leggermente dolce, che costituisce l'esclusivo nutrimento di:\nComposizione della pappa reale.\nLa pappa reale contiene in media:\nContiene anche vitamine (la pappa reale \u00e8 il prodotto pi\u00f9 ricco di vitamina B5 che si conosca in natura), oligoelementi, acetilcolina (fino a 1\u00a0mg/g), fattori antibiotici particolarmente attivi contro l'Amoeba proteus e l'escherichia coli B (pi\u00f9 nota sotto il nome di colibacillo).\nRaccolta e conservazione della pappa reale.\nLa produzione di pappa reale richiede tecniche particolari, perch\u00e9 le api ne producono soltanto la quantit\u00e0 necessaria all'allevamento delle covate, e non viene immagazzinata. \u00c8 praticata da apicoltori specializzati.\nL'alveare \u00e8 condotto come si \u00e8 visto sopra per l'allevamento delle regine.\nLe operaie creano cellette da regine sul telaino predisposto, le nutrici servono pappa reale in abbondanza alle giovani larve. Dopo 3 giorni le cellette sono al massimo di caricamento. Allora i telai vengono ritirati, e si preleva la pappa reale per aspirazione, celletta per celletta. La larva contenuta nella celletta viene gettata via.\nUn alveare pu\u00f2 produrre da 300 a 500 grammi di pappa reale l'anno.\nDopo essere stata estratta, la pappa reale viene messa in flaconi di vetro, chiusi ermeticamente con un tappo di plastica (il metallo si ossida perch\u00e9 la pappa reale \u00e8 acida, con un pH di 4), e riposta al freddo (tra 0\u00b0 e 5\u00a0\u00b0C), in atmosfera secca e al riparo dalla luce. In queste condizioni la pappa reale si conserva perfettamente per molti mesi.\nBisogna notare che, a differenza degli altri prodotti dell'alveare, la pappa reale non pu\u00f2 essere considerata un alimento adatto ad una dieta vegana in quanto la sua produzione richiede l'uccisione delle larve di ape regina coinvolte.\nIl polline.\nNei vegetali superiori il granello di polline costituisce l'elemento fecondante maschile del fiore.\nIl polline si trova nella parte terminale degli stami (antera). La sua forma, il colore, le dimensioni variano considerevolmente da una pianta all'altra. Per essere fecondato, un fiore deve ricevere del polline sul suo pistillo (organo femminile delle piante da fiore).\nEssendo sempre presente in piccole quantit\u00e0, lo studio del polline contenuto nel miele permette di identificarne la provenienza botanica. Questa tecnica di identificazione del miele sulla base del polline in esso contenuto si chiama melissopalinologia.\nGran parte delle piante entomofile utilizza gli insetti, per l'impollinazione. L'ape, passando di fiore in fiore, depone granuli di polline dell'uno sul pistillo dell'altro. Essa \u00e8 quindi particolarmente utilizzata per l'impollinazione delle piante coltivate, in particolare di quelle da frutto. Si stima che il valore economico prodotto dalle api attraverso l'attivit\u00e0 di impollinazione sia da 1 a 15 volte superiore al valore dei prodotti dell'alveare.\nLa raccolta del polline da parte dell'ape \u00e8 resa possibile dall'adattamento specifico delle zampe posteriori delle operaie: essa utilizza la spazzola da polline situata sulla faccia interna del metatarso per recuperare il polline che le impolvera il corpo, poi lo spinge nella sacca da polline situata sulla faccia esterna della tibia della zampa opposta, attorno ad un unico pelo che funge da rocchetto per il gomitolo di polline. Un rocchetto pesa circa 6 milligrammi, l'ape ne trasporta due. Nell'alveare, il polline viene stivato da altre operaie, che lo spingono negli alveoli con la testa.\nComposizione del polline.\nIl polline \u00e8 anzitutto, per le api, una fonte di protidi, e a questo titolo entra nella composizione della pappa che viene distribuita alle larve.\nIl polline \u00e8 ricco anche di altre sostanze; la sua composizione media \u00e8 la seguente:\nCome nella pappa reale, vi si ritrovano anche vitamine, oligoelementi, enzimi (amilasi, invertasi, alcune fosfatasi), sostanze antibiotiche attive contro tutti i ceppi di colibacilli e contro alcune salmonelle. Vi si ritrova anche la rutina, che \u00e8 un bioflavonoide acceleratore della crescita, estrogeni e molti pigmenti che danno al polline il suo colore specifico.\nRaccolta e conservazione del polline.\nLa raccolta del polline \u00e8 abbastanza recente. Gli apicoltori hanno messo a punto una \"trappola da polline\" collocata all'ingresso dell'alveare. Per entrarvi, le api devono passare attraverso aperture strette, che provocano la caduta dei rocchetti di polline in un cassetto situato al di sotto. Il dispositivo \u00e8 congegnato in modo da prelevare solo il 10% del polline riportato, in quanto esso \u00e8 indispensabile alla buona salute e alla crescita della colonia.\nI cassetti sono prelevati ogni giorno, al massimo ogni due giorni. I granuli di polline vengono seccati ventilando con una corrente d'aria a 40\u00a0\u00b0C le griglie su cui vengono posti. Sono secchi quando si staccano l'uno dall'altro.\nIdrofili, vanno conservati in recipienti a chiusura ermetica. Un nuovo metodo di conservazione \u00e8 la surgelazione diretta della raccolta dei cassetti.\nLa propoli.\nIl termine \"propoli\" viene dal greco \"pro\", che vuol dire \"davanti\", e \"polis\", la \"citt\u00e0\". \u00c8 un materiale utilizzato come malta per ridurre o adattare la dimensione delle aperture dell'alveare in funzione delle condizioni climatiche.\nCol nome \"propoli\" si indica tutta una serie di sostanze resinose, gommose e balsamiche, di consistenza viscosa, raccolte dalle api su alcuni vegetali (essenzialmente gemme e scorza di certi alberi), che esse portano nell'alveare ed elaborano parzialmente, mescolandole a secrezioni proprie (soprattutto cera e secrezioni salivari).\nLe principali essenze (cio\u00e8 specie arboree) produttrici di propoli sono delle conifere (pino, abete, peccio), molte specie di pioppo - che sembrano essere la principale materia prima - e poi ontani, salici, ippocastani, betulle, susini, frassini, querce, olmi.\nNell'alveare, la propoli ha molti usi. \u00c8 un materiale che serve a riempire, otturare, rinforzare i favi o le parti difettose. \u00c8 una sorta di vernice disinfettante posta in strati sottili nelle cellette prima della deposizione delle uova da parte della regina, o a mo' di intonaco, per levigare le pareti interne. Serve anche a mummificare gli intrusi morti evitandone la decomposizione, quando sono troppo grossi per essere portati fuori dall'alveare dalle api stesse.\nComposizione.\nLa propoli raccolta nell'alveare \u00e8 complessivamente composta come segue:\nLa propoli contiene anche molti altri elementi, come acidi organici, molti flavonoidi, oligoelementi, molte vitamine.\nLa tintura di propoli viene anche utilizzata per curare lievi malesseri di stagione (mal di gola, raffreddore ect)\nLa cera.\nLa cera \u00e8 una secrezione prodotta da 8 ghiandole situate sull'addome delle api giovani, tra i 12 e i 19 giorni, per costruire i favi. L'ape ha bisogno di miele, da 10 a 11\u00a0kg, per produrre un kg di cera.\nLa cera appartiene alla famiglia chimica dei lipidi, \u00e8 costituita da acidi e alcoli grassi a catena molto lunga (da 20 a 60 atomi di carbonio). Il suo punto di fusione \u00e8 attorno ai 64 gradi Celsius, e la sua densit\u00e0 \u00e8 0, 97. \u00c8 insolubile nell'acqua e resiste all'ossidazione.\nViene ancora utilizzata nella fabbricazione di candele e di encaustici per la falegnameria e i parquet. In apicoltura si usa per la fabbricazione di fogli di cera stampata che vengono posti negli alveari per economizzare miele.\nL'apiterapia.\nL'apiterapia \u00e8 il \"trattamento delle malattie con prodotti raccolti, trasformati e secreti dalle api, e in particolare: polline, propoli, miele, pappa reale e veleno\".\nNella medicina tradizionale le virt\u00f9 del miele e della propoli sono note da tempi antichissimi.\nNegli ultimi decenni, studi scientifici hanno permesso di confermare e di meglio comprenderne le propriet\u00e0. Essendo recenti le tecniche di raccolta, \u00e8 recente l'uso del polline e della pappa reale, ma molti studi hanno permesso di scoprirne le propriet\u00e0. Tra i nuovi aspetti terapeutici \u00e8 particolarmente rilevante l'uso del veleno d'ape.\nUn'organizzazione incredibilmente efficace.\nL'osservazione di molti fatti e fenomeni legati alla vita delle api mostra che la loro organizzazione obbedisce a principi fortemente economici, che sarebbero certo giudicati come completamente totalitari, se applicati a societ\u00e0 umane.\nAlcuni esempi:\nGlossario.\nteli disposti parallelamente e orizzontalmente in alto negli alveari, sotto i quali le api vanno a costruire i loro favi. L'apicoltore li abbozza fissando una banda di cera goffrata sulla faccia inferiore che servir\u00e0 da guida alle api. Le barrette sono utilizzate negli alveari Warr\u00e9, la loro larghezza \u00e8 di circa 25\u00a0mm e il loro spessore \u00e8 di circa 9\u00a0mm, non sono combacianti in modo che le api possano circolare tra il corpo e i diversi rialzi, l'ultimo piano \u00e8 chiuso da un coperchio. Le barre sono utilizzate in alveari orizzontali tipo top-bar, la loro larghezza \u00e8 di circa 35\u00a0mm e il loro spessore \u00e8 di circa 25\u00a0mm. Sono montate combacianti e formano una volta posizionate il coperchio dell'alveare.\ncompartimento di sezione esagonale e con l'asse leggermente inclinato in relazione all'orizzontale (di circa 13\u00b0) che forma il motivo di base dei favi di un alveare e pu\u00f2 servire a diversi usi: disidratazione dell'acqua del nettare, maturazione e stoccaggio del miele, stoccaggio del polline, allevamento delle larve di operaia.\ncella costruita dalle operaie per la produzione di regine negli alveari orfani.\npresentata in fogli, si tratta di una pellicola di cera naturale sulla quale una macchina ha segnato a caldo e su entrambi i lati l'imbocco di fondo dei futuri alveoli: posti verticalmente su dei quadri di legno e rigidificati da un filo metallico situato nel loro spessore e che li percorre zigzag e da bordo a bordo, questi fogli facilitano il compito delle api ceraie alle quali l'apicoltore li propone come abbozzi sui quali vanno a costruire le pareti dei diversi alveoli.\ninsieme delle uova, larve e ninfe contenuti in un alveare.\nsi dice di piante che utilizzano gli insetti come vettore per la loro fecondazione.\ncomportamento delle api che denota che l'alveare \u00e8 insufficientemente aerato o manca di freschezza; generalmente, si osserva questo fenomeno verso la fine dei pomeriggi pi\u00f9 caldi d'estate: le api, battendo le ali con un brusio caratteristico, si dispongono in gran numero sul telaio di volo o restano sospese le une sulle altre, le pi\u00f9 in alto sono appese al bordo del telaio di volo o sulla parete dell'alveare che sovrasta l'entrata;\ntasca comunicante con lo stomaco, isolata da questo da una valvola.\npiante che danno in abbondanza sostanze zuccherose accessibili alle api domestiche.\nfine membrana di cera che chiude una cella.\nche agisce sulla percezione sensoriale, per gli alimenti: gusto, odore, colore, aspetto, consistenza...\nparatia mobile che aderisce alla sezione di un alveare, posta parallelamente ai ripiani permette di ridurre il volume dell'alveare. Allo scopo di facilitare il suo mantenimento in temperatura da parte delle api al momento dello svernamento o quando la colonia \u00e8 debole.\npiccola superficie piana, posta alla base del corpo dell'alveare e leggermente inclinata verso l'esterno: serve da pista di decollo o d'atterraggio alle bottinatrici, e da posto di guardia alle api guardiane (sentinelle).\nalveare che non ha pi\u00f9 la regina.\nstato di un alveare affumicato che emette un ronzio intenso, in seguito al suo affumicamento.\nriserva nell'addome della regina contenente il seme dei fuchi che servir\u00e0 a fecondare le uova di operaia e di regina.\ntermine anglo-sassone che indica le barre, \u00e8 anche il nome di un alveare munito di queste barre. Quest'alveare, orizzontale, si presenta come una profonde gronda di sezione trapezoidale, chiusa da un tetto. Questo tipo di arnia ha la caratteristica di avere un favo mobile e naturale. Economico, \u00e8 stato creato inizialmente per i paesi in via di sviluppo."}
{"id": "236885", "revid": "119334508", "url": "https://it.wikipedia.org/wiki?curid=236885", "title": "Cambise I di Persia", "text": "Durante il VI secolo a.C. gli Achemenidi governarono il regno di An\u0161an come vassalli dei Medi, allora sovrani della Persia.\nCambise I era figlio di Ciro I, al quale succedette, e padre di Ciro il Grande che pose le basi dell'Impero achemenide.\nSecondo lo storico greco Erodoto Cambise I spos\u00f2 la figlia di Astiage, re dei Medi, di nome Mandane. Tale matrimonio era legato al fatto che il padre di questa, dopo aver avuto un cattivo presagio circa la figlia, aveva scelto di maritarla non a uno dei Medi, ma a un uomo di condizione inferiore."}
{"id": "236887", "revid": "158913", "url": "https://it.wikipedia.org/wiki?curid=236887", "title": "Boris Leonidovich Pasternak", "text": ""}
{"id": "236890", "revid": "1226", "url": "https://it.wikipedia.org/wiki?curid=236890", "title": "Apicultura", "text": ""}
{"id": "236891", "revid": "2091899", "url": "https://it.wikipedia.org/wiki?curid=236891", "title": "Karl Renner", "text": "Socialdemocratico, fu cancelliere dal 1918 al 1920 e nel 1945. Fu Presidente dell'Austria dal 20 dicembre 1945 al 31 dicembre 1950.\nBiografia.\nDiciottesimo figlio in una famiglia tedesca di umili condizioni, Karl Renner nacque a Unter Tannowitz (l'attuale Doln\u00ed Dunajovice), piccolo paese della Moravia Meridionale, all'epoca facente parte dell'Impero austro-ungarico. Al termine della scuola secondaria si trasfer\u00ec a Vienna dove prest\u00f2 servizio militare, comp\u00ec gli studi universitari e incontr\u00f2 la sua futura moglie Luise Stoisits, che gli fu accanto per tutta la vita.\nLaureatosi in Giurisprudenza, lavor\u00f2 come impiegato del Parlamento austriaco e ader\u00ec al movimento socialdemocratico, venendo eletto deputato nel 1907. Capo dell'ala destra del Partito Socialista (SP\u00d6), dopo il crollo dell'Impero austro-ungarico fu nominato capo della Cancelleria di Stato (ottobre 1918-giugno 1920) della Prima Repubblica Austriaca e come tale fu di fatto capo di un governo di coalizione tra socialdemocratici e cristiano-sociali. Guid\u00f2 la delegazione della Repubblica Austrogermanica ai colloqui di pace conclusi dal trattato di Saint-Germain-en-Laye (1919), e fu favorevole all'unione con una Germania democratica.\nPresidente del Nationalrat dal 1930 al 1933, fu incarcerato brevemente nel 1934 dopo il colpo di Stato del cancelliere Engelbert Dollfuss per le sue convinzioni favorevoli ad una unione con la Germania. Tornato in libert\u00e0, nel 1938 sostenne l'annessione dell'Austria alla Germania nazista, ma negli anni successivi si allontan\u00f2 dalla scena politica.\nNell'aprile 1945, dopo la liberazione dell'Austria (divisa dagli Alleati in quattro zone di occupazione: statunitense, britannica, francese e sovietica), form\u00f2 un nuovo governo provvisorio indipendente da Berlino col tacito consenso dei sovietici, e il 20 dicembre dello stesso anno, dopo aver riportato in vigore la Costituzione del 1920, fu eletto presidente della (Seconda) Repubblica Federale Austriaca. Rimase in carica fino alla morte, sopraggiunta il 31 dicembre 1950.\n\u00c8 stato autore di diversi scritti di carattere politico ed economico e del volume di memorie \"An der Wende zweir Zeiten\", pubblicato nel 1946."}
{"id": "236892", "revid": "466539", "url": "https://it.wikipedia.org/wiki?curid=236892", "title": "Imposta pigouviana", "text": "L'imposta pigouviana \u00e8 un metodo di governo delle emissioni inquinanti ideato dall'economista inglese Arthur Cecil Pigou.\nUna imposta pigouviana (o imposta pigoviana) \u00e8 un tipo di imposta applicabile in presenza di esternalit\u00e0.\nDefinizione.\nCosto pagato dai soggetti che producono inquinamento per unit\u00e0 inquinante esattamente uguale al danno marginale aggregato causato dall'inquinamento valutato al livello di inquinamento ottimale. \u00c8 un'imposta, per unit\u00e0 di prodotto, a carico del soggetto produttore di esternalit\u00e0. L'aliquota ad esso applicata \u00e8 determinata dall'ammontare di danno marginale misurato in corrispondenza dell'allocazione socialmente efficiente. Il gettito che questa imposta produce verr\u00e0 attribuito in somma fissa o alla popolazione nel suo complesso o al soggetto vittima dell'esternalit\u00e0.\nQuesto tipo di imposta ha la sola funzione di distorcere l'attivit\u00e0 del soggetto inquinante indirizzata alla sola massimizzazione della propria utilit\u00e0 marginale. Il valore dell'imposta pigouviana sar\u00e0 pari al prezzo del danno marginale prodotto dall'esternalit\u00e0. In termini grafici questo genere di imposte fa traslare la curva dei benefici marginali del soggetto inquinante verso il basso fino a raggiungere il punto di efficienza in cui il costo marginale dell'esternalit\u00e0 \u00e8 pari al beneficio marginale della stessa.\nL'imposta come funzione.\nformula_1unit\u00e0 di inquinante\nformula_2unit\u00e0 di bene prodotto (output)\nformula_3danno causato dall'inquinamento per il soggetto i\nformula_4costo riduzione dell'inquinamento\nformula_5 \u00e8 la quantit\u00e0 di inquinamento che minimizza formula_6\ntale minimizzazione si ha quando (Mg sta per marginale)\nformula_7\nformula_8\nL'impresa considera l'inquinamento come un input della produzione e come capitale o lavoro questo input ha un prezzo. Tale prezzo, in assenza di una tassa, \u00e8 uguale a 0. Imponendo una tassa, innalzando cos\u00ec il costo dell'inquinamento, l'impresa (come per qualsiasi altro bene o male) ne consumer\u00e0 di meno. La tassa deve per\u00f2 indurre un consumo ottimale dell'inquinamento; per fare questo prima si determina qual \u00e8 la quantit\u00e0 ottimale di inquinamento (dall'ultima espressione \u00e8 la quantit\u00e0 per la quale il danno marginale di una unit\u00e0 di inquinamento in pi\u00f9 \u00e8 uguale al costo marginale per ridurla) dunque il costo marginale della riduzione di unit\u00e0 di inquinamento associato alla quantit\u00e0 di inquinamento x* sar\u00e0 l'ammontare della tassa pigouviana p*.\nIl totale ammontare pagato dall'impresa \u00e8 dunque dato da:\nx* \u00b7 p*\nSussidio pigouviano.\nIl sussidio, come l'imposta, produce un diverso comportamento dei produttori di agenti inquinanti. Esso viene erogato dalle autorit\u00e0 governative ai soggetti che generano esternalit\u00e0 positiva, creando, al contrario del caso dell'imposta, una diminuzione dei costi medi, che determina una maggiore produzione.\nConfronto tassa - sussidio.\nCmg = costi marginali di produzione\nCM = costi medi di produzione\np = prezzo bene prodotto\nL'aumento dei costi marginali in entrambi i casi \u00e8 causa della diminuzione della produzione di agenti inquinanti, data dalla diminuzione di produzione del bene in questione.\nL'aumento o diminuzione dei costi medi di produzione invece ha diversi effetti: nel caso di un sussidio nuove imprese sono incoraggiate ad entrare nel mercato (o, sotto un altro punto di vista, anche le imprese meno efficienti possono rimanere nel mercato); viceversa nel caso di una tassa altre imprese sono scoraggiate dall'entrare nel mercato (oppure le imprese meno efficienti sono forzate ad uscire dal mercato).\nL'aumento o diminuzione del prezzo di vendita determina un diverso accesso al bene da parte delle fasce della popolazione (divisa per potere d'acquisto). In altre parole, se la quantit\u00e0 di bene prodotto \u00e8 la stessa sia per sussidi che per tasse (infatti otteniamo un'eguale diminuzione di emissione sia applicando sussidi che tasse) tale quantit\u00e0 sar\u00e0 acquistata da fasce diverse di popolazione: anche da persone pi\u00f9 povere nel caso dei sussidi, da persone relativamente pi\u00f9 ricche nel caso delle tasse pigouviane. (Ricordiamo che questa analisi \u00e8 fatta nell'ipotesi di concorrenza perfetta).\nI due approcci inoltre implicano un diverso orientamento, a monte, della regolazione. Il principio che soggiace all'imposizione di una tassa \u00e8 quello che riconosce a chi \u00e8 affetto dall'inquinamento il diritto di vivere senza inquinamento; viceversa un sussidio alle industrie inquinanti per limitare la produzione e dunque l'inquinamento implica che esse abbiamo il diritto di inquinare. Il fatto che con entrambi gli strumenti, la tassa ed il sussidio, si riesca a raggiungere lo stesso risultato non implica che i principi giuridici che soggiaciono alla scelta dello strumento siano equivalenti.\nUn parallelismo equivalente potrebbe essere riconosciuto anche nell'approccio di Ronald Coase al problema, per il quale non \u00e8 importante a chi viene dato il diritto di inquinare o di non essere inquinato per arrivare ad una contrattazione tra le parti che permetterebbe un'emissione ottimale di inquinanti (teorema di Coase).\nUna delle argomentazioni pi\u00f9 importanti che portano a preferire le tasse ai sussidi riguarda l'effetto distorsivo che gli strumenti portano al sistema economico:"}
{"id": "236894", "revid": "6923", "url": "https://it.wikipedia.org/wiki?curid=236894", "title": "Exor Group", "text": "Exor Group \u00e8 stata una holding lussemburghese controllata interamente dalla famiglia Agnelli tramite la Giovanni Agnelli e C. S.a.p.a e l'IFI.\nCostituita nel 1968 con il nome di IFINT allo scopo di controllare le partecipazioni estere del gruppo IFI, nei decenni successivi alla sua creazione, l'IFINT si svilupp\u00f2 molto e nel 1994 fu rinominata Exor Group.\n \u00e8 confluita in Exor N.V. nata dalla fusione di IFI e IFIL, EXOR."}
{"id": "236895", "revid": "1005847", "url": "https://it.wikipedia.org/wiki?curid=236895", "title": "Heinz Fischer", "text": "Biografia.\nVissuto all'interno di una famiglia di orientamento socialdemocratico Fischer si avvicin\u00f2 alla politica ai tempi dell'universit\u00e0 quando frequentava Giurisprudenza.\nNel 1975 divenne capogruppo del SP\u00d6.\nNel 1990 divenne presidente del Nationalrat, mantenendo tale incarico fino al 2002.\nNel 1993 ottenne la cattedra di Scienze politiche all'Universit\u00e0 di Innsbruck diventando anche ministro sempre nello stesso anno.\nHa dichiarato che alla scadenza del suo mandato sarebbe ritornato a insegnare all'Universit\u00e0 di Innsbruck.\nVita privata.\n\u00c8 sposato dal 20 settembre 1968 con Margit Binder, dalla quale ha avuto due figli: Philip (1972) e Lisa (1975)."}
{"id": "236898", "revid": "122572890", "url": "https://it.wikipedia.org/wiki?curid=236898", "title": "Dokkoider", "text": " \u00e8 una serie di light novel di fantascienza di Taro Achi con illustrazioni di Yu Yagami, pubblicata da ASCII Media Works dal 10 maggio 1999 al 10 settembre 2003 in sei volumi. Si presenta come un'opera di fantascienza, parodia di altre opere tra cui gli anime incentrati sui robot, e pone una critica piuttosto aspra nei confronti del mondo del lavoro e della cultura giapponese in generale.\nDa essa \u00e8 stato tratto un manga, scritto e disegnato sempre da Achi e Yagami e serializzato sulle riviste \"Dengeki AniMaga\" e \"Dengeki Comic Gao!\" da agosto 2000 ad aprile 2004, e una serie televisiva anime di 12 episodi, prodotta da Ufotable e trasmessa dal 5 luglio al 20 settembre 2003 su Mainichi Broadcasting System. In Italia \u00e8 stato trasmesso nel 2005 soltanto il primo episodio, sottotitolato, nell'anime week di MTV.\nTrama.\nSuzuo Sakurazaki ha 20 anni ed \u00e8 alla ricerca di un lavoro, ma sembra che nessuno sia disposto a prenderlo part-time per via di innumerevoli problemi. Infatti molti a cui telefona dichiarano apertamente di essere in bancarotta. Il ragazzo \u00e8 avvilito, ma non si perde d'animo. Finch\u00e9 non incontra la piccola aliena Tanpopo, una bambina vestita come una eroina dei cartoni animati che gli propone di lavorare per la sua societ\u00e0 di giocattoli testando l'armatura disegnata da lei stessa che lo pu\u00f2 trasformare in Dokkoider. Il ragazzo non sembra interessato all'offerta, ma alla fine accetta anche se, quando capisce che deve difendere la citt\u00e0 da un mostro robotico gigantesco, cerca immediatamente di darsela a gambe.\nTra gag, incomprensioni e la comparsa di nuovi nemici da abbattere, il protagonista acquista sempre maggior dimestichezza con la vestizione di Dokkoider, aiutato pazientemente da Tanpopo. In realt\u00e0 Dokkoider \u00e8 solo uno dei due supereroi impegnati nella lotta al crimine. Lui e Neruloid Girl sono stati scelti per testare le loro tute e la societ\u00e0 costruttrice vincitrice avr\u00e0 l'appalto per la costruzione in serie delle proprie vestizioni da impiegare nell'esercito interplanetario. I nemici, mandati dalla stessa organizzazione, possono invece guadagnare la libert\u00e0 se riescono a svelare l'identit\u00e0 dei due paladini della giustizia.\nEpisodi.\nLa serie animata \u00e8 stata prodotta in 12 episodi, trasmessi in Giappone dal 5 luglio al 20 settembre 2003."}
{"id": "236900", "revid": "9", "url": "https://it.wikipedia.org/wiki?curid=236900", "title": "IFINT", "text": ""}
{"id": "236901", "revid": "8489", "url": "https://it.wikipedia.org/wiki?curid=236901", "title": "Dokkoida", "text": ""}
{"id": "236902", "revid": "1543377", "url": "https://it.wikipedia.org/wiki?curid=236902", "title": "Kurt Waldheim", "text": "Militante nelle file del Partito Popolare Austriaco, \u00e8 stato presidente dell'Austria dal 1986 al 1992. Fu inoltre segretario generale delle Nazioni Unite dal 1972 al 1981.\nDopo il diploma, prest\u00f2 servizio nell'Esercito federale (\"Bundesheer\") prima di entrare all'Accademia consolare (\"Konsularakademie\") e d'intraprendere gli studi di Giurisprudenza a Vienna. Durante la seconda guerra mondiale combatt\u00e9 nella \"Wehrmacht\" sul fronte orientale e nei Balcani; dopo la guerra, accusato dai \"media\" di aver preso parte a crimini nazisti, non fu mai processato. Diplomatico a Parigi, all'ONU e a Ottawa, fu ministro degli esteri col cancelliere Josef Klaus (1968-1970).\nAmbasciatore d'Austria alle Nazioni Unite dal 1970, divenne segretario generale dell'ONU per due mandati consecutivi (1971-1981). \u00c8 ricordato anche per aver inciso il messaggio di saluto sul Voyager Golden Record, il disco per grammofono lanciato nello spazio nel 1977 sulle sonde Voyager e che contiene suoni e immagini della terra, concepito per essere comprensibile ad eventuali altre forme di vita intelligente che lo ritrovassero.\nBiografia.\nInfanzia e formazione.\nWaldheim nacque a Sankt Andr\u00e4-W\u00f6rdern, un piccolo paese nei pressi di Vienna il 21 dicembre 1918. Il padre, cattolico, era un ispettore scolastico di origine ceca di nome Watzlawick che modific\u00f2 il suo nome nell'anno in cui si verific\u00f2 il crollo dell'Impero austro-ungarico. Waldheim prest\u00f2 servizio nell'esercito austriaco (1936\u201337) e frequent\u00f2 l'Accademia diplomatica di Vienna, ove si laure\u00f2 nel 1939. Suo padre era un membro attivo del Partito Cristiano Sociale, ma lui stesso non ne fece parte durante gli anni trascorsi all'Accademia.\nTre settimane dopo l'annessione dell'Austria alla Germania, nel 1938, Waldheim s'iscrisse alla Lega degli studenti nazional-socialisti di Germania (NSDStB), una divisione del Partito nazista. Poco dopo divenne un membro iscritto dei corpi a cavallo delle SA. Il 19 agosto 1944, spos\u00f2 Elisabetta Ritschel a Vienna; la loro prima figlia, Lieselotte, nacque l'anno successivo. Seguirono un figlio, Gerhard, e un'altra figlia, Christa.\nServizio militare nella seconda guerra mondiale.\nAgli inizi del 1941, Waldheim fu arruolato nella \"Wehrmacht\" ed inviato al fronte orientale ove prest\u00f2 servizio come comandante di plotone. A dicembre dello stesso anno venne ferito ma rientr\u00f2 in servizio nel 1942. Il suo passato militare nella \"Wehrmacht\" dal 1942 al 1945 fu sottoposto a controllo internazionale tra il 1985 e il 1986. Nella sua autobiografia del 1985 egli sostenne che era stato esonerato da ulteriori servizi al fronte e, per il resto della guerra, di aver terminato i suoi studi laureandosi all'Universit\u00e0 di Vienna, e sposandosi nel 1944.\nDopo la pubblicazione, emersero documenti e testimonianze, che rivelarono che il servizio militare di Waldheim era continuato fino al 1945, quando egli aveva raggiunto il grado di tenente.\nServizio in Yugoslavia e in Grecia.\nLe funzioni di Waldheim all'interno dello staff dell'esercito tedesco Gruppo di Armate E dal 1942 fino al 1945, come accertato dalla Commissione Internazionale di Storici, fu:\nNel 1943, Waldheim prest\u00f2 servizio come ufficiale dell'ufficio d'ordinanza nel Gruppo di Armate E, che era comandato dal generale Alexander L\u00f6hr. Nel 1986 Waldheim afferm\u00f2 di aver prestato servizio solo come interprete e impiegato e di non essere stato a conoscenza n\u00e9 delle rappresaglie contro i civili serbi n\u00e9 dei massacri nelle confinanti province iugoslave. Egli disse che aveva saputo qualcosa di ci\u00f2 che era successo e di esserne rimasto scandalizzato, ma di non vedere che altro avrebbe potuto fare.\nMolto interesse storico si \u00e8 accentrato sul ruolo di Waldheim nell'Operazione Kozara nel 1942, al comando del generale Friedrich Stahl. Secondo un investigatore del dopoguerra, i prigionieri venivano abitualmente fucilati solo a poche centinaia di metri dall'ufficio di Waldheim, e proprio a 35\u00a0km dal campo di concentramento di Jasenovac. Waldheim afferm\u00f2 successivamente di non aver avuto notizia di uccisioni di civili col\u00e0.\nIl nome di Waldheim compare nella \"lista d'onore\" della \"Wehrmacht\", di quelli cio\u00e8 che erano stati responsabili di operazioni militari concluse con successo. Lo stato fantoccio di Croazia premi\u00f2 Waldheim con la medaglia d'argento della Corona di Re Zvonimiro con rami di quercia. Decadi dopo, durante le manovre lobbistiche per la sua elezione a Segretario Generale dell'ONU, il Presidente della Yugoslavia Josip Broz Tito, che aveva guidato le forze anti-naziste durante la guerra, insign\u00ec Waldheim di una delle pi\u00f9 alte onorificenze iugoslave.\nWaldheim neg\u00f2 di essere stato al corrente dei crimini che venivano compiuti in Bosnia nel corso delle battaglie tra i nazisti ed i partigiani di Tito nel 1943. Secondo Eli Rosenbaum, nel 1944, Waldheim revision\u00f2 ed approv\u00f2 un pacco di volantini di propaganda antisemita da lanciare dietro le linee sovietiche, su uno dei quali si leggeva: \u00abBasta con la guerra degli ebrei, ammazza gli ebrei, passa dalla nostra parte\u00bb\nNel 1945 Waldheim si arrese alla forze armate britanniche in Carinzia e disse che egli aveva lasciato il posto di comando del Gruppo di Armate E, nel quale prestava servizio per il generale L\u00f6hr, che stava cercando di raggiungere un accordo particolare con gli inglesi.\nCarriera diplomatica.\nWaldheim entr\u00f2 nel Servizio diplomatico austriaco nel 1945, dopo aver terminato i suoi studi presso l'Universit\u00e0 di Vienna. Egli prest\u00f2 servizio come Primo Segretario della Legazione austriaca a Parigi dal 1948, e presso il Ministero degli Esteri austriaco a Vienna dal 1951 al 1956, anno in cui fu nominato ambasciatore in Canada, ove rimase fino al 1960, dopo di che divenne, nel 1964, Rappresentante permanente dell'Austria presso le Nazioni Unite. Nel 1968 divenne Ministro Federale degli Affari Esteri in Austria, essendo membro del Partito Popolare Austriaco; rimase nella carica per due anni, dopo di che torn\u00f2 alla Nazione Unite come Rappresentante permanente nel 1970. Poco dopo, presentatosi come candidato alla Presidenza dell'Austria alle elezioni del 1971, ne usc\u00ec sconfitto.\nSegretario Generale delle Nazioni Unite.\nDopo la sua sconfitta in patria, venne nominato Segretario Generale delle Nazioni Unite succedendo ad U Thant, nel medesimo anno.\nIn questa carica Waldheim organizz\u00f2 un gran numero di conferenze internazionali sotto gli auspici delle Nazioni Unite. Queste comprendevano la terza sessione della Conferenza delle Nazioni Unite sul commercio e lo sviluppo (Santiago, aprile 1972), la Conferenza delle Nazioni Unite sull'Ambiente Umano (Stoccolma, giugno 1972), la terza Convenzione delle Nazioni Unite sul diritto del mare (Caracas, giugno 1974), la terza Conferenza sulla Popolazione (Bucarest, agosto 1974) e la Conferenza Mondiale sul Cibo (Roma, novembre 1974). Tuttavia i suoi sforzi diplomatici particolarmente nel Medio Oriente furono messi in ombra dalla diplomazia dell'allora Segretario di Stato degli Stati Uniti d'America, Henry Kissinger.\nL'11 settembre 1972, il dittatore dell'Uganda, Idi Amin, invi\u00f2 un telegramma a Waldheim, copie del quale giunsero a Yasser Arafat e Golda Meir. Nel telegramma, Amin plaudeva al massacro degli atleti israeliani a Monaco di Baviera, in occasione dei Giochi della XX Olimpiade, e affermava che la Germania era il luogo pi\u00f9 appropriato per tale azione, avendo Hitler sterminato pi\u00f9 di sei milioni di ebrei. Amin chiese anche \u00ab\u2026di espellere Israele dalle Nazioni Unite e di inviare tutti gli ebrei di Israele in Gran Bretagna, che era colpevole di aver creato lo Stato di Israele\u00bb Fra le proteste internazionali, il portavoce delle Nazioni Unite disse [in una conferenza stampa] che non era uso del Segretario Generale delle Nazioni Unite commentare i telegrammi inviatigli dai capi di stato. Egli aggiunse che il Segretario generale condannava ogni forma di discriminazione razziale e di genocidio.\nDopo l'Operazione Entebbe del 7 luglio 1976 \u2013 quando un commando israeliano liber\u00f2 pi\u00f9 di 100 ebrei e cittadini israeliani tenuti prigionieri nell'aeroporto di Entebbe (il principale aeroporto dell'Uganda) da parte del Fronte Popolare per la Liberazione della Palestina e delle Cellule rivoluzionarie tedesche, combattenti protetti dal dittatore ugandese, che avevano dirottato un aereo; in quella occasione tutti i dirottatori, tre ostaggi e 45 soldati ugandesi furono uccisi. Waldheim descrisse questo \"raid\" come una \u00ab\u2026grave violazione della sovranit\u00e0 nazionale di uno stato membro delle Nazioni Unite.\u00bb\nNel 1976 a Waldheim fu rinnovato l'incarico, nonostante una certa opposizione. Waldheim e l'allora Presidente degli Stati Uniti d'America, Jimmy Carter, prepararono una dichiarazione che fu posta nel Voyager Golden Record, oggi nelle profondit\u00e0 dello spazio cosmico.\nEgli fu il primo Segretario Generale delle Nazioni Unite a visitare la Corea del Nord nel 1979. Nel 1980, Waldheim vol\u00f2 in Iran nel tentativo di negoziare il rilascio degli ostaggi statunitensi trattenuti a Tehran, ma l'Ayatollah Khomeini si rifiut\u00f2 di riceverlo. Mentre si trovava a Tehran, venne annunciato che era stato sventato un attentato alla sua vita.\nVerso la fine del suo mandato come Segretario Generale, Waldheim e Paul McCartney organizzarono una serie di concerti per il popolo di Kampuchea, per aiutare la Cambogia a rimediare ai danni provocati da Pol Pot. La Repubblica Popolare Cinese pose il veto alla candidatura di Waldheim per un terzo mandato, allo scopo di sostenere candidati del Terzo Mondo e la sua azione ebbe successo, poich\u00e9 fu eletto il peruviano Javier P\u00e9rez de Cu\u00e9llar.\nPresidenza dell'Austria.\nWaldheim non era riuscito a farsi eleggere Presidente dell'Austria nel 1971, ma vi riusc\u00ec al suo secondo tentativo nel 1986. Al primo turno di quell'anno tuttavia i Verdi, guidati da Freda Meissner-Blau, ottennero un certo successo e fermarono Waldheim al 49,6 %. Nel secondo turno, l'8 giugno 1986, ottenne la presidenza. Intanto, durante la sua campagna elettorale nel 1985 nacquero polemiche, poi note come \"Caso Waldheim\".\nUltimi anni e il decesso.\nDopo che il suo mandato ebbe termine nel 1992, Waldheim non si candid\u00f2 per la rielezione. Lo stesso anno divenne membro onorario della \"K.H.V. Welfia Klosterneuburg\", una associazione studentesca cattolica . Nel 1994, Papa Giovanni Paolo II lo insign\u00ec del cavalierato dell'Ordine di Pio IX e la moglie di un'onorificenza pontificia. Mor\u00ec il 14 giugno 2007 per un attacco di cuore. Il funerale ebbe luogo il 23 dello stesso mese nella Cattedrale di Santo Stefano a Vienna e la sua salma fu inumata nel sepolcro presidenziale nel cimitero centrale della capitale austriaca.\nNel suo discorso nella cattedrale il presidente federale Heinz Fischer dichiar\u00f2 Waldheim \"un grande austriaco\", che era stato erroneamente accusato di aver commesso crimini di guerra. Fischer elogi\u00f2 anche Waldheim per i suoi sforzi volti a risolvere le crisi internazionali e per il suo contributo alla pace nel mondo.\nPer esplicita volont\u00e0 di Waldheim, non fu invitato al funerale alcun capo di stato straniero, eccetto Giovanni Adamo II, principe del Liechtenstein. Fu anche presente Luis Durnwalder, Presidente della Provincia autonoma di Bolzano, nell'Alto Adige. Siria e Giappone furono le due uniche nazioni che deposero una corona. Ban Ki-moon, il Segretario Generale delle Nazioni Unite, invi\u00f2 un messaggio vocale.\nIn una lettera di due pagine, pubblicata postuma dall'Agenzia di stampa austriaca il giorno dopo la sua morte, Waldheim ammise di aver \"commesso errori\" (\u00ab\u2026ma questi non erano certamente quelli di un seguace complice di un regime criminale\u00bb) e chiese ai suoi critici di perdonarlo.\nIl Caso Waldheim.\nLe rivelazioni sul passato militare di Waldheim.\nPrima della sua elezione a Presidente il giornalista investigativo Alfred Worm rivel\u00f2 sul settimanale austriaco \"Profil \", che Waldheim, nella sua autobiografia recentemente pubblicata, aveva compiuto diverse omissioni sul suo passato, relative al periodo fra il 1938 e il 1945.\nPoco tempo dopo il Congresso Mondiale Ebraico sostenne che Waldheim aveva mentito circa il suo servizio militare come ufficiale a cavallo del corpo delle \"SA\" e sul suo periodo di servizio come ufficiale d'ordinanza nel Gruppo di Armate E a Salonicco in Grecia dal 1942 al 1943, sulla base delle informazioni raccolte dalla Commissione delle Nazioni Unite sui crimini di guerra. Waldheim defin\u00ec queste affermazioni \u00ab\u2026pure menzogne e atti malvagi\u00bb.\nCi\u00f2 non di meno egli ammise di essere stato a conoscenza di rappresaglie contro i partigiani: \u00abS\u00ec, io sapevo e ne ero inorridito. Ma che cosa avrei potuto fare? Io avrei dovuto continuare il mio servizio o venire fucilato.\u00bb Egli disse di non aver mai sparato un colpo n\u00e9 aver mai visto un partigiano.\nIl suo precedente diretto superiore afferm\u00f2 che Waldheim era rimasto sempre confinato alla scrivania. L'ex cancelliere austriaco Bruno Kreisky, di origini ebraiche, denunci\u00f2 l'operato del Congresso Mondiale Ebraico come \u00ab\u2026una straordinaria infamia\u00bb, aggiungendo che gli austriaci non \u00ab\u2026avrebbero mai permesso agli ebrei residenti all'estero di\u2026dirci chi dovrebbe essere il nostro Presidente.\u00bb\nParte dei motivi di controversia fu il rifiuto austriaco di ammettere il proprio ruolo nell'Olocausto (molti capi nazisti, tra i quali lo stesso Hitler erano austriaci e l'Austria entr\u00f2 a far parte del Terzo Reich). L'Austria si rifiut\u00f2 di pagare compensazioni alle vittime del nazismo e dal 1970 in poi si rifiut\u00f2 d'indagare sui cittadini austriaci che erano stati nazisti della prima ora.\nI reperti artistici, sottratti agli ebrei, rimasero di propriet\u00e0 pubblica fino a dopo il \"Caso Waldheim\".\nPoich\u00e9 le rivelazioni che condussero al \"Caso Waldheim\" divennero pubbliche poco prima dell'elezione presidenziale, vi furono polemiche circa la fondatezza delle accuse.\nDocumenti declassificati della CIA mostrano che quest'ultima era a conoscenza del passato bellico di Waldheim fin dal 1945.\nInformazioni riguardanti il passato di Waldheim durante la guerra erano state pubblicate dal giornale austriaco filotedesco, il \"Salzburger Volksblatt\", durante la campagna per le elezioni presidenziali del 1971, comprese le affermazioni sulla sua appartenenza alle SS, ma la materia era probabilmente stata considerata poco importante se non vantaggiosa per il candidato di quel tempo. \nSi \u00e8 affermato che il suo passato militare e le discrepanze emerse dalla sua autobiografia, \"Nell'occhio del ciclone\", dovevano essere ben note ad entrambe le superpotenze prima che egli fosse eletto Segretario Generale delle Nazioni Unite, e vi furono poi dicerie che sostenevano che durante il suo periodo presso le Nazioni Unite, egli fosse stato sotto ricatto da parte del KGB.\nNel 1994, l'ex funzionario del Mossad, Victor Ostrovsky, ha sostenuto nel suo libro \"The Other Side of Deception\" che il Mossad avesse falsificato l'archivio dell'allora Segretario Generale dell'ONU per coinvolgerlo nei crimini perpetrati dai nazisti. Questi presunti falsi documenti furono successivamente \"scoperti\" da Benjamin Netanyahu nell'archivio delle Nazioni Unite e scatenarono il \"Caso Waldheim\".\nOstrovsky sostiene che tutto ci\u00f2 avesse avuto origine a causa dell'atteggiamento critico di Waldheim verso Israele durante la guerra in Libano. Ostrovsky fu sommerso dalle critiche poich\u00e9 molte delle sue rivelazioni non erano confermate da fonti, e si disse che gran parte del suo lavoro (\"The Other Side of Deception\") fosse frutto di fantasia.\nLa precedente appartenenza di Ostrovsky al Mossad venne confermata quando il governo d'Israele tent\u00f2, senza successo, di bloccare la pubblicazione del libro.\nIl Comitato Internazionale di Storici e le asserzioni sui crimini di Guerra nazisti.\nIn vista del procedere della controversia internazionale, il governo austriaco decise di incaricare un comitato internazionale di storici per esaminare la vita di Waldheim tra il 1938 e il 1945. Il loro rapporto sostenne che non vi era alcuna evidenza che Waldheim fosse stato coinvolto in questi crimini. Sebbene egli avesse dichiarato di non aver avuto consapevolezza che fossero stati perpetrati tali crimini, il comitato cit\u00f2 l'evidenza che egli doveva essere stato a conoscenza di tali crimini.\nIn risposta al diniego di Waldheim di esserne mai stato a conoscenza, Simon Wiesenthal era di stanza a 8\u00a0km da Salonicco mentre, nel corso di parecchie settimane, la comunit\u00e0 ebraica, che costituiva un terzo della popolazione della citt\u00e0, veniva inviata ad Auschwitz:\nWiesenthal afferm\u00f2 che il comitato non aveva trovato prove della partecipazione a crimini di guerra, ma che Waldheim era colpevole di aver mentito sui suoi trascorsi militari. Il Comitato internazionale concluse, nel febbraio 1988, che Waldheim non avrebbe potuto impedire ci\u00f2 che stava accadendo in Yugoslavia e in Grecia, anche se ne fosse stato a conoscenza:\n\u00abIn favore di Waldheim si pu\u00f2 dire che egli avrebbe avuto minime possibilit\u00e0 di agire contro le ingiustizie che stavano accadendo. Comportamenti contro queste, a seconda del livello al quale si verificava la resistenza, erano di importanza molto diversa. Per un giovane membro dello staff, che non aveva alcuna autorit\u00e0 militare a livello di Gruppo di Armate, le possibilit\u00e0 di opporsi erano molto limitate e con molta probabilit\u00e0 non avrebbero sortito effetto alcuno. La resistenza si sarebbe limitata a una protesta formale o al rifiuto di continuare a prestare il servizio militare, che sarebbe parso un gesto coraggioso, ma non avrebbe condotto ad alcun risultato pratico\u00bb.\nVisite all'estero.\nNonostante la sua carica di presidente dell'Austria, Kurt Waldheim e sua moglie Elisabetta furono ufficialmente dichiarati personae non gratae dagli Stati Uniti d'America."}
{"id": "236905", "revid": "767487", "url": "https://it.wikipedia.org/wiki?curid=236905", "title": "No Said Date", "text": "No Said Date \u00e8 il primo disco solista di Masta Killa.\nIl disco.\nIl disco in questione rispecchia gli stili del Wu-Tang Clan degli esordi, troveremo quindi suoni shaolin, orientali, e rime e metrica sublimi. Il disco \u00e8 prodotto da RZA,Choko, True Master e Baby Dooks. All'album partecipano tutti i membri della formazione Wu-Tang Clan eccetto Cappadonna.\nTracce.\nSilverbacks.\nLa canzone prevede le rime di GZA/Genius, Inspectah Deck e Masta Killa, tutti membri del grande Wu-Tang Clan. Il tema principale \u00e8 la vita nel ghetto e per le stradee i tre ne parlano con uno stile molto particolare, evidenziando le gioie e i pericoli di questi andamenti. Il primo a rappare \u00e8 Inspectah che comincia la sua strofa cantando...strano a sentirsi, per poi passare il microfono a Killa. Ma a farci davvero sognare \u00e8 GZA/Genius, il membro pi\u00f9 interessante del Clan, dotato di una metrica divina ed un vocabolario non indifferente. La traccia si snoda su di una strumentale creata da True Master, personaggio che ha collaborato col Wu-Tang Clan sin dai tempi di \"Wu-Tang Forever\",secondo disco del gruppo (1997). La base sa decisamente di atmosfere orientali, pi\u00f9 raffinate di quelle grezze e underground di \"Enter The Wu-Tang 36 Chambers\"."}
{"id": "236906", "revid": "124871551", "url": "https://it.wikipedia.org/wiki?curid=236906", "title": "Rudolf Kirchschl\u00e4ger", "text": "Fu Presidente federale dell'Austria dal 1974 al 1986.\nBiografia.\nEducazione e primi anni.\nNato a Niederkappel, Alta Austria, Kirschl\u00e4ger rimasto orfano all'et\u00e0 di 11 anni. Diplomatosi con lode alla scuola superiore a Horn nel 1935 inizi\u00f2 a studiare legge all'Universit\u00e0 di Vienna. Tuttavia, dopo l'Anschluss dell'Austria, nel 1938, dovette abbandonare gli studi. Senza entrare nel NSDAP, cosa che si rifiut\u00f2 di fare, la sua borsa di studio venne revocata e Kirchschl\u00e4ger non pot\u00e9 pi\u00f9 finanziare i suoi studi. Allora Kirchschl\u00e4ger lavor\u00f2 come impiegato di banca fino al 1938, quando venne destinato al servizio nella fanteria della Wehrmacht, nell'estate del 1939. Kirchschl\u00e4ger combatt\u00e9 come soldato fin dall'inizio della guerra, prima durante l'invasione della Polonia, poi di nuovo sul fronte occidentale e dopo il 1941 contro la Russia sul fronte orientale.\nAlla fine del 1940 ottenne l'autorizzazione a lasciare il fronte per preparare l'esame finale (Staatsexamen) dei suoi studi di legge. La leggenda vuole che lavorava fino a 20 ore al giorno, mantenendosi sveglio con grandi quantit\u00e0 di miele. Successivamente super\u00f2 gli esami e si laure\u00f2 in iuris dottore.\nTuttavia, venne rispedito immediatamente al fronte orientale, dove fu ferito nel 1942. Verso la fine della guerra, era capitano e ufficiale-preparatore presso l'Accademia militare teresiana di Wiener Neustadt nella regione di Vienna. All'inizio di aprile 1945, al comando di una compagnia di cadetti, nel combattere le truppe sovietiche che si avvicinavano, fu gravemente ferito alla gamba, una ferita dalla quale non si sarebbe mai ripreso completamente. La rivista \"profil\" riport\u00f2 questo avvenimento nella sua edizione del 21 aprile 2005 dove vennero uccisi, in poche ore, 200 cadetti e feriti diverse centinaia, tra cui lui.\nDopo la Seconda guerra mondiale.\nDopo la guerra Kirchschl\u00e4ger lavor\u00f2 come giudice distrettuale fino al 1954 a Langenlois e poi a Vienna. Nel 1954 ebbe la possibilit\u00e0 di lavorare presso il Ministero degli Affari Esteri come esperto legale, anche se non parlava nessuna lingua straniera. Al fine di prendere parte ai negoziati sul Trattato di Stato austriaco impar\u00f2 da solo l'inglese in pochi mesi. \nNel 1956 entr\u00f2 nel corpo diplomatico, quindi fu capo di gabinetto del ministro degli Esteri Bruno Kreisky e Toncic-Sorinj.\nDal 1967 al 1970 fu ambasciatore a Praga. Nonostante gli ordini di non farlo emise visti di uscita ai cittadini cechi che cercavano di fuggire dai comunisti durante l'invasione sovietica della Cecoslovacchia in seguito alla Primavera di Praga.\nDiplomatico di carriera, estraneo ai partiti politici, fu scelto dal Cancelliere federale Kreisky come ministro federale degli Esteri nel governo socialdemocratico di minoranza (1970-1974).\nIl 23 giugno 1974 vinse le elezioni presidenziali come candidato della SP\u00d6 battendo il candidato del \u00d6VP, Alois Lugger.\nIn una conferenza programmatica dell'Universit\u00e0 di Innsbruck nel febbraio del 1971 ha delineato la sua comprensione di una \"politica estera etica\". La sua integrit\u00e0 come Presidente federale e la sua diligenza nell'esercizio del suo ufficio lo innalz\u00f2 a una figura ammirata e amata nella politica austriaca. Nel 1980 fu eletto per un secondo mandato con un tasso di preferenza dell'80%, il tasso pi\u00f9 alto mai ottenuto in qualsiasi elezione presidenziale. Nel febbraio 1984, Kirchschl\u00e4ger fece la prima visita di stato di un presidente austriaco negli Stati Uniti.\nFamiglia.\nEra sposato con Herma Sorger (15 maggio 1916, Vienna - 30 maggio 2009, Vienna) dal 1940 fino alla sua morte; hanno avuto due figli: Christa (1944) e Walter (1947), fondatore e rettore dell'Universit\u00e0 di Lucerna.\nMorte.\nRudolf Kirchschl\u00e4ger mor\u00ec nel 2000 nei pressi di Vienna, all'et\u00e0 di 85 anni, per un attacco cardiaco."}
{"id": "236908", "revid": "119771602", "url": "https://it.wikipedia.org/wiki?curid=236908", "title": "Francesco Foscari", "text": "Il suo dogato fu il pi\u00f9 lungo nella storia di Venezia (oltre 34 anni, dal 15 aprile 1423 al 22 ottobre 1457), fu caratterizzato dalla maggiore espansione territoriale della storia marciana, riunendo sotto una sola legislazione tutto il Veneto, il Friuli e una grossa parte della Lombardia (c.d. \"Domini di Terraferma\") e venne interrotto non dal suo decesso ma dalle macchinazioni del Consiglio dei Dieci che lo costrinse all'abdicazione.\nLa reggenza del Foscari fu caratterizzata da guerre continue (le trentennali \"Guerre di Lombardia\" contro il Ducato di Milano e l'avvio di scontri sistematici con i Turchi, impadronitisi di Costantinopoli nel 1453), lotte interne tra le grandi famiglie e numerose calamit\u00e0 naturali come la siccit\u00e0 (1424), le molte \"acque alte\", la gelata della Laguna (1431) che paralizz\u00f2 la citt\u00e0 per mesi, il terremoto (1451) e infine la peste che gli uccise tutti i figli maschi tranne Jacopo (1416-1457). Fu lui a ribattezzare e ristrutturare la famosa Ca' Foscari sul Canal Grande, oggi sede dell'omonima Universit\u00e0.\nScomparso pochi giorni dopo la fine del suo regno, nella sua orazione funebre, Bernardo Giustinian ne ramment\u00f2 \"la forma ben fatta ed eminente del corpo, la grazia del volto, la maest\u00e0 e la salute prospera\", l'eloquenza e la cultura umanistica.\nBiografia.\nFamiglia e origini.\nFrancesco era il primogenito di Nicol\u00f2 di Giovanni Foscari e Caterina di Giovanni Michiel (figlia di primo letto della di lui matrigna Franceschina). La famiglia Foscari era una delle casate patrizie veneziane attestatesi durante il Basso Medioevo (c.d. \"Case nuove\") e attraversava allora un periodo particolarmente fortunato: nel 1331 aveva ricevuto il titolo comitale con i feudi di Noventa e Zelarino dall'Imperatore Giovanni I di Boemia; Nicol\u00f2 Foscari aveva poi accumulato grandi ricchezze con la mercatura, con buona probabilit\u00e0 grazie alla cospicua dote della moglie (rampolla di una delle c.d. \"famiglie apostoliche\" marciane), prima d'intraprendere una discreta carriera politica al termine della Guerra di Chioggia. Francesco si disinteress\u00f2 alla mercatura e dedic\u00f2 tutta la sua esistenza alla vita pubblica, perseguendo probabilmente un progetto politico oltre che di affermazione dinastica tracciato dal padre che certo benefici\u00f2 della notevole ambizione politica del figlio.\nFrancesco Foscari spos\u00f2 nel 1395 Maria Priuli \"dal Banco\", da cui ebbe quattro figli (Girolamo, Lorenzo, Bianca e Camilla), e nel 1415 Marina Nani, da cui ebbe sei figli (Domenico, Benedetta, Jacopo, Donato, Paola e Maria).\nCarriera politica.\nLa carriera politica del Foscari cominci\u00f2 precocemente: nel 1400 entr\u00f2 nella \"Quarantia\", l'anno dopo nei giudici del proprio; nel 1403 nei Savi agli Ordini (ufficio neo-costituito nel 1402) e divenne poi \"Avogador\".\nNel 1404, agendo di concerto con la famiglia (il padre Nicol\u00f2 e lo zio Francesco \"Franzi\") peror\u00f2 l'intervento di Venezia contro il signore di Padova, Francesco II da Carrara, che cercava di sfruttare il vuoto di potere lasciato nell'Italia settentrionale dalla morte di Gian Galeazzo Visconti: Venezia conquist\u00f2 Padova e Francesco II, insieme al figlio Francesco III, venne tradotto in Laguna in ceppi per morirvi nel 1406 (v. Guerra di Padova).\nDi l\u00ec a poco, nuovi incarichi misero Francesco di fronte alle opportunit\u00e0 che la \"Terraferma\" \"orfana\" del grande Visconti poteva offrire a Venezia.\nNel 1408 era ambasciatore a Milano alla corte di Giovanni Maria Visconti a perorare la causa di Ottobuono de' Terzi (il padre Nicol\u00f2 era nel frattempo podest\u00e0 a Padova e lo zio Franzi capitano a Vicenza). L'anno dopo era in Emilia (giugno) per difendere gli eredi de' Terzi dalle mire di Niccol\u00f2 III d'Este (una causa persa) e poi a Cremona (luglio) per dissuaderne il Signore, Cabrino Fondulo, dall'attaccare Brescia, ed infine (settembre) a Ferrara per convincere l'Estense a muovere contro il governatore francese di Genova, Jean II Le Meingre, il pi\u00f9 pericoloso giocatore nella contesa per il potere in Lombardia.\nIn ossequio alle leggi veneziane, Francesco dovette per\u00f2 rinunciare a cariche prestigiose sino a che il padre e lo zio Franzi continuarono a calcare la scena pubblica lagunare. La morte di Nicol\u00f2 Foscari nel 1412 e la nomina di Franzi, gi\u00e0 tutore del duca di Mantova Gian Francesco Gonzaga, al ducato di Candia (1411-1413) gli spianarono finalmente la strada.\nNel 1412, il condottiero Filippo Scolari aveva valicato il Tagliamento con le truppe ungheresi dell'Imperatore Sigismondo di Lussemburgo, intenzionato a conquistare la Dalmazia, e minacciava Venezia stessa (v.si Guerra tra Repubblica di Venezia e Regno d'Ungheria). Francesco, gi\u00e0 ambasciatore presso Sigismondo, raggiunse (19 aprile) l'armata veneta al comando di Carlo I Malatesta a Motta di Livenza come \"Savio di Guerra\" al fianco del \"Procuratore\" Pietro Loredan. La linea di condotta proposta da Foscari (e da lui sostenuta presso gli uffici marciani) venne sommariamente liquidata da Loredan, pi\u00f9 ferrato in materia militare, che spinse e support\u00f2 operativamente Malatesta nella vittoria contro lo Scano. \"L'episodio, se non fu l'origine, costitu\u00ec almeno una tappa importante della progressiva inimicizia che sarebbe insorta tra i Foscari ed i Loredan, e che tanto acerbamente avrebbe segnato la vita del futuro doge.\"\" La gestione politica della contesa con Sigismondo rest\u00f2 per\u00f2 nelle mani del Foscari che nell'aprile 1413 stipulava la pace tra l'Imperatore e Venezia e in agosto tra Venezia e Federico del Tirolo, guadagnandosi cos\u00ec l'ingresso nei \"Savi del Consiglio dei Pregadi\". Ancora impegnato in legazioni con Sigismondo, questa volta coinvolgenti l'Antipapa Giovanni XXIII, il suo nome figur\u00f2 nei ballottaggi per l'elezione a doge di Tommaso Mocenigo (suo collega nell'ambasciata) alla morte di Michele Steno, dopodich\u00e9 prosegu\u00ec nell'arginare le mire espansionistiche dell'Imperatore con un'ambasciata a Ferrara (1414) ed una a Firenze (1415), guadagnandosi l'ingresso nei Procuratori di San Marco, carica vitalizia e seconda solo a quella dogale per dignit\u00e0, nel 1416 (forse brigando per denigrare l'operato del decrepito procuratore Giovanni Barbo). Persistette comunque nel gestire la \"Minaccia Imperiale\", curando l'alleanza anti-imperiale con Giovanna II di Napoli e Alberto II d'Asburgo (1417) ed ottenendo l'appoggio di Papa Martino V nella nuova tregua stipulata con Sigismondo a Salisburgo nel 1418.&lt;br&gt;\nFrancesco Foscari si era ormai fatto tedoforo di un partito espansionista marciano di terraferma in opposizione agli interessi prettamente \"levantini\" delle vecchie famiglie ricche ben rappresentate dal doge Mocenigo.\nNel 1422, Firenze cerc\u00f2 l'aiuto di Venezia contro il duca di Milano, Filippo Maria Visconti. Per Foscari, fu il pretesto per muovere contro lo \"status quo\" marciano che nell'alleanza veneziano-viscontea aveva uno dei suoi cardini, difesa dalle vecchie famiglie e dal Mocenigo. Per tutta risposta, il doge, al principio del 1423, avrebbe arringato la Signoria contro il nuovo corso proposto da Francesco, \"el zovene procurator nostro\", ammonendoli a non eleggerlo come suo successore. Il fato risolse altrimenti.\nDogato.\nMocenigo spir\u00f2 il 4 aprile 1423 e Francesco concorse per la suprema magistratura contro cinque altri candidati, tutti pi\u00f9 maturi di lui, tra i quali primeggi\u00f2 nei ballottaggi Pietro Loredan. Sfruttando i suoi partigiani all'interno del collegio elettorale, il Foscari riusc\u00ec a mettere in discredito i concorrenti e convinse gli elettori che Venezia non poteva privarsi di un militare capace come il Loredan, ottenendo cos\u00ec per s\u00e9 l'ambito titolo il 15 aprile: fu suo zio Franzi, in qualit\u00e0 di membro anziano del Consiglio Ducale, a porgergli il corno ducale all'incoronazione..&lt;br&gt;\nIl Maggior Consiglio decret\u00f2 per l'occasione la definitiva abolizione della \"Concio\" popolare e gli organi pubblici smisero cos\u00ec da quel momento di fare riferimento all'antico \"Commune Veneciarum\". Il doge prese cos\u00ec il titolo di \"Serenissimo Principe\" e con lui il supremo organo di presidenza delle assemblee statali prese a chiamarsi \"Serenissima Signoria\", mentre lo Stato tutto divenne la \"Serenissima Repubblica\".\nQuello di Francesco Foscari sarebbe stato il pi\u00f9 lungo dogato nella storia di Venezia (oltre 34 anni) e caratterizzato dalla maggiore espansione territoriale della storia marciana, riunendo sotto una sola legislazione tutto il Veneto, il basso Trentino fino a Rovereto, il Friuli e una grossa parte della Lombardia: i c.d. \"Domini di Terraferma\".\nIn quel medesimo 1423, approfittando della debolezza del morente Impero bizantino, venne approvato l'acquisto in Oriente della grande citt\u00e0 commerciale di Tessalonica. La citt\u00e0, allora sotto assedio da parte degli Ottomani del sultano Murad II (regno 1421-1451) che stava attaccando congiuntamente sia Salonicco sia la capitale imperiale, venne ceduta a Venezia dal despota Andronico Paleologo, nella speranza di salvarla dalle mani degli infedeli. La bandiera di Venezia venne dunque issata sulle mura tessalonicesi il 14 settembre 1423 e le difese vennero assegnate proprio al Loredan che nel 1424 mosse contro il Turco, impegnandone la flotta e razziandone i domini costieri (v.si Assedio di Tessalonica).\nIn \"Terraferma\", erano nel frattempo scoppiate le c.d. \"Guerre di Lombardia\" tra Venezia e Milano, trent'anni di campagne militari interrotte da \"paci brevissime o addirittura effimere\", fomentate dalle ambizioni espansionistiche del doge Foscari che pur mosse apertamente guerra al Visconti solo dopo che nel 1425 Firenze fu ripetutamente sconfitta dai Milanesi ed ottenne l'appoggio marciano nel dicembre. Esattamente un anno dopo, il 30 dicembre 1426, venne siglata dai belligeranti la Tregua di Venezia che consegn\u00f2 al Foscari Brescia, conquistata per lui dal Carmagnola (aiutato dal Loredan) e l'anno dopo difesa con le vittorie a Maclodio e Cremona. La Tregua di Ferrara (1428) consegn\u00f2 a Venezia Bergamo e parte del Cremonese ma nel 1430 il conflitto ricomincia. Proprio in quell'anno, Andrea Contarini, \"\"un povero squilibrato affetto da una forma di mania di persecuzione\" ferisce al volto il doge con un pugnale \"fatto di legno\"\": attentato effimero ma latore di un preciso messaggio di sfiducia da parte del patriziato veneto nei confronti della politica che Foscari ha voluto ed incarna. La situazione degener\u00f2 nel triennio 1431-1433: nonostante l'ennesima vittoria navale dell'inossidabile Pietro Loredan (questa volta contro i genovesi a Rapallo), il Carmagnola venne sconfitto a Soncino e Pavia n\u00e9 riusc\u00ec a contenere le razzie degli Ungheresi del redivivo Imperatore Sigismondo nel Friuli. Il doge ed il Consiglio dei Dieci iniziarono a sospettare il condottiero di tradimento (1432), lo misero sotto sorveglianza ed alla fine lo attirarono in Laguna per un abboccamento con Foscari (8 aprile) salvo poi imprigionarlo e farlo decapitare in Piazzetta San Marco il 5 maggio. Le redini del comando passarono al marchese Gonzaga, stretta conoscenza del doge, che riusc\u00ec a riconquistare Soncino ma l'armata veneta inviata in Valtellina venne stroncata da Niccol\u00f2 Piccinino a Delebio e la successiva Pace di Ferrara (1433) ristabil\u00ec uno \"status quo\" traballante. Il doge Francesco, sminuito nel suo prestigio, si dichiar\u00f2 pronto ad abdicare, salvo restare al suo posto per l'insistenza del governo. And\u00f2 peggio al suo alleato fiorentino, Cosimo de' Medici, cui i rovesci della guerra costarono l'esilio dalla citt\u00e0 natale: esilio \"dorato\" che consum\u00f2 proprio a Venezia, ospite del Foscari. L'anno dopo, mentre il conflitto pareva ormai sedato (e l'ospite Cosimo tornava a Firenze per riprenderne il controllo), l'Imperatore Sigismondo invest\u00ec la Signoria di gran parte dei suoi domini di Terraferma di fresca acquisizione, ridando lustro all'operato del Foscari.\nNel 1438, mentre il conflitto con Milano si riaccendeva (con la defezione del Gonzaga che passava in campo visconteo costringendo il vecchio Pietro Loredan, prossimo alla tomba, a ritornare sui campi di battaglia italiani), il doge avviava la ristrutturazione di Palazzo Ducale, facendo erigere a Giovanni Bono la c.d. \"Porta della Carta\" che lo ritrae inginocchiato accanto al Leone di San Marco e ospitava in Laguna il \"basileus\" Giovanni VIII Paleologo, diretto al Concilio in cui avrebbe esortato l'Occidente cristiano ad allearsi contro la minaccia dei Turchi (riusciti nel frattempo ad impadronirsi di Tessalonica nel 1430 nonostante gli sforzi veneziani). L'anno fu poi tremendo per il doge che, causa la peste, perse tutti quanti i suoi figli maschi con l'eccezione di Jacopo. La Pace di Cremona (20 novembre 1441) port\u00f2 minimi cambiamenti territoriali, salvo confermare il ruolo cui era assurto un nuovo pericoloso giocatore nella contesa, il condottiero Francesco Sforza, fresco sposo di Bianca Maria Visconti, unica figlia naturale del Duca di Milano. L'anno dopo, forse demoralizzato dall'andamento del conflitto, il doge tent\u00f2 per la seconda volta di dimettersi.\nNel Levante, la crisi bizantina e la contestuale affermazione ottomana proseguivano. Nel 1443 Papa Eugenio IV proclam\u00f2 la crociata e bened\u00ec un grande esercito cristiano balcanico capitanato dall'ungherese Giovanni Hunyadi che sgomin\u00f2 le truppe del sultano Murad II in Bosnia, Erzegovina, Serbia, Bulgaria ed Albania costringendolo a ritirarsi in Anatolia. Nel 1444 Foscari invi\u00f2 la flotta marciana nel Bosforo per impedire il ritorno del Turco in Grecia, mentre i crociati si riorganizzavano a Costantinopoli spronati dal messo papale Giuliano Cesarini. Murad fu per\u00f2 aiutato dai genovesi che trasportarono il suo esercito incontro al nemico: nella successiva battaglia di Varna, l'armata cristiana fu duramente sconfitta.\nL'ultimo periodo del dogato fu segnato dalle drammatiche vicende del figlio Jacopo Foscari che provocarono la rovina del vecchio doge. Questi episodi vanno inquadrati nel clima di odio e di sospetto che caratterizzarono l'ultimo periodo del dogato e che sfociarono nelle dimissioni del Foscari.&lt;br&gt;\nUnico figlio maschio del doge scampato alla peste, Jacopo era un giovane colto e intelligente ma anche amante del lusso e di certo poco accorto. Il 17 febbraio 1445 fu accusato dai capi dei Dieci (fra i quali sedeva Francesco Loredan, nipote dell'ammiraglio Pietro) di aver accettato doni dal Visconti, in contrasto con quanto disponeva la Promissione ducale. Il doge riusc\u00ec a farlo riparare a Trieste; in seguito il giovane venne condannato all'esilio a Nauplia ma ottenne di commutare l'isola greca con una localit\u00e0 del Trevigiano (forse il feudo familiare di Zelarino). Il 13 settembre 1447 il Consiglio decise di concedergli la grazia, probabilmente per le suppliche del doge (nel 1446 Francesco aveva per la terza ed ultima volta minacciato di dimettersi) e della dogaressa. L'episodio non ebbe pi\u00f9 significato politico e fu bollato come l'imprudenza di un giovane poco serio ma la questione si riaprir\u00e0 e con maggior gravit\u00e0 poco tempo dopo. \nSempre nel 1447 era morto il Visconti e Milano era tornato un libero comune, la c.d. \"Repubblica Ambrosiana\". Venezia ne aveva approfittato dilagando in Lombardia sino all'Adda. Fu costretta a retrocedere dopo essere stata sconfitta a Caravaggio da Francesco Sforza ed allora lo assold\u00f2 (1449) per rivoltarlo contro i Milanesi ma lo Sforza fu pi\u00f9 abile e riusc\u00ec a sconfiggere le forze congiunte di veneziani e milanesi per poi farsi riconoscere nuovo duca di Milano il 25 marzo 1450, riaprendo il conflitto con la Serenissima.\nIl 5 novembre 1450, a Venezia, fu ferito mortalmente Almor\u00f2 o Ermolao Don\u00e0, gi\u00e0 membro del Consiglio che aveva condannato Jacopo. I sospetti si concentrarono ovviamente sul figlio del doge, che venne arrestato il 2 gennaio 1451, torturato e esiliato in Candia. \nNel 1452, il doge comprava all'asta la \"Casa delle Due Torri\" sul Canal Grande e l'anno dopo ne avviava la trasformazione nella Ca' Foscari per tramite di Bartolomeo Bono, figlio del Giovanni che aveva realizzato per lui la Porta della Carta.\nLe ruote della storia, nel frattempo, macinano il mondo intorno a Venezia.&lt;br&gt;\nIl 29 maggio 1453 gli Ottomani conquistano Costantinopoli, ponendo fine al millenario impero bizantino. Nel caos della conquista, il bailo veneziano Girolamo Minotto fu decapitato mentre quaranta patrizi e cinquecento sudditi vennero presi prigionieri. La flotta si trincer\u00f2 a Negroponte, mentre \"l'ambasciatore Bartolomeo Marcello negoziava con il sultano Mehmed II la sopravvivenza della colonia mercantile veneziana sulle rive del Bosforo\".&lt;br&gt;\nTre mesi dopo la caduta di Costantinopoli, a Ghedi, lo Sforza sconfisse una volta ancora Venezia, riprendendosi la sponda occidentale dell'Adda e costringendo Foscari alla resa. Il 9 aprile 1454 la pace di Lodi chiuse in via definitiva la guerra tra Venezia e Milano, fissando il reciproco confine lungo l'Adda, e consegn\u00f2 alla Penisola un assetto politico-istituzionale che assicur\u00f2 per quarant'anni un sostanziale equilibrio territoriale al paese. Francesco Foscari ha consegnato alla Repubblica lagunare un dominio territoriale che va dall'Isonzo all'Adda, \"terre floride, produttive, nelle quali il mercante veneziano potr\u00e0 pensare a solidi investimenti, meno vistosi, forse, ma pi\u00f9 sicuri di quelli del commercio marittimo\", specialmente dopo il crollo dell'Impero bizantino.\nPer il doge, i problemi non erano ancora finiti.&lt;br&gt;\nNel 1456, pur lontano dalla patria, il figlio Jacopo riusc\u00ec a guadagnarsi una nuova infamante accusa: tradimento (lo sciagurato avrebbe scritto, in cerca d'aiuto, al duca di Milano ed al Turco!). Tornato a Venezia per il processo, gli fu riconfermato l'esilio in Candia e venne rinchiuso in perpetuo nel carcere della Canea, dove morir\u00e0 il 12 gennaio 1457.&lt;br&gt;\nStraziato da questo drammatico episodio, il Foscari fu il nuovo bersaglio degli attacchi del Consiglio dei Dieci (dove ora sedeva Giacomo Loredan, figlio dell'ammiraglio Pietro). Il 19 ottobre 1457 esso poneva come ordine del giorno la richiesta di abdicazione di Francesco con la motivazione che, vista l'et\u00e0 avanzata (ottantaquattr'anni), non era in grado di intervenire nei Consigli e di svolgere appieno gli altri suoi incarichi. Nonostante in passato avesse presentato pi\u00f9 volte le dimissioni, sempre respinte, questa volta il doge si rifiut\u00f2 di lasciare: secondo la legge, infatti, poteva farlo solo su proposta dei consiglieri ducali con l'assenso del Maggior Consiglio. Il 22 ottobre, tuttavia, la richiesta del Consiglio divenne un ordine perentorio: il giorno successivo, dopo che gli era stato spezzato l'anello e tolte le insegne del potere, lasci\u00f2 il palazzo Ducale, scegliendo di scendere per la scalinata di pietra da dove era salito al momento della nomina, circondato dai familiari e appoggiandosi al fratello Marco.\nLa morte.\nFrancesco Foscari spir\u00f2 qualche giorno pi\u00f9 tardi, il 1\u00ba novembre (aveva fatto testamento il 29 ottobre), presso la sua abitazione di Santa Margherita. Gli fu disposto un funerale di stato con l'esposizione al popolo in paramenti ducali, nonostante l'opposizione della vedova che lo vedeva quale un goffo atto riparatorio da parte di quel potere che gli aveva tolto il figlio e umiliato il marito. La salma fu accompagnata dal nuovo doge Pasquale Malipiero che si present\u00f2 in semplice veste di senatore. \nFrancesco Foscari fu sepolto nel presbiterio della basilica dei Frari, nel mausoleo per lui realizzato da Niccol\u00f2 di Giovanni Fiorentino, in un'urna sostenuta da quattro graziose mensoline ornate dalle tre virt\u00f9 teologali (Fede, Speranza e Carit\u00e0) nella cui disposizione attorno al sarcofago \"Niccol\u00f2 modific\u00f2 la convenzionale e statica disposizione delle personificazioni trasformandola in un dramma inserito nel flusso del tempo. La figura del Salvatore posta a coronamento mut\u00f2 il comune motivo del Cristo risorto nell'immagine dell'Ascensione di Cristo tratta dal ducato veneziano, come allusione al vero sovrano di Venezia, solo nei confronti del quale il suo rappresentante \u2013 il doge \u2013 era responsabile\"."}
{"id": "236911", "revid": "31886", "url": "https://it.wikipedia.org/wiki?curid=236911", "title": "Franz Jonas", "text": "Fu Presidente dell'Austria dal 23 maggio 1965 al 24 aprile 1974. \nBiografia.\nTipografo e correttore di bozze, ader\u00ec al sindacato socialdemocratico. Nominato segretario del Partito Socialdemocratico d'Austria nel 1932, fu incarcerato dal 1935 al 1936. Dopo la Liberazione ebbe un ruolo fondamentale nella ricostruzione di Vienna e nella riorganizzazione della SP\u00d6. Succedette a Theodor K\u00f6rner come borgomastro di Vienna (1951-1965) e venne poi eletto presidente federale (23 maggio 1965).\nDurante il suo mandato il successo assoluto del Partito Popolare Austriaco (\u00d6sterreichische Volkspartei, \u00d6VP) alle elezioni politiche del 1966 ruppe la ventennale collaborazione coi socialisti (\"Grossen Koalition\"), portando ad un governo popolare monocolore. Nel 1970 affid\u00f2 la formazione di un governo di minoranza al cancelliere socialdemocratico Bruno Kreisky che, appoggiato dal consenso popolare alle elezioni del 1971, 1975 e 1979, rimase al governo fino al 1983. Jonas, rieletto per un secondo mandato il 25 aprile 1971, mor\u00ec in carica il 24 aprile 1974.\nFu un fervente esperantista, e dal 1923 svolse per molti anni l'attivit\u00e0 di insegnante di Esperanto.\nPartecip\u00f2 alla Lega Austriaca dei Lavoratori Esperantisti e nel 1926 fu cofondatore e principale redattore del suo organo La socialisto, poi soppresso nel 1934. Secondo lui l\u2019esperanto era uno strumento per sconfiggere il capitalismo e aiutare il socialismo internazionale. Fu l\u2019alto protettore del 35\u00ba congresso della Sennacieca Asocio Tutmonda 1962 e del 55\u00ba Congresso Universale di Esperanto 1970, tenutisi entrambi a Vienna."}
{"id": "236913", "revid": "31886", "url": "https://it.wikipedia.org/wiki?curid=236913", "title": "Adolf Sch\u00e4rf", "text": "Biografia.\nProveniente da una famiglia operaia, si laure\u00f2 in Giurisprudenza e fu subito chiamato alle armi come ufficiale durante la prima guerra mondiale. Nel 1918 divenne segretario privato dei tre presidenti socialdemocratici del Parlamento, Karl Seitz, Eldersch e Karl Renner. Arrestato dopo la fallita rivolta del 1934, apr\u00ec uno studio legale a Vienna. Nuovamente imprigionato durante l'occupazione nazista, nel 1945 gioc\u00f2 un ruolo essenziale nella fondazione del Partito Socialdemocratico d'Austria (SP\u00d6), di cui fu il primo presidente (1945-1957). Come vicecancelliere (1945-1957), condusse con gli Alleati i negoziati che portarono alla firma del Trattato di Stato (15 maggio 1955), che poneva fine all'occupazione alleata dell'Austria in cambio di garanzie politiche (rispetto delle minoranze) ed economiche (risarcimento dei danni all'Unione Sovietica) e della neutralit\u00e0 perpetua.\nEletto presidente federale il 5 maggio 1957, fu riconfermato il 28 aprile 1963 ma mor\u00ec prima della fine del suo secondo mandato (28 febbraio 1965)."}
{"id": "236916", "revid": "106456", "url": "https://it.wikipedia.org/wiki?curid=236916", "title": "Theodor K\u00f6rner", "text": "Fu Presidente dell'Austria dal 27 maggio 1951 al 4 gennaio 1957.\nBiografia.\nLa famiglia K\u00f6rner era originaria di Chrastava, in Boemia (oggi nella Repubblica Ceca), ov'egli crebbe con il fratello Richard e la sorella Rosa. Ufficiale dell'esercito imperiale austroungarico durante la prima guerra mondiale (1914-1918), raggiunse il grado di colonnello, diventando capo di stato maggiore dell'Armata dell'Isonzo. Dopo la dissoluzione dell'Impero, contribu\u00ec all'organizzazione delle nuove forze armate della Repubblica (\"Bundesheer\"), quindi nel 1924 si ritir\u00f2 dal servizio attivo col grado di generale.\nIscrittosi al Partito Socialdemocratico (SP\u00d6), divenne capo delle sue formazioni paramilitari (\"Schutzbund\") e fu eletto membro del Consiglio comunale di Vienna e del \"Bundesrat\". Nel 1934, dopo la fallita insurrezione socialista, fu processato e incarcerato per tradimento. Borgomastro di Vienna dopo la Liberazione (1945-1951), successe a Karl Renner nella Presidenza federale, divenendo il primo presidente della seconda Repubblica ad essere eletto direttamente dal popolo (27 maggio 1951).\nNel 1953 venne fondato il premio che porta il suo nome e che gratifica annualmente giovani scienziati e artisti che non hanno ancora compiuto i 40 anni di et\u00e0.\nIl 15 maggio 1955, con il Trattato di Stato austriaco di Vienna, ottenne dagli Alleati il riconoscimento definitivo dell'indipendenza e della neutralit\u00e0 dell'Austria, che venne sgomberata dalle truppe d'occupazione. \nMor\u00ec il 4 gennaio 1957, a poche settimane dalla scadenza del mandato."}
{"id": "236921", "revid": "124560151", "url": "https://it.wikipedia.org/wiki?curid=236921", "title": "Epistasi", "text": "L'epistasi \u00e8 una forma di interazione fra geni. Il fenomeno si verifica quando una coppia di alleli copre l'espressione fenotipica di un'altra coppia di alleli. Le caratteristiche fenotipiche dell'individuo saranno pertanto date dalla risultante di questa interazione; il gene che maschera l'espressione di un altro gene viene definito epistatico, il gene la cui espressione viene mascherata viene definito ipostatico .\nAd esempio se il gene Y \u00e8 epistatico sul gene X; il gene X \u00e8 detto ipostatico rispetto al gene Y.\nPi\u00f9 precisamente, nell'epistasi dominante, la presenza di un singolo allele epistatico \"A\" ha l'effetto di impedire il passaggio dal fenotipo 1 al fenotipo 2, passaggio che per\u00f2 \u00e8 controllato anche da un'altra coppia allelica, i cui alleli possono essere \"B\" o \"b\"; si dice allora che \"A \u00e8 epistatico su B e b\" perch\u00e9, per la presenza di una copia di \"A\", dal fenotipo 1 non si capisce se il secondo gene ha almeno un allele dominante o entrambi gli alleli recessivi.\nNell'epistasi recessiva, l'assenza di un allele \"A\", ossia la presenza di una \"coppia allelica epistatica\" \"a\"/\"a\", ha l'effetto di impedire (quindi l'allele \"A\" lo coadiuverebbe) il passaggio dal fenotipo 1 al fenotipo 2, passaggio che per\u00f2 controllato anche da un'altra coppia allelica, i cui alleli possono essere \"B\" o \"b\"; si dice allora che \"a/a \u00e8 epistatico su B e b\" perch\u00e9, a causa della presenza di una coppia allelica \"a\"/\"a\", non si pu\u00f2 ricavare dal fenotipo 1 se il secondo gene ha almeno un allele dominante o entrambi gli alleli recessivi. \nQuesti due tipi di epistasi, naturalmente, possono essere combinati fra loro in modo pi\u00f9 o meno complesso, dando luogo a rapporti fenotipici della progenie di un incrocio diversi a seconda del numero dei geni in rapporto epi-/ipo-statico considerati e a seconda delle relazioni di epistasi intercorrenti fra ciascuna di due coppie alleliche.\nEsempi.\nUn esempio di \"epistasi recessiva\" \u00e8 l'albinismo, in cui la presenza di una coppia allelica recessiva (a/a), che altera la produzione di melanina, va a coprire qualsiasi altra coppia di alleli non strettamente dominante (quindi b/b oppure b/B) che vada ad influenzare il colore della pelle, degli occhi o dei capelli. \nUn altro esempio di epistasi recessiva si ha nella colorazione del pelo dei cani di razza Labrador, nei quali un gene (comunemente chiamato \"e\") sopravanza sull'espressione del gene B (dominante, che d\u00e0 colore nero, a differenza del gene \"b\" che da colore marrone), determinandone cos\u00ec il colore chiaro del mantello.\nIl fenotipo di Bombay, a livello del gruppo sanguigno di tipo O, \u00e8 un ulteriore chiaro esempio di epistasi recessiva, in cui difetti dei geni FUT1 e FUT2 possono 'nascondere' l'espressione fenotipica di eventuali alleli determinanti gli antigeni A,B.\nUn esempio di \"epistasi dominante\" \u00e8 dato dal colore grigio del mantello del cavallo (Boco). Quando il gene del grigio \u00e8 presente allo stato dominante, fa s\u00ec che non si manifestino altre colorazioni (rapporto fenotipico alla F2 12:3:1)."}
{"id": "236926", "revid": "834", "url": "https://it.wikipedia.org/wiki?curid=236926", "title": "\u00d6VP", "text": ""}
{"id": "236927", "revid": "1005847", "url": "https://it.wikipedia.org/wiki?curid=236927", "title": "Joop den Uyl", "text": "Fu ministro, leader del Partito laburista e Primo ministro dei Paesi Bassi dall'11 maggio 1973 al 19 dicembre 1977.\nIl governo rosso di Den Uyl (1973-1977) ha avuto una larga maggioranza parlamentare ed \u00e8 stato compositivamente il governo pi\u00f9 progressista nella storia parlamentare. Il governo ha cercato di combattere la disuguaglianza attraverso investimenti pubblici, incentivi fiscali e l'espansione dei servizi sociali, ma dal 1975 ha dovuto ridurre la spesa a causa di turbolenze economiche. Contemporaneamente den Uyl ha affrontato come primo ministro con la crisi petrolifera del 1973 (che ha portato all'introduzione della Domenica senza auto), lo scandalo Lockheed, il caso-Menten e l'indipendenza del Suriname. Il governo cadde prematuramente dalla crisi di governo sulla politica del territorio.\nJoop den Uyl era considerato un politico idealista, ma anche polarizzante. Nel corso della storia, i leader politici olandesi tendevano a modi rilassanti: Den Uyl era una delle poche eccezioni. La gente lo amava o lo odiava. Seguaci delle sue politiche idealistiche lo chiamavano \"Ome Joop\" (Zio Joop). \u00c8 stato criticato per aver creato un deficit di bilancio e polarizzato la politica olandese. Associato a Den Uyl \u00e8 stato il \"maakbare samenleving\", la societ\u00e0 costruibile, l'idea che la societ\u00e0 sia costruita e che il governo sia un attore nella costruzione. Un'altra idea associata a Den Uyl era \"de verbeelding aan de macht\" (l'immaginazione al posto della guida, il potere del pensiero concettuale, in particolare in politica).\nBiografia.\nEstrazione e formazione.\nLa famiglia di den Uyl era di religione calvinista. Il padre era un negoziante, mor\u00ec quando den Uyl aveva dieci anni. Den Uyl aveva due fratelli e due sorelle ed era il secondogenito.\nDen Uyl frequent\u00f2 il liceo cristiano di Hilversum, diplomandosi nel 1936. Successivamente studi\u00f2 economia all'Universit\u00e0 di Amsterdam, laureandosi nel 1942. Dal 1943 al 1945 lavor\u00f2 come funzionario presso l'ufficio nazionale per i prezzi dei prodotti chimici al ministero degli affari economici.\nIn giovent\u00f9 den Uyl lavor\u00f2 come giornalista, prima al quotidiano clandestino di resistenza \"Het Parool\" e dopo la fine della guerra anche nella rivista \"Vrij Nederland\". Nel 1953 venne invitato dal governo statunitense a trascorrere alcuni mesi negli Stati Uniti.\nAttivit\u00e0 politica.\nCarriera politica.\nIn giovent\u00f9 Den Uyl milit\u00f2 nel Partito antirivoluzionario, di orientamento protestante e fece parte dell'ala giovanile del partito. Durante la guerra divenne agnostico e lasci\u00f2 il partito, e nel 1946 si iscrisse al Partito laburista. Dal gennaio 1949 al 1962 den Uyl diresse l'Istituto Wiardi Beckman, il think tank del Partito laburista.\nNel 1953 venne eletto membro del consiglio comunale di Amsterdam e nel 1956 membro della Camera dei rappresentanti. Si dimise dal seggio parlamentare nel 1963, quando venne nominato assessore agli affari economici del comune di Amsterdam.\nDue anni pi\u00f9 tardi abbandon\u00f2 l'incarico e divenne ministro degli affari economici. Fu ministro dall'aprile 1965 al novembre 1966, e come ministro den Uyl decise di chiudere le miniere di carbone del Limburgo, ormai antieconomiche. Nel settembre 1966 venne eletto leader del Partito laburista.\nPrimo ministro (1973-1977).\nDopo le elezioni parlamentari del 1967 den Uyl venne nominato leader del gruppo laburista in parlamento. Nel 1973 il partito vinse le elezioni, in alleanza con i Democratici 66 e i radicali, ma la coalizione non riusc\u00ec ad ottenere la maggioranza assoluta dei seggi in parlamento. Dopo lunghi negoziati, nel maggio 1973 venne formato il governo Den Uyl, appoggiato anche dal Partito Popolare Cattolico e dal Partito antirivoluzionario.\nIl governo fronteggi\u00f2 una serie di problemi, soprattutto in campo economico. I Paesi Bassi vennero boicottati per il loro sostegno ad Israele nella guerra dello Yom Kippur, il deficit di bilancio decuplic\u00f2 in breve tempo, la disoccupazione raddoppi\u00f2 e l'inflazione aument\u00f2 notevolmente. Tuttavia, il governo riusc\u00ec a promuovere una serie di riforme sociali progressiste, con un rafforzamento dello stato sociale.\nDen Uyl era una figura che polarizzava l'opinione dei cittadini. Molto amato da alcuni, fu fortemente criticato da altri. Si distinse per il suo idealismo e per la sua fiducia nel ruolo della classe politica nel modellare la societ\u00e0 e il suo sviluppo.\nCarriera successiva (1977-1986).\nDopo crescenti tensioni tra den Uyl e il ministro della giustizia Dries van Agt, esponente del Partito Popolare Cattolico, nel dicembre 1977 il governo Den Uyl cadde. Alle elezioni del 1978 il Partito laburista ottenne un grande successo, ma i suoi alleati ebbero dei risultati meno soddisfacenti ed impedirono all'alleanza di conseguire la maggioranza dei seggi in parlamento. Dopo negoziati molto lunghi si form\u00f2 un governo di centro-destra e den Uyl fu divenne il leader dell'opposizione. Nel 1980 venne eletto presidente della confederazione dei partiti socialisti della Comunit\u00e0 europea.\nNel settembre 1981 Den Uyl torn\u00f2 al governo come vice primo ministro, ministro degli affari sociali e del lavoro e ministro per gli affari del Suriname e delle Antille olandesi nell'ambito di un governo di coalizione presieduto nuovamente da Dries van Agt. Il governo era per\u00f2 caratterizzato da forti tensioni interne e cadde dopo otto mesi.\nDal 1982 al 1986 il Partito laburista fu all'opposizione e continu\u00f2 ad essere guidato da Den Uyl. Den Uyl appoggi\u00f2 la controversa decisione del governo di dislocare missili NATO sul suolo olandese. Il partito laburista vinse le elezioni del 1986, ma Den Uyl dopo la vittoria lasci\u00f2 la politica. Mor\u00ec l'anno successivo.\nFamiglia e vita successiva.\nDen Uyl era sposato con Liesbeth den Uyl, nata Van Vessem. Avevano tre figli e quattro figlie. Di questi Saskia Noorman-den Uyl \u00e8 diventata membro del parlamento per il Partito del Lavoro fino al 2006 e Xander den Uyl \u00e8 diventato una figura di primo piano in ABVAKABO, uno dei sindacati olandesi.\nDopo le elezioni del 1986, che ha vinto, Den Uyl ha lasciato la politica. \u00c8 stato sostituito come capo del Partito del Lavoro da Wim Kok. Mor\u00ec alla vigilia di Natale del 1987 a 68 anni, di un tumore al cervello."}
{"id": "236930", "revid": "1318658", "url": "https://it.wikipedia.org/wiki?curid=236930", "title": "Barend Biesheuvel", "text": "Biografia.\nPrimi anni di vita.\nBarend Willem Biesheuvel \u00e8 nato il 5 aprile 1920 a Haarlemmerliede nella provincia olandese dell'Olanda Settentrionale in una famiglia riformata, figlio di Arie Biesheuvel (nato il 21 gennaio 1883 a Haarlemmerliede) e Johanna Margaretha \"Antje\" Troost (nata il 22 febbraio 1881 a Sloten). Biesheuvel aveva tre fratelli e due sorelle. Dopo aver completato la sua formazione secondaria presso le scuole locali, si \u00e8 laureato alla Vrije Universitet di Amsterdam nel settembre 1945. Per i successivi due anni Biesheuvel ha lavorato ad Alkmaar come segretario del commissario per l'alimentazione per la provincia dell'Olanda Settentrionale. Nel 1947 \u00e8 diventato segretario della Divisione Straniera della Societ\u00e0 Agricola (ora Comitato Agricolo). Nel 1952 il Biesheuvel divenne segretario generale dell'associazione dei coltivatori cristiani e dei giardinieri dei Paesi Bassi (CBTB) e nel 1959 presidente di tale organizzazione. Dallo stesso anno \u00e8 stato anche membro del Consiglio Agricolo, della Fondazione del Lavoro e dei consigli della Centrale Raifeissen Bank e Heidemij.\nPolitica.\nTra il 1956 e il 1963 ha rappresentato il Partito Anti-Rivoluzionario nella Camera dei Rappresentanti (la camera bassa del parlamento). Dal 1957 al 1961 ha tenuto posto all'assemblea consultiva del Consiglio d'Europa e dal 1961 al 1963 al Parlamento europeo.\nNelle successive amministrazioni guidate da Marijnen, Cals e Zijlstra tra il 24 luglio 1963 e il 5 aprile 1967 \u00e8 stato vice primo ministro con responsabilit\u00e0 supplementari per le questioni riguardanti Suriname e Antille olandesi e ministro dell'agricoltura e della pesca.\nNel 1967 torn\u00f2 alla Camera dei Rappresentanti e divenne capo parlamentare del Partito Anti-Rivoluzionario. Nello stesso periodo ha anche presieduto la commissione per la costruzione navale e il comitato per la riforma informativa del governo.\nDopo la politica.\nDopo la sua carriera politica, Biesheuvel ha occupato molte altre posizioni nei settori pubblico e privato. Tra l'altro, \u00e8 stato presidente del consiglio di vigilanza della National Investment Bank, membro dei comitati di vigilanza di OGEM e KLM, e ha presieduto il gruppo di lavoro sulle Antille Olandesi, il comitato consultivo nazionale sulla relazione tra l'elettorato e la politica, il Consiglio provvisorio per i trasporti, i lavori pubblici e l'amministrazione dell'acqua e il comitato interministeriale di coordinamento per gli affari del mare del Nord (ICONA).\nVita personale.\nIl 22 novembre 1945 Biesheuvel spos\u00f2 la sua fidanzata di lunga data Wilhelmina Jacoba \"Mies\" Meuring (nata il 7 agosto 1919). Avevano due figlie e un figlio. Mies Meuring \u00e8 morta il 17 gennaio 1989 all'et\u00e0 di sessantanove anni. Barend Biesheuvel \u00e8 morto in un ospedale di Haarlem dopo una lunga malattia il 29 aprile 2001 all'et\u00e0 di ottantuno anni. Biesheuvel e sua moglie sono stati sepolti al cimitero principale di Bloemendaal."}
{"id": "236931", "revid": "8596", "url": "https://it.wikipedia.org/wiki?curid=236931", "title": "Barend Willem Biesheuvel", "text": ""}
{"id": "236933", "revid": "1005847", "url": "https://it.wikipedia.org/wiki?curid=236933", "title": "Piet de Jong", "text": "Era membro del Partito Popolare Cattolico (Kvp), poi confluito nell'Appello Cristiano Democratico (Cda).\nIn un servizio del 2005 del programma televisivo Netwerk \u00e8 stato nominato miglior premier del dopoguerra nei Paesi Bassi.\n\u00c8 deceduto all'et\u00e0 di 101 anni."}
{"id": "236934", "revid": "8596", "url": "https://it.wikipedia.org/wiki?curid=236934", "title": "Petrus Josef Sietse de Jong", "text": ""}
{"id": "236938", "revid": "1543377", "url": "https://it.wikipedia.org/wiki?curid=236938", "title": "Anni senza fine (romanzo)", "text": "Anni senza fine (\"City\") \u00e8 un romanzo di fantascienza di Clifford D. Simak. Originariamente nato come serie di otto racconti, pubblicati nell'arco di otto anni dal 1944 al 1951 sulla rivista di fantascienza americana \"Astounding Science-Fiction\", venne pubblicato con il titolo \"City\" nel 1952.\nRicevette nel 1953 il premio International Fantasy Award.\n\"Anni senza fine\" \u00e8 un soggetto nettamente in controtendenza rispetto ai romanzi fantasy o fantascientifici di quel periodo, dove imperavano la tecnologia e i robot. L'aspetto tecnologico \u00e8 in secondo piano in quanto il romanzo si concentra pi\u00f9 su una riflessione quasi filosofica sull'evoluzione.\nAl fine di organizzare i racconti creandone un filo conduttore, Simak ebbe l'intuizione di presentare il libro come frammenti di un ciclo di \"leggende\" che i Cani si tramandano oralmente da tempo immemorabile, con la cornice delle brevi introduzioni che precedono ciascun capitolo, dandone una loro lettura soggettiva, con la consapevolezza che: \"...malgrado studi e ricerche eseguite dai pi\u00f9 grandi studiosi canini, non siamo ancora in grado di stabilire se 'la leggenda' sia solo pura fantasia o abbia qualche fondamento di verit\u00e0\".\nNel 1973, per onorare la memoria dell'amico e maestro John W. Campbell, fondatore e direttore della storica rivista \"Astounding Stories\", Simak scrisse un nono racconto, \"Epilogo\", inserendolo in una nuova edizione di \"City\", che giunse cos\u00ec, dopo venti anni, a concludere il libro. A tal riguardo, Simak espresse opinioni contrastanti, definendo \"Epilogo\" \u00abun racconto che non avrebbe mai voluto scrivere\u00bb, ritenendo concluso il ciclo con il racconto subito precedente, aggiungendo che \u00abla storia cos\u00ec com'era aveva una sua malinconica nota definitiva che non avrebbe voluto toccare\u00bb.\nTrama.\nNel futuro del pianeta Terra l'umanit\u00e0 \u00e8 scomparsa, subentrando la specie canina a dominio dell'ecosistema.\nNegli otto racconti si affronta l'esodo dell'Uomo dalle citt\u00e0, in favore della riscoperta delle campagne, e poi dalla Terra stessa alla volta di Giove, dove assumendo la forma degli alieni gioviani, gli umani trovano una sorta di paradiso o Nirvana.\nI cani, mutati in laboratorio perch\u00e9 abbiano il sospirato dono della parola, aiutati nelle attivit\u00e0 artigianali da robot al loro servizio, diventano la razza dominante e col passare dei secoli l'Uomo diventa una figura mitologica di cui narrare davanti al fuoco. I cani si pongono domande su cosa fosse esattamente un essere umano, dove vivesse e cosa fosse una guerra. Per loro \u00e8 impossibile trovare delle risposte e molti tra loro si convincono che l'Uomo sia solo una figura immaginaria in un ciclo di leggende su un passato talmente lontano da esserne diventato misterioso lo stesso simbolismo.\nCostante di questo processo \u00e8 il robot Jenkins, colui che conosce la verit\u00e0 perch\u00e9 era presente quando gli uomini camminavano sulla Terra e ne conserva ancora il ricordo.\nIl ciclo si conclude con la graduale invasione planetaria da parte delle formiche, evolutesi artificialmente tanto tempo prima. Il robot Jenkins si consulta con l'ultimo umano superstite sulla Terra da millenni in stato di animazione sospesa, il quale propone una soluzione drastica. Per la natura non violenta dei cani e degli automi, Jenkins opta per l'esodo su dei mondi collocati in altre dimensioni.\nNell'epilogo il robot si trova solo, un milione di anni dopo, su una Terra divenuta un formicaio globale, ad eccezione della tenuta che egli continua a curare indefesso. Un giorno si accorge che anche le formiche sono scomparse e le costruzioni si avviano alla rovina. L'automa trova una scultura che gli ricorda, con gran divertimento, un evento accaduto in un'epoca remota: un calcio che un umano diede ad un formicaio dopo aver dato alle piccole creature l'intelligenza.\nCronologia del romanzo.\nAnno della narrazione (personaggi principali), \"Titolo originale del racconto\", data di uscita"}
{"id": "236940", "revid": "15756", "url": "https://it.wikipedia.org/wiki?curid=236940", "title": "Camera di combustione", "text": "La camera di combustione \u00e8 un reattore in cui si realizza la combustione di un combustibile con il comburente e pu\u00f2 quindi essere parte di un motore oppure del generatore di vapore di una centrale termoelettrica, nel qual caso si parla pi\u00f9 correttamente di combustore.\nAll'interno della classe dei motori esistono due tipologie molto diverse di camera di combustione, l'una relativa ai motori \"volumetrici\" (motori a combustione interna sia alternativi che rotativi Wankel), l'altra relativa a motori a \"flusso continuo\" o turbina a gas (e in tal caso viene anche detta \"\"combustore\" o \"combustore aeronautico\"\", stante l'ormai indiscussa egemonia delle turbine a gas nel campo aeronautico).\nBilancio e rendimento.\nEssendo la combustione in camera isobara, si ha che il calore ha un differenziale esatto, e corrisponde alla funzione di stato entalpia:\nformula_1,\nche integrata in coordinate euleriane all'intera camera, con corrente f di combustibile e a di aria separate in ingresso, e corrente o di fumi con eventuali incombusti in uscita, essendo Q il calore:\nformula_2, rapportando tutto alla portata mf di combustibile in ingresso e definendo il rapporto di alimentazione formula_3 dove w indica la frazione massica:\nora riferendoci alle entalpie standard di formazione, poich\u00e9 formula_5,\nsi ottiene, indicando con formula_6 la frazione termica persa alle pareti:\ndove, detto formula_8 l'utilizzo termico del combustibile in cui fb \u00e8 il combustibile bruciato, e formula_9 il rapporto di equivalenza in cui at \u00e8 l'aria teorica vale: formula_10, si arriva all'espressione finale ingegneristica:\nDefinendo ora il rendimento termico della camera la sua capacit\u00e0 di conversione del potere calorifico inferiore del combustibile \u0394cHi0 in salto entalpico disponibile alla conversione meccanica diretta o previo scambio termico,:\npoich\u00e9 nell'equazione di bilancio ingegneristica: formula_13, si ottiene la formula dei 3 fattori:\nin base a cui il rendimento \u00e8 l'utilizzo termico realizzabile nella camera al netto delle perdite relative alle pareti della camera.\nSe poi il comburente ha entalpia di formazione nulla, come succede per l'aria tecnica, si semplifica quanto detto con:\nPrincipali differenze tra un motore volumetrico e un motore a flusso continuo.\nOltre alle ovvie differenze costruttive, anche il processo di combustione \u00e8 significativamente diverso tra le due tipologie.\nIn un motore volumetrico.\nIn pratica, nella camera di combustione di un motore volumetrico (4T, 2T, Wankel), delimitata dal cilindro, pistone e testa del gruppo termico.\nLa camera di combustione deve avere determinate caratteristiche:\nCaratteristiche.\nLa camera di combustione definisce il rapporto di compressione, cosa che \u00e8 molto importante, perch\u00e9 determina la velocit\u00e0 di combustione della miscela aria/benzina, dove aumentando tale rapporto di compressione si migliora la combustione e la si velocizza, permettendo d'utilizzare anticipi d'accensione minori.\nIl tempo di combustione viene modificato da due fattori, che sono:\nQuindi se entrambi rimangono costanti a tutti i regimi di funzionamento, bisognerebbe raddoppiare l'anticipo con il raddoppiare del regime, mentre non \u00e8 cos\u00ec, dato che le turbolenze aumentano con l'aumentare dei regimi, di conseguenza arrivati a un certo regime si dovr\u00e0 ridurre l'anticipo invece che aumentarlo con l'aumentare dei regimi.\nTipologia di combustione.\nGeneralmente la combustione si innesca in un dato istante (definito dall'accensione per i motori ad accensione comandata, fasatura d'iniezione per molti motori ad accensione spontanea) e nella quasi totalit\u00e0 dei casi in un punto ben preciso della camera di combustione (candela o getti dell'iniettore), sviluppando il \"fronte di fiamma\"\nTradizionale.\nIl fronte di fiamma \u00e8 una superficie ideale che separa ci\u00f2 che \u00e8 combusto da ci\u00f2 che deve ancora bruciare e \"viaggia\" all'interno della camera ad una velocit\u00e0 di alcuni ordini di grandezza superiore a quella del fluido contenuto (che pu\u00f2, con buona approssimazione, essere considerato fermo), costituito da una miscela di comburente e combustibile. Allo stesso modo dentro tale camera si sviluppano temperature dell'ordine dei 2.000-2.500\u00a0\u00b0C e picchi di pressioni che a seconda del motore vanno dai 80 ai 130 bar, nel caso dei motori ad accensione comandata ad una sola scintilla la propagazione della combustione \u00e8 molto simile ad una sfera\nLa camera di combustione diventa importante nei motori ad accensione comandata a fasatura fissa, dove la differente velocit\u00e0 di combustione della miscela aria/benzina non permette d'avere il massimo rendimento ottenibile a tutti i regimi, quindi modificando la camera di combustione e quindi anche il rapporto di compressione con una diversa testata si modifica la velocit\u00e0 di combustione e quindi anche la fascia di regimi motore dove si ha la combustione completa al PMS (punto morto superiore).\nPi\u00f9 precisamente se si ha:\nPer quanto riguarda i motori ad accensione comandata a fasatura variabile e i motori diesel, maggiore \u00e8 il rapporto di compressione che tali camere forniscono e maggiore sar\u00e0 il rendimento del motore, dato che cos\u00ec si aumenta la PME (pressione media effettiva) del motore, ovviamente sar\u00e0 necessario spostare l'intera fasatura in ritardo dato il miglioramento della combustione.\nPer tali motori l'accensione del combustibile \u00e8 paragonabile a quella dei motori ad accensione comandata, anche se questa avviene in modo spontaneo, in quanto il combustibile iniettato brucia in modo lento come viene immesso in camera di combustione, generando un fronte di fiamma a strisce e disposte a raggi, tanti quanti sono i fori di atomizzazione dell'iniettore, tale fronte di fiamma verr\u00e0 poi in genere alterato dalle turbolenze generate dal funzionamento del motore e che permettono una combustione pi\u00f9 efficiente.\nCombustione omogenea.\nEsistono anche dei sistemi dove non esiste il fronte di fiamma e questo tipo di combustione \u00e8 denominata HCCI (Homogeneous Charge Compression Ignition), dove un motore a ciclo otto (accensione comandata) funziona tramite il sistema ad accensione spontanea, ottenendo una combustione estremamente rapida e contemporaneamente in tutta la camera di combustione, una tipologia di motore che sfrutta tale soluzione una volta raggiunto il regime termico di funzionamento \u00e8 il motore Bourke, mentre nel ciclo diesel si ha una combustione simile con i modelli a testa calda, all'inizio del terzo millennio vennero ideati dei motori che funzionavano in modo alternato come motori ad accensione comandata o HCCI, come il diesotto, tale tecnologia venne utilizzata anche in Formula 1 a partire dal 2015 dalla Mercedes.\nQuesto permette di ridurre la quantit\u00e0 di combustibile a parit\u00e0 di potenza generata e ridurre gli inquinanti\nUna prima applicazione stradale su larga scala si deve grazie al sistema \"Accensione per compressione controllata dalla candela\" o \"Spark Controlled Compression Ignition\" (SPCCI), questo sistema \u00e8 stato ideato da Mazda e permette al motore benzina di avere una combustione istantanea omogenea, il motore progettato per funzionare in questo modo venne denominato come \"SKYACTIV-X\" ed utilizzato per la prima volta sulla Mazda 3 del 2019 (IV generazione).\nQuest'applicazione prevede oltre a rapporti di compressione pi\u00f9 alti, anche una carburazione stratificata generalmente molto magra, ma con un rapporto stechiometrico ideale vicino alla zona della candela d'accensione, la quale innesca la combustione, che porta ad un innalzamento della pressione che induce all'autocombustione nel resto della camera di combustione.\nAccensione a getto turbolento o Turbulent Jet Ignition.\nSi tratta di un sistema che permette di velocizzare la propagazione del fronte di fiamma, tramite un sistema a precamera, dove avviene l'iniezione e l'accensione, tale precamera alloggia infatti sia l'iniettore che la candela d'accensione, il tutti viene accompagnato ad un tipo di combustione stratificata, infatti l'iniezione che permette l'immissione di circa il 97% del combustibile nella camera di combustione, permette d'avere una miscela magra e al contempo una miscela ricca in precamera, quando avviene l'accensione la combustione che avviene nella precamera si viene a creare una colonna turbolente molto rapida che percorre la camera di combustione, permettendo di abbattere i tempi di combustione, di ridurre gli inquinanti prodotti e permette l'uso di rapporti stechiometrici molto pi\u00f9 poveri di combustibile.\nI primi studi di tale sistema avvennero nel 2010, mentre i brevetti vennero presentati nel 2012 e le prime applicazioni nel 2015 in formula 1 con le motorizzazioni Ferrari\nSuccessivamente tale tecnologia venne ulteriormente affinata, con una precamera munita di pi\u00f9 orifizzi, permettendo lo sviluppo di pi\u00f9 colonne di combustione turbolente, in modo del tutto analogo a molti motori diesel veloci, permettendo un rendimento del motore ad accensione comandata molto prossimo a quelli con accensione spontanea.\nUno dei primi mezzi ad uso stradale con tale sistema di combustione \u00e8 la Maserati MC20.\nAccensione omogenea tramite MWI (Micro Wave Ignition).\nSistema che prevede l'accensione tramite la generazione di microonde (analogo al magnetron dei forni a microonde) le quali permettono d'avviare l'accensione in modo distribuito in tutta la camera di combustione e non focalizzato nella sola zona della candela d'accensione, permettendo i vantaggi dei sistemi HCCI, ma con la semplicit\u00e0 di un sistema tradizionale a candela.\nIl combustore aeronautico (turbogas).\nLa Camera di combustione di un turbogas o di un motore a getto, \u00e8 l'organo che trasforma l'energia chimica del combustibile in energia termica del fluido, \u00e8 composta essenzialmente dall'involucro, dal diffusore, dai \"liner\" e dal sistema di iniezione del combustibile.\nZone della camera.\nNella \"zona primaria\" viene immesso circa il 20% dell'aria a disposizione per effettuare la combustione e per rallentare il flusso in modo che stabilizzi la fiamma.\nNella \"zona intermedia\" attraverso dei fori sulle pareti si immette un altro 20% dell'aria che serve a completare la combustione.\nNella \"zona di diluizione\" viene immesso un altro 20% di aria per il controllo della distribuzione della temperatura in uscita dalla camera di combustione e serve a non surriscaldare o scaldare non uniformemente la palettatura della girante (la turbina).\nIl restante 40% del flusso si dice aria di raffreddamento delle pareti, affinch\u00e9 il combustore non raggiunga temperature critiche rottura o peggio di fusione.\nDalla camera di combustione dipende la potenza in termini di energia cinetica utilizzabile.\nAccorgimenti.\nPerch\u00e9 la fiamma sia stabilizzata nel flusso, occorre che la velocit\u00e0 dell'aria intorno ad essa sia la pi\u00f9 bassa possibile (sicuramente minore di 30\u00a0m/s, pari a 108\u00a0km/h) e questo viene realizzato per mezzo di corpi non aerodinamici che creano un ricircolo nella zona da stabilizzare.\nIl combustibile viene spruzzato dagli iniettori che provvedono a nebulizzarlo per miscelarlo il pi\u00f9 possibile e garantire quindi una combustione il pi\u00f9 possibile completa.\nNella camera sono anche presenti degli \"accenditori\" che, come il loro nome specifica, servono ad accendere la miscela oppure a riaccenderla nel caso si spenga.\nTipi di combustori.\nLa camera di combustione pu\u00f2 essere di pi\u00f9 tipi, tra i quali i principali sono:\nCaratteristiche.\nIl combustore di tipo Anulare ha come vantaggio:\nIl combustore di tipo Tuboanulare ha come vantaggio:\nIl combustore di tipo Tubolare sono in uso nelle turbine \"heavy duty\" ovvero quelle destinate alla produzione di energia elettrica a terra e non di derivazione aeronautica, in questi impianti, i limiti di ingombro sono pi\u00f9 ampi e si punta spesso ad una maggiore semplicit\u00e0 costruttiva e di manutenzione.\nIl combustore di tipo contrapposto risulta strutturalmente semplice e pi\u00f9 economico. Sono presenti meno bruciatori e le linee di alimentazione dei combustibili(dual fuel) sono meno complesse."}
{"id": "236943", "revid": "536103", "url": "https://it.wikipedia.org/wiki?curid=236943", "title": "Pattinaggio di figura", "text": "Il pattinaggio di figura \u00e8 uno sport invernale individuale, di coppia e di squadra in cui gli atleti, dotati di pattini, eseguono sul ghiaccio degli esercizi composti da figure, passi, trottole e salti, su una base musicale. Fu il primo sport invernale incluso nelle Olimpiadi, nel 1908. Le quattro discipline olimpiche sono individuale maschile, individuale femminile, coppia di danza e coppia di artistico. Il pattinaggio sincronizzato non \u00e8 disciplina olimpica. Dalle competizioni di livello intermedio al senior, i pattinatori generalmente eseguono due programmi (corto e lungo o libero), che a seconda della disciplina possono includere trottole, salti, sequenze di passi, sollevamenti, salti lanciati, spirali, e altri elementi o passi.\nLa lama del pattino ha una scanalatura sul fondo, la quale crea due bordi distinti - interno ed esterno, detti fili. Nel pattinaggio di figura, il pattinatore dovrebbe scivolare su un filo della lama e non su entrambi contemporaneamente, il quale \u00e8 denominato come filo piatto. Durante una trottola, il pattinatore usa un punto preciso della lama, che \u00e8 la parte pi\u00f9 rotonda della lama, appena dietro la punta e vicino al centro della lama. I pattini utilizzati nel pattinaggio individuale e di coppia hanno una serie di larghi denti seghettati chiamati dentini (toe picks in inglese) sulla parte anteriore della lama. I dentini sono principalmente utilizzati nel decollo dei salti. Le lame da danza sono di un pollice (equivalente a 2,54 centimetri) pi\u00f9 corte nella coda e hanno dentini pi\u00f9 piccoli.\nQuanto detto vale anche per la variante praticata sui pattini a rotelle.\nL'attivit\u00e0 agonistica internazionale \u00e8 organizzata dalla International Skating Union (ISU). In Italia il pattinaggio di figura rientra tra le discipline di competenza della Federazione Italiana Sport del Ghiaccio (FISG).\nDefinizioni e terminologie in uso.\nIl termine \"pattinaggio di figura\" si impone nella lingua italiana con le olimpiadi invernali di Torino del 2006, sostituendo la dizione \"pattinaggio artistico\", precedentemente utilizzata sia per il ghiaccio che per le rotelle. L'anglicismo proviene da \"figure skating\". Difatti di origine inglese \u00e8 lo sviluppo, a partire dall'inizio del 1800, dei passi base del pattinaggio (tre, boccola, controtre, venda...) la cui esecuzione lascia impressa sul ghiaccio una figura, tracciata della lama che vi scorre. \"Figure skating\" si riferisce a questa accezione. L'espressione inglese si consolider\u00e0 e rimarr\u00e0 inalterata ad indicare tutto l'insieme delle specialit\u00e0 artistiche compresa la danza, come a tutt'oggi asserito dall'ISU. Quindi le discipline che rientrano nel pattinaggio di figura sono il singolo (o individuale) maschile e femminile, la coppia, la danza. Nelle competizioni le figure vere e proprie (in inglese \"compulsory figures\" ossia \"figure obbligatorie\") prevedevano una loro sessione di gara e l'assegnazione di punteggi che contribuivano, assieme a quelli del programma libero, a determinare la classifica finale. Dal 1990, per varie ragioni, le figure sono state abolite dalle competizioni olimpiche su ghiaccio, lasciando il pattinaggio di figura... orfano delle figure. Il pattinaggio artistico a rotelle, che a tutt'oggi non \u00e8 mai stato ancora chiamato \"di figura\", include invece nelle competizioni... le figure. Queste vengono dette assai di rado \"figure obbligatorie\", preferendo quasi sempre la denominazione \"esercizi obbligatori\" o pi\u00f9 semplicemente \"gli obbligatori\".\nL'accezione \"di figura\" non risulta presente nella lingua italiana prima del 2005, se non nel gergo di una ristretta schiera di tecnici ed esperti di scienze motorie. C'\u00e8 comunque un antecedente. Il disastro aereo del febbraio 1961, in cui per\u00ec il team americano di pattinaggio, venne riportato da alcuna stampa italiana come \"artistico\", da altra stampa come \"di figura\", ma perch\u00e9 frettolosi e non competenti reporter tradussero pedissequamente \"figure skating\" con pattinaggio di figura. Si tratta comunque di un'eccezione cronologica.\nLa denominazione \"pattinaggio artistico\" \u00e8 invece di origine francese (patinage artistique). Diffusasi con le opportune variazioni idiomatiche in tutte le lingue di radice latina compreso l'italiano, indica anch'essa l'insieme delle specialit\u00e0 del pattinaggio gi\u00e0 citate, e pu\u00f2 riferirsi sia al pattinaggio su ghiaccio che a quello su rotelle. Pertanto nell'italiano \u2014 unica lingua latina che contempla due termini diversi \u2014 le due dizioni \"pattinaggio artistico\" e \"pattinaggio di figura\" coesistono, paiono intercambiabili, e indicano entrambi come minimo l'insieme delle specialit\u00e0 su ghiaccio: libero, coppia e danza. Incidentalmente le stesse specialit\u00e0 esistono nel pattinaggio artistico a rotelle. Per completezza andrebbero aggiunte \u2014 anche qui sia per il pattinaggio su ghiaccio che per quello a rotelle \u2014 le ulteriori specialit\u00e0 sviluppatesi nel corso degli ultimi decenni, ossia pattinaggio sincronizzato o precision, \"solo dance\" (danza individuale), gruppi show (pattinaggio spettacolo).\nIl settore del pattinaggio a rotelle rimane fedele alla dizione italiana \"pattinaggio artistico\". Idem per le nazioni francofone e per quelle con lingue di radice latina dove per le rotelle non esiste un corrispettivo terminologico di \"figure skating\". Americani e inglesi hanno invece introdotto e paiono oggi preferire il termine \"figure skating\" anche per le rotelle, o pi\u00f9 precisamente \"roller figure skating\" per il pattinaggio artistico a rotelle su pattini tradizionali e \"inline figure skating\" per il pattinaggio artistico su pattini in linea. Nelle FAQ della federazione di pattinaggio a rotelle americana l'equivalenza dei due termini \"artistic\" e \"figure\" \u00e8 sottolineata utilizzando l'uno sempre accompagnato dall'altro e viceversa. Prima dell'anno 2005 circa nel pattinaggio a rotelle era da loro usata solo la dizione \"artistic skating\" o \"artistic roller skating\", mentre \"figure skating\" era riservato al pattinaggio su ghiaccio. Per quanto riguarda l'attrezzo a rotelle resta in uso \"artistic roller skates\" piuttosto che \"roller figure skates\".\nAl momento non esistono linee guida per la lingua italiana, con conseguente confusione di termini. Da un lato c'\u00e8 chi ha deciso che l'appellativo di \"artistico\" vada riservata alle sole specialit\u00e0 su ghiaccio singolo e coppia ma non alla danza (mentre \"artistico\" si continua ad applicare indistintamente a tutte le specialit\u00e0 a rotelle). Altri si dolgono della gratuita introduzione del termine \"di figura\" per ci\u00f2 che da sempre s'\u00e8 chiamato \"artistico\", domandandosi provocatoriamente se arriveremo a utilizzare \"schettinaggio di figura\": dopotutto schettinaggio \u00e8 una parola italiana contemplata nei vocabolari Treccani, Garzanti, Hoepli e De Mauro.\nNel seguito, pi\u00f9 che altro per completezza, viene fornita la distinzione tra le diverse specialit\u00e0 su ghiaccio e a rotelle, ricordando comunque che per queste ultime va pi\u00f9 correttamente utilizzata la denominazione di \"pattinaggio artistico\".\nSpecialit\u00e0.\nIl pattinaggio di figura comprende tre diverse specialit\u00e0:\nPattinaggio artistico.\nNel pattinaggio artistico, sia individuale (sia maschile che femminile) sia a coppie, le gare si compongono di due prove, il programma corto e il programma libero. Nella gara a coppie il programma deve essere eseguito all'unisono dai due pattinatori, e comprende figure quali prese, sollevamenti e salti lanciati che non sono possibili nell'artistico individuale. \u00c8 una disciplina olimpica.\nDanza su ghiaccio.\nNella danza su ghiaccio le competizioni si svolgono su due prove (a partire dal nuovo regolamento ISU in vigore dalla stagione 2010-2011), lo short program e il free program. Nella prima prova i pattinatori devono eseguire una parte obbligatoria decisa dall'ISU prima dell'inizio della stagione. Anche nella seconda prova gli skaters devono seguire delle linee guida, per esempio l'esecuzione di sequenze di passi, twizzle e sollevamenti, ma viene messa maggiormente in risalto la coreografia e il piacere della danza. \u00c8 la specialit\u00e0 meno acrobatica del pattinaggio artistico, in quanto non sono consentiti n\u00e9 sollevamenti nei quali si solleva la donna oltre la linea delle spalle dell'uomo, n\u00e9 salti. \u00c8 una disciplina olimpica.\nPattinaggio sincronizzato.\nNel pattinaggio sincronizzato le gare si compongono di due prove, come nel pattinaggio artistico. Il pattinaggio sincronizzato \u00e8 la specialit\u00e0 pi\u00f9 giovane del pattinaggio di figura che, come suggerisce il nome, vede affrontarsi non coppie o individui, ma squadre. Ogni squadra \u00e8 composta da 16 atleti, sia uomini sia donne, che pattinano all'unisono e che eseguono gli stessi elementi che si possono vedere nelle altre specialit\u00e0 (passetti, salti, trottole e sollevamenti) formando delle figure sul ghiaccio (cerchi, blocchi, linee, stelle). Non \u00e8 ancora una disciplina olimpica.\nStoria.\nIl primo campionato mondiale di pattinaggio di figura si svolse nel 1896, limitatamente all'individuale maschile. L'individuale femminile fu aggiunto nel 1906, l'artistico a coppie nel 1908. La danza su ghiaccio \u00e8 una specialit\u00e0 pi\u00f9 recente, che si disput\u00f2 per la prima volta ai mondiali nel 1952.\nIl pattinaggio di figura fu inserito nel programma olimpico ancora prima della nascita dei Giochi olimpici invernali. Fu presente infatti ai Giochi olimpici estivi di Londra 1908 e di Anversa 1920. Le tre prove di artistico fanno parte del programma olimpico invernale sin dai I Giochi olimpici invernali del 1924 a Chamonix. La danza su ghiaccio venne aggiunta ai Giochi di Innsbruck 1976. Il pattinaggio sincronizzato non \u00e8 ancora stato inserito nel programma dei Giochi Olimpici Invernali, ma nel gennaio 2007 \u00e8 stato ammesso per la prima volta alle Universiadi di Torino, primo passo per il futuro riconoscimento come specialit\u00e0 olimpica.\nISU Judging System.\nPer pi\u00f9 di cent'anni per giudicare un programma si \u00e8 usato il sistema 6.0, ma nel 2003 il Presidente dell'ISU, Ottavio Cinquanta, ha deciso di adottare un sistema differente. Ora il programma non si valuta pi\u00f9 complessivamente, ma si valuta ogni elemento, dando un GOE preciso. Il punteggio \u00e8 diviso in due: il primo \u00e8 il punteggio tecnico; il secondo \u00e8 il punteggio dei componenti del programma. Per ottenere il risultato finale si devono sommare il punteggio tecnico e quello dei componenti del programma e sottrarre eventuali penalit\u00e0."}
{"id": "236944", "revid": "6923", "url": "https://it.wikipedia.org/wiki?curid=236944", "title": "Paradiso - Canto terzo", "text": "Il canto terzo del \"Paradiso\" di Dante Alighieri si svolge nel cielo della Luna, dove risiedono le anime di coloro che mancarono ai voti fatti; siamo nel pomeriggio del 13 aprile 1300, o secondo altri commentatori del 30 marzo 1300.\nTemi e contenuti.\nPrima apparizione dei beati - vv. 1-33.\nDante leva il capo per dichiarare a Beatrice di essere stato convinto dalla sua spiegazione sulle macchie lunari, quando appare una visione che attrae tutta la sua attenzione. Sono volti umani dai contorni evanescenti come se fossero riflessi in un vetro pulito o in acqua limpida non troppo profonda, cos\u00ec che i lineamenti si distinguono debolmente come i contorni di una perla su una fronte bianca. Dante, incorrendo nell'errore opposto a quello di Narciso, ritiene che siano appunto immagini riflesse, e si volta per vedere le anime; ma nulla c'\u00e8 dietro di lui, e si rivolge a Beatrice. Ella sorridendo chiarisce che egli sta vedendo proprio delle anime, assegnate a questo cielo per essere venute meno ai voti pronunciati. Lo invita quindi a parlare con fiducia con esse.\nPiccarda Donati - vv. 34-57.\nDante, rivolgendosi all'anima che appare pi\u00f9 disposta a parlare, chiede chi sia e quale sia la condizione sua e delle altre anime. Essa risponde con prontezza, sorridendo, che la loro carit\u00e0, sull'esempio di quella divina, induce le anime ad accogliere volentieri le giuste richieste. Dice di essere stata, nella vita terrena, una suora, e fa appello alla memoria di Dante che, malgrado la nuova bellezza di lei, potr\u00e0 riconoscerla come Piccarda, posta con altri beati nel cielo della Luna. Tutte le anime del paradiso, spiega, sono beate in quanto corrispondono all'ordine voluto da Dio; quelle che si trovano qui hanno questa sorte perch\u00e9 non hanno mantenuto fede ai voti pronunciati.\nI gradi della beatitudine - vv. 58-90.\nIl poeta spiega che nell'aspetto delle anime traluce qualcosa di divino che non gli ha permesso di riconoscerla subito; chiede poi se le anime hanno il desiderio di una condizione superiore. Piccarda spiega che la volont\u00e0 delle anime \u00e8 appagata dalla virt\u00f9 della carit\u00e0, che fa s\u00ec che esse desiderino unicamente ci\u00f2 che hanno; in caso contrario, vi sarebbe contrasto tra la volont\u00e0 delle anime e la volont\u00e0 di Dio, il che \u00e8 impossibile in paradiso, come Dante pu\u00f2 comprendere se riflette correttamente: \u00e8 essenziale alla beatitudine il conformarsi delle singole volont\u00e0 al volere di Dio e la disposizione dei beati nei diversi cieli risponde a un giudizio superiore che viene condiviso da tutte le anime. Dio, dunque, \u00e8 quel \"mare\" al quale si orienta ogni essere creato da Lui o generato dalla natura. Dante afferma di aver ben compreso che il Paradiso \u00e8 perfetta beatitudine in ogni sua parte.\nL'inadempienza dei voti - vv. 91-108.\nDante esprime ora un nuovo dubbio, relativo al voto lasciato incompiuto da Piccarda (metaforicamente, una tela non finita di tessere). Ella racconta di essere entrata giovanissima nell'ordine fondato da Santa Chiara, impegnandosi alla fedelt\u00e0 fino alla morte. Il fratello per\u00f2 la tolse a forza dal convento, imponendole una vita diversa, cui si limita ad accennare con sofferenza (v. 108).\nCostanza d'Altavilla - vv. 109-130.\nContinua Piccarda spiegando che nella stessa condizione si \u00e8 trovata colei che al suo fianco risplende di luce. Anch'essa fu costretta a tornare alla vita mondana, ma sempre rimase fedele nel cuore al voto pronunciato. \u00c8 l'anima di Costanza d'Altavilla, sposa dell'imperatore Enrico VI di Svevia e madre di Federico II.\nPiccarda a questo punto si allontana cantando \"Ave, Maria\" e svanisce come un corpo pesante che affonda in un'acqua cupa. Dante cerca di seguirla il pi\u00f9 possibile con lo sguardo, poi si volge a Beatrice, ma questa lo abbaglia con il suo splendore e lo induce a ritardare la sua domanda.\nAnalisi.\nIn questo canto Dante incontra per la prima volta anime beate del paradiso. Esse, come tutte quelle che incontrer\u00e0 in seguito, non hanno la loro dimora eterna nei singoli cieli, bens\u00ec nell'Empireo, ma si fanno incontro a Dante, con gesto di carit\u00e0, nei cieli corrispondenti alla virt\u00f9 dalla quale sono caratterizzate. Nel cielo della Luna vi sono anime di persone che sulla terra hanno pronunciato i voti religiosi ma non si sono mantenute fedeli ad essi per colpa di altri.\nIl volto delle anime \u00e8 appena riconoscibile, in quanto i lineamenti sono evanescenti (doppia la similitudine usata dal poeta: come visi riflessi su un vetro o nell'acqua, oppure come una perla su una fronte bianca), mentre nei cieli successivi le anime saranno talmente circonfuse di luce che i loro volti saranno nascosti.\nDante si rivolge all'anima il cui atteggiamento appare invitarlo a parlare, e questa sorridendo rivela la propria identit\u00e0: \u00e8 una giovane donna fiorentina, della famiglia dei Donati, ben conosciuta da Dante. Si tratta dunque non di una figura di rilievo storico o religioso, bens\u00ec di una persona sconosciuta al di fuori del suo ristretto ambiente familiare e cittadino, che esprime un'accoglienza affettuosa e rassicurante.\nAccanto a lei vi \u00e8 un'altra anima, appartenente invece alla sfera delle figure storiche, ovvero Costanza d'Altavilla, moglie e madre di imperatori. La differenza nella condizione terrena \u00e8 per\u00f2 superata dall'analogia nell'esperienza spirituale, al punto che Piccarda afferma: \"Ci\u00f2 ch'io dico di me, di s\u00e9 intende\" (v.112). Costanza non parla e lascia che Piccarda non solo riassuma la sua storia ma interpreti i suoi sentimenti (\"non fu del vel del cor gi\u00e0 mai disciolta\", v.117) con il linguaggio delicato e allusivo che ha usato parlando di s\u00e9.\nI motivi autobiografici sono toccati in modo lieve, mentre maggiore spazio \u00e8 dato al tema pi\u00f9 generale di come i beati vivano la loro diversa condizione, ovvero la maggiore o minore vicinanza a Dio. Le parole di Piccarda chiariscono come \"ogne dove / in cielo \u00e8 paradiso\" (vv.88-89) dato che il paradiso, ossia la felicit\u00e0 eterna, consiste nel pieno aderire delle volont\u00e0 dei singoli alla volont\u00e0 di Dio che \u00e8 perfettamente giusta. Essa \u00e8 il \"mare\" al quale si dirige ogni realt\u00e0 creata, e in essa si acquieta ogni desiderio (\"E 'n la sua volontade \u00e8 nostra pace\", v.85)."}
{"id": "236947", "revid": "1226", "url": "https://it.wikipedia.org/wiki?curid=236947", "title": "Indicatori biologici", "text": ""}
{"id": "236959", "revid": "123529636", "url": "https://it.wikipedia.org/wiki?curid=236959", "title": "Fondazione Bill &amp; Melinda Gates", "text": "La Bill &amp; Melinda Gates Foundation (BMGF), precedentemente William H. Gates Foundation, \u00e8 una fondazione privata americana fondata da Bill Gates e Melinda Gates.\nStoria.\nCon sede a Seattle, Washington, \u00e8 stata lanciata nel 2000 ed \u00e8 considerata la pi\u00f9 grande fondazione privata del mondo, detenendo $ 50,7 miliardi di attivit\u00e0. Gli obiettivi primari della fondazione sono, a livello globale, migliorare l'assistenza sanitaria e ridurre la povert\u00e0 estrema e, negli Stati Uniti, espandere le opportunit\u00e0 educative e l'accesso alle tecnologie dell'informazione. La fondazione \u00e8 stata controllata dai suoi tre fiduciari fino a luglio 2021: Bill e Melinda Gates e Warren Buffett. Altri funzionari principali includono il copresidente William H. Gates, Sr. e l'amministratore delegato Mark Suzman. \nAveva una dotazione di $ 50,7 miliardi al 31 dicembre 2018. La scala della fondazione e il modo in cui cerca di applicare le tecniche di business al dare lo rende uno dei leader nella filantropia di rischio, sebbene la fondazione stessa noti che il ruolo filantropico ha dei limiti. Nel 2007, i suoi fondatori furono classificati come il secondo pi\u00f9 generoso filantropo degli Stati Uniti e Warren Buffett il primo. A partire dal 2018, Bill e Melinda Gates avevano donato alla fondazione circa $ 36 miliardi. Fin dalla sua fondazione, la fondazione ha dotato e supportato una vasta gamma di sviluppi sociali, sanitari ed educativi, tra cui l'istituzione delle borse di studio Gates Cambridge presso l'Universit\u00e0 di Cambridge.\nNel luglio 2021 Warren Buffett ha lasciato il consiglio di amministrazione.\nObiettivi.\nOggi \u00e8 controllata dai membri del consiglio di amministrazione Bill Gates e Melinda Gates. Altri funzionari importanti sono il co-chairman William H. Gates, Sr. e l'amministratore delegato Susan Desmond-Hellmann. Con un patrimonio di 50.7 miliardi di $ \u00e8 oggi considerata la fondazione pi\u00f9 grande del mondo ed \u00e8 attiva nella ricerca medica, nella lotta all'AIDS e alla malaria, nel miglioramento delle condizioni di vita nel terzo mondo e nell'educazione.\nLa Fondazione sostiene il diritto alla pianificazione familiare e promuove la diffusione dell'uguaglianza di genere. Inoltre, finanzia la Sustainable Development Solutions Network (SDSN), fondata nel 2012 da Ban Ki-moon e diretta da Jeffrey Sachs, economista e anch'egli promotore della pianificazione familiare.\nLa simulazione \"Event 201\".\nNell'ottobre 2019 la fondazione ha richiesto al Johns Hopkins Center for Health Security in partnership con il World Economic Forum la simulazione di una pandemia chiamato \"Event 201\". Questa simulazione ha scatenato il proliferare di teorie complottiste che considerano la simulazione in anticipo di alcuni mesi rispetto alla Pandemia di COVID-19 scoppiata in Cina."}
{"id": "236962", "revid": "125826098", "url": "https://it.wikipedia.org/wiki?curid=236962", "title": "Tacuina sanitatis", "text": "Sotto il nome di \"Tacuina sanitatis\" in medicina vengono classificati tutti quei manuali di scienza medica scritti e miniati dalla seconda met\u00e0 del XIV secolo al 1450 circa, che descrivevano, sotto forma di brevi precetti, le propriet\u00e0 mediche di ortaggi, alberi da frutta, spezie e cibi, ma anche di stagioni, eventi naturali e moti dell'animo, riportandone i loro effetti sul corpo umano e il modo per correggerli o favorirli.\nOrigine e diffusione.\nQueste opere basavano il loro contenuto principalmente su un testo originale del medico arabo Ibn Butlan (traslitterato come Ububchasym de Baldach), attivo a Baghdad intorno alla met\u00e0 dell'XI secolo e ivi morto nel 1052 o 1066. Il nome deriverebbe dall'arabo \"Taqw\u012bm al\u2011\u1e63i\u1e25\u1e25a\" (Tavole della salute). La traduzione in lingua latina del trattato dovette avvenire probabilmente nel XIII secolo alla corte di re Manfredi di Sicilia. Secondo altre ipotesi compaiono i nomi Gerardo da Cremona (1114-1187), poi di Ferragut (Faraj ibn Salim), traduttore presso la corte del re di Sicilia Carlo I d'Angi\u00f2 (1263-1285) a Napoli. Da allora in poi i \"Tacuina sanitatis\" conobbero una rapida e vasta diffusione, che consent\u00ec anche al mondo europeo dell'epoca di conoscere le norme igieniche e dietetiche della medicina razionale araba, modificando radicalmente le pratiche mediche occidentali, fino ad allora legate pi\u00f9 ad usi ereditati dalla tradizione e a credenze magiche e religiose che non a un oggettivo studio della disciplina scientifica.\nLa divulgazione dei pi\u00f9 celebri \"Tacuina\" miniati avvenne soprattutto in area lombarda su commissione di un pubblico aristocratico, in prevalenza laico, particolarmente interessato a possedere un'opera che non solo consigliasse rimedi per conservarsi in salute ma che rendesse, attraverso un testo breve ma puntuale accompagnato da sontuose miniature, pi\u00f9 semplice e piacevole l'apprendimento di tali norme. Fu cos\u00ec che da un'iniziale funzione pratica di questi testi si pass\u00f2 di volta in volta a quella primariamente estetica. Grazie alle minuziose e vivide raffigurazioni che vennero col tempo elaborate in essi, i \"Tacuina\" costituiscono tuttora una fonte iconografica di eccezionale ricchezza e importanza per lo studio di aspetti molto diversi e vari della vita umana dell'epoca medievale.\nStile e caratteristiche generali.\nI \"Tacuina\" trattavano delle sei cose fondamentali per mantenersi in salute: cibi e bevande convenienti, movimento e riposo, aria buona, sonno frequente e regolazione dei sentimenti. Esistono alcuni di questi codici miniati giunti fino a noi; di questi, tre sono considerati di maggior pregio: uno \u00e8 conservato a Vienna (Biblioteca Nazionale), uno a Parigi (Biblioth\u00e8que nationale de France) e un altro a Roma (Biblioteca Casanatense), il quale prende il nome, diversamente dagli altri due, di \u201cTheatrum sanitatis\u201d.\nIn ogni \"Tacuinum\" il testo non occupa che alcune linee a pi\u00e8 di ogni foglio, il cui restante spazio \u00e8 per intero destinato ad una miniatura che illustra la materia particolare alla quale il precetto si riferisce. Le miniature rappresentano piante, ortaggi, frutti assieme a donne e uomini che ne indicano i metodi di coltivazione, di raccolta o di preparazione. Sono raffigurati, inoltre, interni di botteghe nelle quali si scorgono prodotti salutari e venditori che s'accingono a venderli o a prepararli. In pratica, quella che vediamo sulle pagine del Tacuinum sanitatis \u00e8 la chiara trasposizione di una serena realt\u00e0 medievale, illustrata con ricchezza di dettagli e suggestiva descrizione della realt\u00e0. Queste raffigurazioni sono uniche nel loro genere, non solo per stile e composizione, ma anche, e soprattutto, per la grande freschezza narrativa tipica del gusto dello stile gotico-internazionale."}
{"id": "236963", "revid": "438678", "url": "https://it.wikipedia.org/wiki?curid=236963", "title": "Il segno di Zorro (film 1920)", "text": "Il segno di Zorro (\"The Mark of Zorro\") \u00e8 un film muto del 1920, diretto da Fred Niblo. Ne \u00e8 protagonista Douglas Fairbanks, che ne firm\u00f2 anche la sceneggiatura con lo pseudonimo di Elton Thomas. Gli altri interpreti erano Noah Beery Sr., Charles Hill Mailes, Claire McDowell, Marguerite De La Motte, Robert McKim.\n\u00c8 il primo film in assoluto incentrato sul personaggio di Zorro (\"Volpe\" in spagnolo), e la storia \u00e8 tratta dal primo romanzo in cui compare il personaggio, \"La maledizione di Capistrano\" di Johnston McCulley, apparso in cinque puntate nel 1919 su \"All Star Weekly\". Il successo del film convinse McCulley a riprendere il personaggio di Zorro in numerosi altri romanzi e racconti.\nNel 1925 usc\u00ec un sequel, \"Don X, figlio di Zorro\", diretto da Donald Crisp: Fairbanks interpret\u00f2 Don Cesar, il figlio cresciuto di Diego/Zorro, oltre a riprendere il suo ruolo di Don Diego.\nTrama.\nDon Diego Vega \u00e8 un damerino, figlio di don Alejandro, ricco ranchero nella vecchia California spagnola del 1800. I latifondisti tengono in condizione di semi schiavit\u00f9 i peones e Diego, per cercare di difenderli, si traveste e, mascherato, si presenta come il vendicatore dei poveri nelle vesti di Zorro, un Robin Hood spagnoleggiante. Atletico e ironico, Zorro diventa il campione del popolo contro l'arroganza del governatore e del capitano Juan Ramon, distribuendo le sue \"Zeta\" a colpi di spada contro l'oppressore. Innamorato della bella Lolita Pulido, Diego deve fare i conti con un altro corteggiatore, il capitano Ramon, e anche con un rivale inusitato: lui stesso nelle vesti di Zorro.\nProduzione.\nIl film fu girato in California nei dintorni di Los Angeles, nella San Fernando Valley e alle Shadow Hills (Sunland), dove venne ricreato il paesaggio che fa da sfondo alla storia, quello della California del 1820.\nLa regia venne affidata a Fred Niblo, un regista reduce da tutta una serie di buoni film, interpretati dalla moglie Enid Bennett, che avevano avuto ottimo esito al botteghino. Al suo fianco, un assistente molto competente, Theodore Reed, cui furono affidate le scene spettacolari di inseguimenti e cavalcate. Al contrario di quasi tutti gli altri suoi film, in questo, Fairbanks venne sostituito da Chuck Lewis che gli fece da controfigura nelle scene pi\u00f9 pericolose.\nPer istruire nella scherma Noah Beery e Robert McKim, fu ingaggiato lo schermitore belga Harry Uttenhover.\nLe scene, che ricreavano la piccola citt\u00e0 di Los Angeles dei primi dell'Ottocento, furono realizzate nella San Fernando Valley. Si racconta che tutta la troupe partecip\u00f2 attivamente (e coraggiosamente) allo spegnimento di un incendio che minacciava di distruggere la scenografia all'aperto e gli edifici costruiti nella valle.\nNel film furono codificati i tratti di Zorro che poi vennero ripresi nei film seguenti. Inoltre il film ispir\u00f2 Bob Kane nella creazione del personaggio di Batman\nDistribuzione.\nLa United Artists, fondata il 5 febbraio 1919, distribu\u00ec tra i suoi primi film \"Il segno di Zorro\" che fu il quarto film di Fairbanks per la U.A. Proiettato al \"Capitol Theatre\" di New York, il film ebbe un tale successo che, nelle prime settimane, la polizia dovette restare presente davanti al teatro per regolare l'afflusso della folla degli spettatori.\nData di uscita.\nIl film venne distribuito in varie nazioni:\nIl film venne distribuito con var\u00ee titoli:\nIl film venne riedito nel 1970 con una versione di 107 minuti. Venne distribuito in VHS e poi in varie edizioni nel 1999, 2002, 2004, 2006 e 2008 in DVD\nAccoglienza e impatto.\nIl \"New York Times\" ha dato al film una recensione mista.\nIl biografo di Fairbanks Jeffrey Vance, valutando l'eredit\u00e0 del film nel 2008, scrive: \"\"Il segno di Zorro\" \u00e8 una pietra miliare, non solo nella carriera di Douglas Fairbanks, ma anche nello sviluppo del film d'azione e avventura. Con questo, il suo trentesimo film, Fairbanks stava passando dalle commedie ai film in costume per i quali \u00e8 meglio ricordato. Invece di riflettere i tempi, \"Il segno di Zorro\" offre un'infusione del passato romantico con un tocco contemporaneo... Oltre a ridare energia alla sua carriera e ridefinire un genere, \"Il segno di Zorro\" di Fairbanks ha contribuito a rendere popolare una delle creazioni durature della narrativa americana del ventesimo secolo, un personaggio che \u00e8 stato il prototipo di eroi dei fumetti come Batman.\"\n\"Il segno di Zorro\" \u00e8 stato conservato dall'Academy Film Archive nel 2012.\nConnessione con Batman.\nNella continuit\u00e0 DC Comics, \u00e8 stabilito che \"Il segno di Zorro\" era il film che il giovane Bruce Wayne aveva visto con i suoi genitori in un cinema, pochi istanti prima che venissero uccisi davanti ai suoi occhi da un delinquente armato. Zorro \u00e8 spesso ritratto come l'eroe dell'infanzia di Bruce e un'influenza sul suo personaggio di Batman. Ci sono discrepanze riguardo alla versione che Bruce ha visto: ' afferma che era la versione di Tyrone Power, mentre una storia di Alan Grant sosteneva che fosse l'originale muto del 1920. Bill Finger \u00e8 stato ispirato dallo Zorro di Fairbanks, comprese le somiglianze nei costumi, la \"Batcaverna\" e la grotta di Zorro e identit\u00e0 segrete inaspettate, soprattutto perch\u00e9 il personaggio di Batman precede di un anno il remake di Tyrone Power. I poster di \"Il segno di Zorro (1940)\" e del film \"Excalibur (1981)\" sono stati utilizzati per una scena di '.\nNella serie animata \"Justice League Unlimited\", un flashback della fatidica notte stabilisce che per la continuit\u00e0 DCAU Bruce e i suoi genitori stavano vedendo \"Il segno di Zorro\" ma non indica quale versione. Nei precedenti episodi di \"\", il personaggio immaginario Fantasma Grigio, un eroe di pulp fiction ispirato all'Uomo Ombra, \u00e8 l'ispirazione per il giovane Bruce Wayne.\nNell'episodio della quinta stagione \"Ace Chemicals\" di \"Gotham\", il cattivo Jeremiah Valeska filma la sua versione del film per prendere in giro Bruce Wayne. I crediti per la sua versione iniziano con i titoli di coda che lo riconoscono come la versione di Douglas Fairbanks.\nNonostante le date del copyright, sia Zorro che Batman sono stati oggetto di controversie per stabilire se il materiale originale fosse diventato di pubblico dominio."}
{"id": "236964", "revid": "438678", "url": "https://it.wikipedia.org/wiki?curid=236964", "title": "Il segno di Zorro (film 1940)", "text": "Il segno di Zorro (\"The Mark of Zorro\") \u00e8 un film del 1940 diretto da Rouben Mamoulian.\nNel 2009 \u00e8 stato scelto per essere conservato nel National Film Registry della Biblioteca del Congresso degli Stati Uniti.\nTrama.\nSpagna, XIX secolo. Don Diego Vega, abile spadaccino dell'Accademia Militare di Madrid, viene richiamato in California dal padre, Don Alejandro Vega, alcalde di Los Angeles. Giunto in patria, Diego trova la citt\u00e0 vessata dalla tirannia e dalle tasse del nuovo alcalde Don Luis Quintero, avido e corrotto, spalleggiato dalla consorte Donna Inez e dal capitano delle guardie Esteban Pasqual. Durante il colloquio con il nuovo governatore, Diego intravede Lolita, la nipote di Quintero, della quale si innamora a prima vista. Raggiunta la famiglia, Diego apprende infine che suo padre \u00e8 stato costretto alle dimissioni dagli uomini di Quintero i quali minacciavano ritorsioni sui campesinos. Il giovane decide quindi di vestire i panni del vendicatore mascherato Zorro per minare il patrimonio e la sicurezza del governatore cos\u00ec da spingerlo alle dimissioni; si atteggia inoltre a incapace e pavido pusillanime per allontanare ogni sospetto e conquista l'amicizia di Donna Inez per dissuaderla ad andarsene in Spagna assieme al marito. Il comportamento di Diego infastidisce per\u00f2 il capitano Esteban, amante di Donna Inez. Convinto che Zorro sia una pedina di Don Alejandro, Quintero propone un matrimonio tra Diego e Lolita per stipulare un'alleanza col suo predecessore. Nonostante il rifiuto di suo padre, Diego accetta. Nemmeno Lolita, affascinata da Zorro, intende sposare Diego ma quando questi le rivela di essere proprio l'eroe mascherato dei suoi sogni, accetta con entusiasmo la proposta. Nel frattempo, il capitano Esteban sorprende Padre Felipe (complice di Zorro) con il bottino da restituire ai contadini e lo arresta per farlo impiccare. Diego tenta allora di spaventare ancor pi\u00f9 Quintero. Proprio mentre questi sta per firmare le sue dimissioni, Esteban lo ferma e si scontra con Diego. I due si affrontano in un duello alla spada e il capitano viene ucciso. Quintero, che ha assistito allo scontro, capisce che Diego e Zorro sono la stessa persona e fa arrestare il giovane, convoca poi Alejandro Vega, i caballeros e i campesinos per mostrargli il loro eroe pronto all'impiccagione. Con l'aiuto di Padre Felipe, Diego riesce per\u00f2 a ingannare una guardia e a liberarsi scatenando una rivolta che vede uniti caballeros e campesinos contro le guardie di Quintero. Il governatore si vede costretto alle dimissioni e nomina pubblicamente Alejandro Vega suo successore. Diego pu\u00f2 cos\u00ec abbandonare la lotta e progettare il futuro insieme a Lolita.\nDistribuzione.\nEdizione italiana.\nIl film fu doppiato in italiano a Madrid tra il 1943 ed il 1944 da un gruppo di attori presenti nella capitale spagnola per una coproduzione italo-spagnola, che, impossibilitati a tornare in patria per gli avvenimenti del 25 luglio e dell'8 settembre, accettarono la proposta di un rappresentante della casa di produzione 20th Century Fox per il doppiaggio di alcuni film che sarebbero andati nelle sale italiane a fine guerra."}
{"id": "236965", "revid": "767487", "url": "https://it.wikipedia.org/wiki?curid=236965", "title": "Il sentiero della vendetta (film 1937)", "text": "Il sentiero della vendetta (\"Born to the West\") \u00e8 un film del 1937 diretto da Charles Barton. Il film \u00e8 conosciuto in Italia anche con il titolo La valle dei dannati. \u00c8 un remake di \"Una vendetta nel West\" del 1926."}
{"id": "236966", "revid": "767487", "url": "https://it.wikipedia.org/wiki?curid=236966", "title": "Il sentiero della vendetta (film 1958)", "text": "Il sentiero della vendetta (\"Gun Fever\") \u00e8 un film del 1958 diretto da Mark Stevens."}
{"id": "236967", "revid": "438678", "url": "https://it.wikipedia.org/wiki?curid=236967", "title": "Il sergente (film 1968)", "text": "Il sergente (\"The Sergeant\") \u00e8 un film del 1968 diretto da John Flynn."}
{"id": "236968", "revid": "767487", "url": "https://it.wikipedia.org/wiki?curid=236968", "title": "Goroohban", "text": "Goroohban (persiano: \"\u06af\u0631\u0648\u0647\u0628\u0627\u0646\") \u00e8 un film del 1991 diretto da Masoud Kimiai. \u00c8 ritenuto una delle sue opere pi\u00f9 notevoli del periodo successivo alla rivoluzione iraniana.\nTrama.\nRostam, un sergente depresso dell'esercito in pensione, torna dopo otto anni nella sua citt\u00e0 natale alla fine della guerra. Golbakht, con la moglie russa e il figlio Bahman, lavora in una stazione di servizio, ma vuole tornare in Azerbaigian quando sar\u00e0 possibile riattraversare la frontiera. Prima di partire per la guerra, il sergente Rostam aveva comprato un terreno, ma senza un contratto scritto; ora l'appezzamento ha un valore economico molto pi\u00f9 alto e l'ex proprietario non vuole pi\u00f9 cederlo al prezza pattuito molti anni prima. Rostam si rivolge allora ad un ex ufficiale della locale gendarmeria, oggi in pensione ma ancora legato al ruolo che occupava.\nProiezioni.\nIl film \u00e8 stato presentato nei seguenti festival:"}
{"id": "236969", "revid": "438678", "url": "https://it.wikipedia.org/wiki?curid=236969", "title": "Il signore delle mosche (film 1963)", "text": "Il signore delle mosche (\"Lord of the Flies\") \u00e8 un film del 1963 diretto da Peter Brook, presentato in concorso al 16\u00ba Festival di Cannes. \u00c8 ispirato all'omonimo romanzo di William Golding, scritto nel 1952 e pubblicato nel 1954. Il film ha avuto un remake, sempre intitolato \"Il signore delle mosche\", diretto nel 1990 da Harry Hook.\nTrama.\nIl film \u00e8 ambientato in un futuro 1984, durante il quale \u00e8 in corso una guerra nucleare. Durante una tempesta, un aereo che trasporta alcuni ragazzi inglesi, messi in salvo dalla citt\u00e0 in guerra, precipita nei pressi di un'isola deserta. Due ragazzi, Ralph e \"Il Bombolo\" (\"Piggy\" nella versione originale) i quali sembrano gli unici sopravvissuti alla tragedia, trovano sull'isola una conchiglia che, utilizzata come \"tromba\" richiama altri ragazzi sopravvissuti al disastro e giunti sull'isola, tra cui Jack, Simon e i gemelli Sam e Eric.\nI ragazzi si rendono conto del fatto che, trovandosi in un'isola deserta, sono fuori dal controllo dei genitori e altri adulti e che occorre organizzarsi per sopravvivere in quel luogo isolato dal mondo: per prima cosa eleggono Ralph come capo e si organizzano in due gruppi: il primo \u00e8 capeggiato da Ralph, il secondo da Jack e costituito dai ragazzi del coro, che si occuper\u00e0 di cacciare e procurarsi il cibo.\nLa maturit\u00e0 dei ragazzi viene messa a dura prova a causa di alcuni fatti che turbano i naufraghi: uno di loro, Simon, chiede agli altri come fare per sopravvivere alla \"bestia che striscia\", che inizialmente i ragazzi non considerano (a causa delle continue allucinazioni di Simon), ma che viene presa con seriet\u00e0 quando uno di loro, Percival Wemys Madison, afferma di aver visto la Bestia venir fuori dal mare; il gruppo si divide definitivamente quando, dopo il passaggio di un aereo che avrebbe potuto portarli in salvo, Ralph accusa Jack e i cacciatori di aver lasciato spegnere un fuoco precedentemente acceso in modo che qualcuno li potesse individuare.\nLa situazione crolla e Jack decide di offrire alla bestia una testa di maiale attaccata a un bastone piantato in terra e brulicante di insetti (appunto il \"signore delle mosche\") e organizzare un rituale la sera stessa. Simon decide di recarsi nelle rocce dove si rifugia la bestia e, dopo aver scoperto che si tratta di un cadavere di un paracadutista mosso dal vento, torna dai compagni, ma viene scambiato da Jack per il mostro stesso e ucciso.\nMentre Ralph e Bombolo, nel loro rifugio, riflettono sul crimine commesso dalla banda di Jack, quest'ultima li raggiunge di soppiatto e ruba a Bombolo gli occhiali, senza i quali egli non pu\u00f2 vedere che ombre. La mattina dopo Ralph e Bombolo si recano nelle rocce dove si trovano Jack e i cacciatori (che come punizione per i traditori condannano Peter a entrare nella grotta del mostro) per convincerli a restituire gli occhiali e che \u00e8 inutile combattere, ma Roger scaglia un enorme masso su Bombolo uccidendolo.\nJack, ormai in preda alla follia, d\u00e0 fuoco alla foresta nella speranza di uccidere Ralph, l'ultimo rimasto del gruppo rivale, ma quando ormai per quest'ultimo sembra essere giunta la fine, una squadra di marines giunge sull'isola dopo aver visto l'incendio per salvare i naufraghi."}
{"id": "236971", "revid": "438678", "url": "https://it.wikipedia.org/wiki?curid=236971", "title": "Il signore delle mosche (film 1990)", "text": "Il signore delle mosche (\"Lord of the Flies\") \u00e8 un film del 1990 diretto da Harry Hook.\n\u00c8 il remake di un film del 1963, sempre ispirato all'omonimo romanzo di William Golding.\nTrama.\nUn aereo che trasporta 24 giovani cadetti delle scuole militari americane, di ritorno verso casa, precipita in mare vicino a una remota isola nell'Oceano Pacifico. Il pilota dell'aereo, il capitano Benson, \u00e8 l'unico adulto sopravvissuto, ma \u00e8 delirante e gravemente ferito. Tutti i sopravvissuti sbarcano sull'isola grazie a un canotto gonfiabile. Durante la notte, Simon, il cadetto pi\u00f9 intraprendente, trova un corso d'acqua dolce e avvisa gli altri ragazzi, che cos\u00ec possono dissetarsi. Nel frattempo, sulla spiaggia, un cadetto occhialuto e sovrappeso soprannominato \"Piggy\", trova una grossa conchiglia che viene poi adottata dai cadetti per segnalare il diritto di parlare ed essere ascoltato dal gruppo. Il cadetto anziano e uno dei ragazzi pi\u00f9 grandi, il colonnello cadetto Ralph, organizzano un incontro per discutere di come sopravvivere alla loro situazione. Ralph e un altro dei ragazzi pi\u00f9 grandi, Jack, emergono dominanti e si tiene un'elezione improvvisata per determinare un leader ufficiale per il gruppo. Ralph viene dichiarato vincitore. Accendono un fuoco usando gli occhiali di Piggy per cercare di avvisare qualsiasi nave di passaggio.\nUna notte, mentre dormono, il capitano Benson si allontana dai ragazzi e si addentra nella giungla, dirigendosi infine verso una grotta nell'entroterra. Jack porta tutti i suoi cacciatori a cacciare nella giungla, senza lasciare nessuno a guardare il fuoco. Il fuoco si spegne, impedendo a un elicottero di passaggio di notarli. Ralph incolpa Jack per non essere riuscito tenerlo acceso, Durante il combattimento che segue, Jack, stanco di ascoltare Ralph e Piggy, lascia e forma il suo campo, portando con s\u00e9 molti dei ragazzi. Mentre sempre pi\u00f9 ragazzi disertano dalla parte di Jack, uno dei ragazzi pi\u00f9 giovani, Larry, trova il capitano Benson nella grotta, lo scambia per un mostro e lo accoltella, e poi lo dice agli altri ragazzi. Jack e il suo secondo in comando Roger vanno poi all'ingresso della grotta e scambiano i gemiti morenti del Capitano Benson per i suoni di un mostro.\nUna notte, Jack e i suoi selvaggi rubano un coltello a Ralph in modo che possano fabbricare pi\u00f9 lance, ma calpestano accidentalmente gli occhiali di Piggy nel processo, rompendo una lente, aspettando di essere salvato, la leadership civilizzata di Ralph stabilisce ai compagni di mantenere un fuoco di segnalazione permanente per avvisare le navi di passaggio della loro presenza sull'isola. Non aspettandosi o volendo essere salvato, Jack si adatta alle circostanze; stabilisce il suo campo come cacciatori con la lancia che forniscono carne ad entrambi i campi. Uccidono un maiale selvatico e lasciano la sua testa come offerta al \"mostro\" che credono sia nella grotta. Alla fine, i gemelli identici Sam ed Eric, due amici di Ralph, lo lasciano per unirsi alla trib\u00f9 di Jack.\nNel frattempo, Simon trova la testa del maiale sul bastone. Usa quindi un bastoncino luminoso per esplorare la caverna e scopre il cadavere del capitano Benson. Simon si rende conto che i ragazzi hanno scambiato il capitano Benson per un mostro e corre alla spiaggia per avvertirli della sua scoperta, ma il suo agitare la bacchetta luminosa spaventa gli altri ragazzi, che lo scambiano per il mostro e lo pugnalano a morte con le loro lance. La mattina seguente, Ralph incolpa se stesso e Piggy per non aver impedito ai cacciatori di uccidere Simon. Successivamente, Jack dice alla sua banda che il \"mostro\" pu\u00f2 presentarsi in qualsiasi forma diversa.\nDopo che gli occhiali di Piggy sono stati rubati dai selvaggi di Jack quella notte in modo che potessero accendere il fuoco, Piggy e Ralph si recano all'accampamento di Jack a Castle Rock, cercando di convocare un incontro usando la conchiglia. Piggy insiste affinch\u00e9 tutti siano ragionevoli e lavorino insieme, ma i selvaggi di Jack si rifiutano di ascoltare. Mentre Piggy parla, Roger spinge un masso da una scogliera che colpisce fatalmente la testa di Piggy. Ralph giura vendetta su Jack, ma Jack lo considera una minaccia, Con i suoi cacciatori, Jack scaccia Ralph lanciandogli dei sassi. Pi\u00f9 tardi quella notte, Ralph torna segretamente a Castle Rock per visitare Sam ed Eric, che lo avvertono che i cacciatori inseguiranno Ralph su ordine di Jack.\nLa mattina seguente, Jack e i suoi cacciatori iniziano a dare fuoco alla giungla per costringere Ralph a uscire dal nascondiglio e ucciderlo. Schivando a malapena il fuoco che si allarga e i cacciatori di Jack, Ralph corre disperatamente verso il mare. Cade sulla spiaggia, dove incontra un pilota ufficiale del Corpo dei Marines degli Stati Uniti che \u00e8 appena atterrato con altri Marines dopo aver visto l'incendio che ha avvolto gran parte dell'isola. Mentre i cacciatori guardano in silenzio attonito, riflettono sul loro comportamento selvaggio mentre Ralph scoppia in lacrime."}
{"id": "236972", "revid": "767487", "url": "https://it.wikipedia.org/wiki?curid=236972", "title": "Il sogno di Zorro (film 1952)", "text": "Il sogno di Zorro \u00e8 un film italiano del 1952 diretto da Mario Soldati.\nTrama.\nDiscendente diretto del leggendario Zorro, un anziano gentiluomo ha un unico figlio di nome Raimondo (Walter Chiari), nel quale non si nota traccia della fierezza originaria dei propri antenati. Raimondo \u00e8 un giovane timido e pauroso, divenuto cos\u00ec gi\u00e0 da piccolo, in seguito a una terribile caduta, nella quale ha battuto la testa. Quando il padre invita nella sua fattoria un amico con la figlia, che intenderebbe dare in sposa a Raimondo, questi ha un contegno tanto infantile e sciocco da mandare tutto all'aria. Cacciato di casa decide di entrare in convento, ma sulla strada incontra un potente signore che congiura contro il Governatore e, coinvolto nella mischia fra questi e gli avversari, Raimondo \u00e8 colpito alla testa. Raimondo recupera immediatamente gli arditi spiriti antichi: si trasforma in un abile spadaccino - nonch\u00e9 ardente seduttore - e, lanciandosi contro gli avversari del signore, li sbaraglia e li sconfigge. Pieno di riconoscenza, il signore, che \u00e8 un duca ed \u00e8 rimasto ferito, lo incarica di una missione di tutta fiducia. Raimondo dovrebbe recarsi nel palazzo di un potente avversario del duca, del quale questi deve sposare la figlia Estrella (Delia Scala) e spacciarsi per il duca stesso. Raimondo esegue l'incarico, a tal punto da innamorarsi della fanciulla e passare vittorioso attraverso gli illimitati tranelli tesigli dagli avversari. Nel frattempo, Estrella viene rapita e, dopo alterne vicende, Raimondo riconquista la fanciulla. Con il suo intervento, il giovane fa trionfare la causa del duca che, nominato infine governatore, rinuncia a Estrella concedendola in sposa all\u2019eroico Raimondo. \"Il sogno di Zorro\" \u00e8 finalmente coronato."}
{"id": "236973", "revid": "767487", "url": "https://it.wikipedia.org/wiki?curid=236973", "title": "Il sogno di Zorro (film 1975)", "text": "Il sogno di Zorro \u00e8 un film del 1975 diretto da Mariano Laurenti.\nTrama.\nA Nueva Aragona, il generale Ruarte ha spodestato con la forza il governatore Don Diego e tiranneggia incontrastato. In citt\u00e0 ritorna Paco, il nipote di Don Diego, che, dopo anni trascorsi a Parigi, ha atteggiamenti da settecentesco e stucchevole damerino. Paco - che \u00e8 peraltro promesso sposo a Zaira, sua cugina e figlia di Don Diego - non sa come opporsi allo strapotere di Ruarte, a sua volta desideroso di impalmare la giovane nobildonna. Dal momento che i due servitori di Paco si accorgono che il giovane, nel sonno, si trasforma in Zorro rivivendone le gesta, decidono di alimentarlo a sonniferi; affinch\u00e9, con imprese eroiche, spodesti Ruarte con il sergente Garcia e tutti i loro scagnozzi. Cos\u00ec avviene, sino a comportare l'innamoramento di Zaira per lo stesso Paco."}
{"id": "236974", "revid": "767487", "url": "https://it.wikipedia.org/wiki?curid=236974", "title": "Il sospetto (film 1941)", "text": "Il sospetto (\"Suspicion\") \u00e8 un film del 1941 diretto da Alfred Hitchcock.\nTrama.\n1938; il seducente playboy Johnnie Aysgarth incontra la giovane Lina McLaidlaw su un treno in Inghilterra, convincendola a uscire con lui. La donna inizialmente \u00e8 sospettosa e cerca di rifiutare le sue avances, ma successivamente origlia casualmente una conversazione tra i suoi genitori nella quale i due presumano che non lei non si sposer\u00e0 mai a causa della sua spregiudicatezza. Ferita da tale parole, Lina decide di accettare il corteggiamento di Johnnie.\nSubito dopo Aysgarth annulla un loro appuntamento e non fa pi\u00f9 sentire sue notizie. Lina si disillude, ma trascorsa una settimana l'uomo si ripresenta da lei per un ballo e la convince a sposarsi in tutta fretta nonostante la disapprovazione del padre della donna, il ricco generale McLaidlaw. Dopo una costosa luna di miele, la coppia si trasferisce in una ricca casa e solo allora Lina scopre che il neo marito non ha un lavoro e neppure un reddito, avendo il vizio di scommettere e vivendo di prestiti; la sua intenzione era quella di ottenere denaro dal generale McLaidlaw. La donna lo convince a trovare un lavoro, quindi Johnnie si mette al servizio di un suo cugino, l'agente immobiliare Capitano Melbeck.\nProgressivamente, Lina scopre che il marito continua a scommettere senza sosta nonostante le abbia promesso di smetterla. Per pagare un debito di gioco, l'uomo arriva a vendere due antiche sedie (cimeli della famiglia di Lina), che McLaidlaw aveva donato loro come regalo di nozze. La donna viene rassicurata da Beaky, l'amico bonario e ingenuo di Johnnie, ma al contempo si rende conto che il marito non fa che mentirle in modo sempre pi\u00f9 significativo, finch\u00e9 non viene a sapere che \u00e8 stato licenziato dal suo lavoro per appropriazione indebita e che Melbeck non lo denuncer\u00e0 solo se gli verranno restituiti i soldi.\nLina prende seriamente in considerazione l'idea di lasciare Johnnie, ma cambia idea. Poco dopo suo padre muore, e Aysgarth resta deluso nell'apprendere che McLaidlaw non ha lasciato loro denaro, ma solo il suo ritratto. Successivamente convince Beaky a finanziare uno sviluppo fondiario estremamente speculativo; Lina, preoccupata dall'esito dell'azione, cerca di dissuadere Beaky, temendo persino che il marito stia meditando di ucciderlo. Quando Johnnie lo scopre, si infuria con la donna intimandole di stare fuori dai suoi affari, sebbene in seguito interrompa l'operazione.\nSuccessivamente Beaky parte per Parigi e poco dopo muore. Johnnie mente a Lina e alla polizia dicendo di essere rimasto a Londra, quando in realt\u00e0 si era recato a sua volta a Parigi insieme all'amico. Questo, sommato ad altri dettagli (come la presenza di un altro inglese non identificato insieme a Beaky), portano Lina a sospettare che il marito abbia causato la morte di Beaky.\nScoprendo che Johnnie si \u00e8 informato sulla sua assicurazione sulla vita, la donna comincia a pensare che voglia ucciderla. Il timore aumenta quando si accorge che il marito \u00e8 un accanito lettore di romanzi polizieschi e che ha interrogato ripetutamente la sua amica scrittrice di gialli Isobel Sedbusk riguardo la funzione di veleni irrintracciabili dalla scientifica e facilmente reperibili. Lina diventa sempre pi\u00f9 nervosa e una notte rifiuta di bere un bicchiere di latte che Johnnie le porta per timore che possa essere avvelenato. Decide di tornare da sua madre per qualche giorno per allontanarsi dal marito e l'uomo insiste per accompagnarla. Durante il tragitto l'uomo guida in modo spericolato su una strada adiacente a una scogliera; a un certo punto la portiera di Lina si apre e Johnnie allunga la mano verso di lei, terrorizzandola (non \u00e8 chiaro se volesse spingerla gi\u00f9 o afferrarla per impedirle di cadere).\nLa macchina si ferma e Lina affronta il marito. Quest'ultimo le dice che era intenzionato a suicidarsi dopo averla accompagnata dalla madre, ma ora ha capito che tale via d'uscita sarebbe da codardi e quindi vuole consegnarsi alla polizia per l'appropriazione indebita da lui commessa. Dichiara anche di essersi recato a Liverpool quando Beaky \u00e8 morto, non a Parigi, dove aveva cercato di prendere in prestito la polizza di assicurazione sulla vita di Lina per rimborsare Melbeck. In questo modo i sospetti della donna si dissolvono e lo convince a non consegnarsi alle autorit\u00e0 per affrontare il futuro insieme.\nProduzione.\nSoggetto.\nIl soggetto \u00e8 tratto dal romanzo \"Il sospetto\" di Anthony Berkeley Cox, scritto e pubblicato nel 1932 sotto lo pseudonimo di Francis Iles. Tre anni dopo furono venduti i diritti del libro alla RKO. La RKO aveva provato a portare il libro sullo schermo fin dal 1935 e per la sceneggiatura era stato contattato Emlyn Williams. Nel maggio-giugno del 1940 il progetto fu affidato da Harry Edington a Hitchcock.\nSceneggiatura.\nHitchcock ingaggi\u00f2 per la sceneggiatura Samson Raphaelson, collaboratore di successo di molti film di Ernst Lubitsch. La scrittura cinematografica si protrasse dal dicembre 1940 al marzo 1941 e a parecchie scene lavorarono Alma Reville e Joan Harrison.\nCast.\nLa parte del protagonista maschile fu affidata a Cary Grant, nel primo dei quattro film di Hitchcock interpretati. La parte della protagonista femminile fu affidata a Joan Fontaine, al suo secondo film con Hitchcock dopo \"Rebecca, la prima moglie\".\nRiprese.\nIl film fu girato interamente in studio e cost\u00f2 molto meno dei precedenti due film americani, \"Rebecca, la prima moglie\" e \"Il prigioniero di Amsterdam\". Le riprese iniziarono il 10 febbraio 1941 e durarono fino a luglio dello stesso anno. Nell'agosto furono completati le musiche e il doppiaggio.\nCameo.\nVediamo Alfred Hitchcock imbucare una lettera mentre Lina esce dalla libreria con dei libri gialli.\nAccoglienza.\nAl pubblico il film piacque moltissimo. La stampa del settore lo accolse con una variet\u00e0 di giudizi: alcuni entusiasti, come Howard Barnes dell\"Herald Tribune\", altri positivi ma con riserve, per esempio sul finale, come Bosley Crowther del \"New York Times\", che definisce il film un \"giallo psicologico\".\nCritica.\nNoel Simsolo: \u00abFilm equivoco dal finale equivoco [...] La verit\u00e0 sfugge allo spettatore: \u00e8 la donna che in preda alla nevrosi, frigida e incapace di amare un uomo, affascinata dalla morte, proietta sul marito le sue frustrazioni e i suoi impulsi autodistruttivi o \u00e8 lui un bugiardo, amante del lusso, cos\u00ec a corto di mezzi che per intascare il premio dell'assicurazione della vita della moglie \u00e8 in potenza e verosimilmente un assassino? (come sar\u00e0 lo zio Charlie, pluriassassino di ricche vedove, il protagonista de \"L'ombra del dubbio\")\u00bb.\n\u00c9ric Rohmer e Claude Chabrol: Il film dimostra \u00ab...in che modo il tarlo del sospetto guasta l'unit\u00e0 di una coppia...\u00bb, la protagonista \u00ab...si nutre di tale sospetto come un vampiro, vuole solo crogiolarsi nel fallimento del suo amore\u00bb.\nDal romanzo al cinema.\nTrama del romanzo.\n\"Il sospetto\" \u00e8 la storia di Lina, che cresce in campagna nei primi decenni del XX secolo. A 28 anni, ancora vergine, rischia di rimanere zitella; inoltre trova la vita con i suoi genitori piuttosto noiosa. Quindi decide di sposare un giovane sconosciuto, appena arrivato, che proviene da una famiglia impoverita, il ventisettenne Johnnie Aysgarth. Il padre di Lina, il generale Mac Laidlan, \u00e8 contrario al matrimonio e tutti pensano che Johnnie sia interessato solo ai soldi di Lina. Nonostante ci\u00f2, Lina e Johnnie si sposano dopo un breve fidanzamento. Trascorrono la luna di miele a Parigi, soggiornando nei migliori hotel e, successivamente, si stabiliscono a Londra, in un ampio appartamento. Solo sei mesi dopo Johnnie, disoccupato, confessa a Lina che avevano vissuto grazie a prestiti e che non \u00e8 pi\u00f9 in grado di pagarli. Pian piano Lina comincia a pagare tutte le spese e invita Johnnie a cercarsi un impiego fisso. Lasciano il costoso appartamento londinese e si trasferiscono nel Dorset, dove non conoscono nessuno. Suo malgrado, Johnnie \u00e8 costretto a trovarsi un impiego e amministra la vasta tenuta del capitano Melbeck. Con il passare del tempo Lina scopre che Johnnie \u00e8 un truffatore, un bugiardo, un ladro, un falsario, un malversatore, un adultero. Isobel Sedbusk, autrice di gialli, si trasferisce nel loro paese per trascorrere le vacanze estive. Johnnie fingendo di voler parlare con lei del suo nuovo libro, scopre che una sostanza velenosa non lascia nessuna traccia nel corpo umano dopo il decesso. Lina sembra esser diventata pazza, prende l'influenza e si aspetta ormai che suo marito l'uccida.\nDifferenze romanzo-film.\nA differenza dal romanzo, il film ha un finale pi\u00f9 ambiguo: infatti non viene specificato se le affermazioni per discolparsi di Johnnie siano vere oppure le ennesime bugie. Il romanzo \u00e8 la storia di una donna che scopre di aver sposato un assassino e si lascia uccidere per amore; il film \u00e8 la storia di una donna, la quale sospetta che il marito sia un assassino. Secondo Truffaut il film ha \u00abun valore psicologico pi\u00f9 grande del romanzo\u00bb.\nDistribuzione.\nLa prima ebbe luogo il 14 novembre 1941.\nEdizione italiana.\nNel 1943, un gruppo di attori italiani si trovava a Madrid per partecipare a un film di coproduzione ispano-italiana, tra questi Emilio Cigoli, Paola Barbara, Nerio Bernardi, Franco Coop, Anita Farra, Felice Romano; gli avvenimenti del 25 luglio e dell'8 settembre dello stesso anno impedirono a questi attori il ritorno in Italia.\nUn rappresentante della 20th Century Fox a Madrid, chiese agli attori italiani, nell'attesa del ritorno in patria, di occuparsi del doppiaggio di alcune pellicole della casa statunitense, in modo che all'arrivo degli americani in Italia, con la riapertura del mercato cinema, potessero essere pronte per le sale.\nIn quel periodo (1943-1944), vennero doppiati a Madrid in italiano, oltre a \"Il sospetto\" di Hitchcock, \"La zia di Carlo\" di Archie Mayo, \"Il pensionante\" di John Brahme, \"Com'era verde la mia valle\" di John Ford ed altri film.\nLe pellicole doppiate in italiano furono successivamente portate in Italia a disposizione dei circuiti cinematografici, in quel periodo controllati dagli americani.\nCuriosamente, nei titoli di testa, si pu\u00f2 leggere il nome di Cary Grant storpiato in Gary Grant"}
{"id": "236976", "revid": "122584779", "url": "https://it.wikipedia.org/wiki?curid=236976", "title": "Bertie Ahern", "text": "La sua \u00e8 una carriera politica molto veloce: nel 1977, a soli 26 anni, fu eletto al Parlamento e nel 1983 divenne vicepresidente del Fianna F\u00e1il. Durante il governo di Charles Haughey, nel 1987, venne nominato Ministro del Lavoro, carica che ricopr\u00ec fino al 1991. Nel 1994 ottenne la presidenza del partito e nel 1997 vinse le elezioni amministrative, diventando il pi\u00f9 giovane Primo Ministro (in gaelico Taoiseach) della Repubblica. Il suo secondo mandato \u00e8 iniziato il 6 giugno 2002, ed \u00e8 la prima volta, dal 1969, che il governo uscente \u00e8 stato rieletto.\nRiconfermato per il terzo mandato consecutivo nelle elezioni del 24 maggio 2007, ha formato un governo di coalizione tra il suo partito Fianna F\u00e1il, i Democratici Progressisti (Progressive Democrats) ed i Verdi (Green Party), supportato esternamente da tre deputati indipendenti. Ciononostante, il suo crescente coinvolgimento in operazioni finanziarie poco chiare sui quali giornali e magistratura stavano indagando, lo ha costretto ad annunciare le dimissioni da Primo Ministro (Taoiseach) e da leader del Fianna F\u00e1il. C'\u00e8 da dire che tali indagini erano iniziate ben prima dell'ultima tornata elettorale, ed in quella occasione il consenso popolare attorno a lui ed al suo partito ne era uscito intaccato solo in minima parte. Le dimissioni sono pronunciate il 6 maggio 2008.\nNato a Drumcondra, Dublino, suo padre Con era originario della Contea di Cork e partecip\u00f2 alla Guerra d'indipendenza irlandese e alla Guerra civile irlandese.\nBertie Ahern \u00e8 divorziato e ha due figli Georgina, sposata con Nicky Byrne, e Cecilia, scrittrice.\nBertie Ahern ha scritto la sua autobiografia con un giornalista nel 2009."}
{"id": "236977", "revid": "438678", "url": "https://it.wikipedia.org/wiki?curid=236977", "title": "Il sospetto (film 1975)", "text": "Il sospetto \u00e8 un film del 1975, diretto dal regista Francesco Maselli.\nTrama.\nNell'Italia del ventennio fascista, Emilio, un dirigente del Partito Comunista Italiano operante in clandestinit\u00e0, nutrendo il forte sospetto di un tradimento da parte d'un compagno di partito, non si presenta ad una riunione segreta con altri quattro dirigenti del direttivo di Torino e, aiutato da uno dei quattro, il sardo Gavino Pintus, fugge a Parigi, in Francia. L\u00ec incontra un'altra dirigente, Teresa, alla quale confida le sue perplessit\u00e0 riguardo alla condotta politica adottata dal Partito, peraltro non previamente discussa ma imposta dall'alto, tra cui il drastico abbandono del fronte comune con il Partito Socialista Italiano; Teresa gli spiega che tali scelte, a suo dire superate dal Partito al tempo delle loro conversazioni, erano dipese da due assolute certezze: che stesse per scoppiare la guerra col capitalismo e che il Partito avrebbe vinto facilmente.\nIl Partito, temendo di avere una spia nel direttivo di Torino, centro importantissimo per la presenza del complesso industriale della Fiat, invia nuovamente Emilio in Italia, dopo averlo cooptato nel comitato centrale, con il compito di scovare il presunto traditore. Si stabilisce con Gavino in un appartamento ed incontra, uno alla volta, gli altri tre dirigenti, sapendo che se la spia esiste veramente, il rischio \u00e8 di una condanna dai venti ai trent'anni di carcere duro nelle galere fasciste. In realt\u00e0, Emilio \u00e8 spiato da degli agenti dall'OVRA, il corpo di polizia segreta fascista, fin dal suo arrivo da Parigi, quindi i suoi incontri portano, oltre al suo arresto, a quello dell'intero direttivo centrale torinese. Non \u00e8 dato sapere se il sospetto di un infiltrato nelle file del Partito fosse fondato o meno, portando dunque i comunisti, nel tentativo di d'individuarlo e neutralizzarlo, a compiere un grave passo falso.\nNella scena finale del film, un ufficiale dell'OVRA propone ad Emilio di diventare un loro informatore, rivelandogli con durezza ci\u00f2 che ritiene che Emilio ignori: la direzione del Partito Comunista Italiano in esilio a Parigi si era semplicemente servita di lui come esca per far venire allo scoperto eventuali spie tra i quadri dirigenti che operavano in incognito in Italia. La risposta di Emilio \u00e8 lapidaria e mostra piena consapevolezza del suo ruolo e del sacrificio connesso.\nLa critica.\n\u00abLo studio dall'interno dell'azione politica del partito comunista italiano, che Maselli aveva gi\u00e0 affrontato in \"Lettera aperta a un giornale della sera\", la linea di sviluppo di un racconto che vuole essere emblematico d'una militanza ideologica e politica, di cui si mettono in luce non tanto le contraddizioni quanto le difficolt\u00e0 storiche. Pertanto il film \u00e8 continuamente in bilico tra l'intento documentario e quello ludico, con l'alternanza di sequenze chiaramente didattiche e di altre fortemente incisive sul piano spettacolare, anche l'ambientazione storica \u00e8 particolarmente curata e credibile. Ne risulta un'opera disuguale, non pienamente conclusa, in cui manca quella fusione di elementi storico critici, che avrebbero consentito al film come uno dei migliori esempi di spettacolo politico...\u00bb Gianni Rondolino in \"Catalogo Bolaffi del cinema italiano\", 1976.\n\"Buona ricostruzione d'epoca... dialoghi spesso verbosi... un film che discute della \"ragion di partito\".\" **\nIncassi.\nIncasso accertato a tutto il 31 dicembre 1977 Lit. 227.500.000"}
{"id": "236978", "revid": "16758", "url": "https://it.wikipedia.org/wiki?curid=236978", "title": "Camanachd", "text": ""}
{"id": "236979", "revid": "1048993", "url": "https://it.wikipedia.org/wiki?curid=236979", "title": "Malice - Il sospetto", "text": "Malice - Il sospetto (\"Malice\") \u00e8 un film del 1993 diretto da Harold Becker.\nNel film appaiono Nicole Kidman in uno dei suoi primi ruoli importanti, Anne Bancroft in una piccola parte e una ancora sconosciuta Gwyneth Paltrow in una piccola apparizione.\nTrama.\nNel college di Westerley, New England, si aggira un killer spietato che aggredisce e uccide le studentesse, tagliandone una ciocca di capelli. Una delle vittime viene salvata grazie alle cure del giovane e brillante medico Jed Hill. Il college \u00e8 retto da Andy Safian, vicepreside e vecchio compagno di liceo di Jed, sposato con Tracy Kennsinger, maestra d'asilo. I due vivono in una casa vittoriana dove stanno svolgendo dei lavori di ristrutturazione, soprattutto mettere le tende per evitare che Billy, figlio della vicina li veda; Andy e Tracy decidono di affittare il terzo piano della loro casa a Jed, che viene informato dei dolori addominali di cui Tracy da tempo soffre e per i quali \u00e8 in cura presso un ginecologo di Boston, il dott. David Lillianfield. Un giorno, Andy scopre il cadavere della studentessa Paula Bell, e la detective Dana Harris lo accusa di omicidio: le tracce sul cadavere dell'assassino appartengono al suo stesso gruppo sanguigno e dovr\u00e0 sottoporsi all'esame dello sperma per poter essere escluso dalla cerchia dei sospettati. Una sera, Tracy viene ricoverata d'urgenza per un tumore a un'ovaia; Jed e i suoi colleghi asportano l'ovaia, scoprendo che Tracy soffre di cisti. Jed individua delle anomalie nell'altra ovaia e decide di asportarla per non mettere in pericolo la vita di Tracy, dato che l'ovaia \u00e8 necrotica. Si scopre che Tracy \u00e8 incinta di poche settimane e perci\u00f2 questa cosa le costa la gravidanza e la sterilit\u00e0, mentre l'ovaia asportata era semplicemente distorta ma sana. Tracy decide perci\u00f2 di fare causa contro Jed e il Saint Agnes Hospital e di lasciare il marito.\nTracy ottiene un risarcimento di ben 10 milioni di dollari, che viene raddoppiato grazie al suo avvocato, Dennis Riley, per il fatto che Tracy era in stato di gravidanza da poche settimane. Una sera, Andy trova nella cantina del suo college una scatola con ciocche di capelli e capisce che l\u00ec ci ha dormito il maniaco assassino, che si rivela essere Earl Leemus, uno dei bidelli, il quale sentendosi scoperto, aggredisce Andy con l'intenzione di ucciderlo. Andy lo tramortisce e lo consegna alla polizia. Una sera, Dana mostra ad Andy l'esame dello sperma che prova che Andy \u00e8 sterile e quindi il figlio che la moglie aspettava non era suo. Andy pensa che l'amante sia l'avvocato di Tracy, che per\u00f2 nega e gli suggerisce di rintracciare la madre di Tracy; questa cosa lascia esterrefatto Andy poich\u00e9 Tracy, mentendogli, gli ha sempre detto che sua madre era morta dodici anni prima. Andy rintraccia la madre di Tracy, un'anziana alcolista ma ancora lucida che racconta ad Andy il passato di Tracy: la ragazza \u00e8 cresciuta con l'ossessione del denaro; influenzata dal padre truffatore, uno dei pi\u00f9 abili di Boston, si era fidanzata con un ricco collega del padre, che l'aveva mandata in una clinica per abortire, quando era rimasta incinta. La clinica era diretta da un certo dottor David Lillianfield e dopo la convalescenza Tracy era riuscita a farsi assumere come sua assistente. Una volta assunta, Tracy aveva sottratto una grossa somma di denaro dalle casse della clinica ed era sparita nel nulla. Nessuno venne mai a reclamare quel denaro, ma la madre lamenta di non averne ancora mai visto nemmeno un centesimo. Non appena sente il nome Lillianfield, Andy comincia a sospettare che la faccenda del risarcimento sia una montatura. Arrivato a Boston, Andy raggiunge una casa su una scogliera, dove dovrebbe essere domiciliato il dr. Lillianfield. Entrato nella casa vede una statuina in legno che la moglie aveva con s\u00e9 quando vivevano insieme. Sentendo arrivare qualcuno, Andy si nasconde nel sottoscala e vede entrare Tracy in compagnia di Jed; Andy a questo punto capisce che i due sono amanti e che Tracy non solo lo ha tradito, ma che lo ha sposato solo per fingere che il padre del feto abortito fosse lui. Andy capisce, inoltre, che non esiste nessun dottor Lillianfield e che in realt\u00e0 si trattava di Jed.\nTornato a casa sua, Andy trova in camera da letto una siringa ipodermica contenente gocce di Perganol, un ormone che aumenta la fecondit\u00e0, ma se iniettato in dosi eccessive provoca cisti ovariche. Andy comprende finalmente la montatura organizzata da Tracy: la ragazza si era fatta iniettare le dosi massicce da Jed, per le cisti e simulare il tumore. Il suo complice l'avrebbe quindi operata cosicch\u00e9 Tracy intentasse una causa contro il Saint Agnes Hospital e ottenesse il risarcimento dall'assicurazione. Andy decide di vendicarsi del torto subito e fa trovare ai due amanti una siringa nel loro letto. Cos\u00ec Jed e Tracy, che attendono l'assegno del risarcimento, capiscono che Andy sa tutto e il chirurgo accusa la ragazza di non aver fatto bene le sue mosse, rimproverandola di essersi fatta mettere incinta apposta per far raddoppiare la somma. Tracy si incontra personalmente con Andy facendogli credere di voler tornare con lui; lui respinge le sue avances e la informa di aver capito tutto, ma lei gli resiste dicendogli che nessuno gli creder\u00e0. Andy per\u00f2 l'avvisa di avere come prova quella siringa contenente Perganol e che era anche stata vista da Billy, il loro piccolo vicino di casa, mentre Jed le faceva le iniezioni; inoltre, le comunica di aver modificato il suo testamento con una clausola: in caso lui venisse eliminato fisicamente, il piccolo Billy sar\u00e0 pronto a testimoniare per provare il loro coinvolgimento. Perci\u00f2 Andy ricatta Tracy ordinandole di dargli la met\u00e0 del risarcimento (10 milioni di dollari), altrimenti lui dir\u00e0 tutto alla polizia e Billy confermer\u00e0 la sua tesi. Jed cerca di convincere Tracy a sottostare al ricatto, ma lei, accecata dall'odio e dell'avidit\u00e0, propone a Jed di eliminare Billy. Al rifiuto di Jed, Tracy lo minaccia con una pistola; Jed continua a rifiutarsi, ritendola incapace di sparargli, ma Tracy lo uccide sparandogli due proiettili. Quella sera, Tracy si introduce furtivamente in casa di Billy per ucciderlo e, arrivata alle spalle del bambino, tenta di soffocarlo con un sacchetto. Scoprendo per\u00f2 che si tratta solo di un manichino, Tracy, capendo che si tratta di una trappola, \u00e8 colta da rabbia violenta ed usa il manichino per colpire tutto ci\u00f2 che le sta attorno. Improvvisamente, appare alla porta Andy e Tracy si scaglia contro di lui sfondando una ringhiera in legno e cadendo su un tavolo, che attuttisce la loro caduta. Tracy e Andy sono entrambi feriti, ma Tracy riprende le forze e cerca di colpirlo con un pezzo della ringhiera. Viene, per\u00f2, fermata da Dana ed arrestata. Mentre \u00e8 nella macchina della polizia, prima che questa venga messa in moto, Tracy sente il rumore periodico di un bastone da cieco che localizza gli scalini: \u00e8 Billy che rientra a casa con la mamma."}
{"id": "236980", "revid": "287204", "url": "https://it.wikipedia.org/wiki?curid=236980", "title": "Demilitarized zone", "text": "Nell\u2019ambito delle reti informatiche e della sicurezza informatica, una demilitarized zone (DMZ, in italiano zona demilitarizzata) \u00e8 una sottorete fisica o logica che contiene ed espone dei servizi ad una rete esterna non ritenuta sicura, come ad esempio Internet. Lo scopo di una DMZ \u00e8 di proteggere la rete LAN di un'organizzazione.\nDescrizione.\nNel senso militare e territoriale del termine il nome usato deriva dal termine \"zona demilitarizzata\", un'area tra stati nazionali in cui non \u00e8 consentita alcun'operazione militare, cio\u00e8 \u00e8 vista come zona non appartenente ad alcuna parte confinante.. Questo concetto metaforico \u00e8 applicabile in ambito informatico, in quanto una DMZ funziona come una piccola rete isolata posizionata tra Internet e la rete interna. Lo scopo della DMZ \u00e8 quello di aggiungere un ulteriore livello di sicurezza ad una rete locale aziendale, dove un nodo appartenente ad una rete esterna pu\u00f2 accedere soltanto ai servizi messi a disposizione, senza mettere a rischio e compromettere la sicurezza dell\u2019intera rete. Nel caso una delle macchine appartenenti alla DMZ sia sottoposta ad un attacco informatico, questo non si ripercuote sul resto della rete. Per chi si connette dall'esterno dell'organizzazione, la DMZ \u00e8 infatti una sorta di \"strada senza uscita\" o \"vicolo cieco\". La scelta di collocare questi host in un\u2019area come la DMZ \u00e8 perch\u00e9 sono quelli che forniscono servizi sia ad utenti interni che esterni alla rete locale e proprio a causa dell\u2019aumento potenziale di attacchi a servizi come server di posta elettronica, Web e Domain Name System (DNS) che vengono inseriti in tale zona.\nUna DMZ pu\u00f2 essere creata attraverso la definizione di policy distinte su uno o pi\u00f9 firewall. Genericamente i firewall intermedi controllano il traffico tra i server nella DMZ, i client interni ed esterni. Le connessioni dalle reti esterne verso la DMZ sono solitamente controllate tramite una tipologia di NAT chiamata \"port forwarding\" o \"port mapping\", implementata sul sistema che agisce da firewall che tipicamente sono di tipo packet filter. Una configurazione DMZ fornisce sicurezza dagli attacchi esterni, ma in genere non ha alcun effetto sugli attacchi interni come lo sniffing della comunicazione tramite un analizzatore di pacchetti o attacchi di spoofing.\nServizi.\nQualsiasi servizio di rete che pu\u00f2 essere offerto agli utenti della rete esterna ed interna pu\u00f2 essere inserito nella DMZ. I pi\u00f9 comuni di questi servizi sono:\nServer Web.\nI server Web potrebbero dover comunicare con un database interno per fornire alcuni servizi specializzati. A volte \u00e8 anche buona norma configurare una Zona Militarizzata Classificata (CMZ) separata dalla DMZ, cio\u00e8 una zona militarizzata altamente monitorata che comprende per lo pi\u00f9 server Web e server simili che si interfacciano con il mondo esterno, cio\u00e8 Internet. In questo modo proteggiamo i server di database mettendoli in una zona separata dalla DMZ essendo quest\u2019ultima pubblicamente accessibile. In genere, non \u00e8 una buona norma consentire al server Web di comunicare direttamente con il server database sottostante. Invece, pu\u00f2 essere utilizzato un firewall dell'applicazione che funge da mezzo di comunicazione tra il server del database e il server web. Ci\u00f2 fornisce un ulteriore livello di sicurezza, sebbene pi\u00f9 complesso. Questo tipo di configurazione ha per\u00f2 uno svantaggio dovuto al fatto che gli utenti della workstation non possono usare directory di rete e apportare modifiche direttamente a pagine Web o altri file e quindi costretti ad usare protocolli applicativi come FTP per caricare o scaricare le pagine. \nServer Email.\nI messaggi di posta elettronica degli utenti sono confidenziali quindi sono generalmente memorizzati su server a cui non \u00e8 possibile accedere da Internet, e quindi inserito in una zona LAN. Per far s\u00ec che il server di posta interno comunichi con server di posta esterni, viene posto un server ausiliario nella DMZ, il quale riceve email in arrivo e le inoltra al server interno principale. In questo modo \u00e8 possibile controllare la posta in arrivo sulla DMZ ad esempio tramite sandbox o antivirus prima di inoltrarla.\nServer DNS.\n\u00c8 possibile avere diverse configurazioni riguardante la posizione e il numero di server DNS in una DMZ. Se si dispone di un solo set di server DNS, sia per la zona interna che esterna, \u00e8 necessario inserirli nella DMZ e consentire cos\u00ec agli utenti locali di accedervi anzich\u00e9 collocarli nella stessa rete interna e configurare nel firewall le richieste DNS esterne, la quale \u00e8 una prassi poco sicura poich\u00e9 permettiamo ad utenti esterni di accedere alla rete interna. La configurazione pi\u00f9 comune consiste nell\u2019usare due set di server DNS, un set di DNS interni e un set di server accessibili esternamente collocati nella DMZ, che \u00e8 sicura ma accessibile solo dalla rete pubblica.\nProxy.\nPer dare maggiore supporto e sicurezza alla struttura vengono usati dei firewall che lavorano a livello applicativo.\nServer Proxy.\nPer favorire una maggiore sicurezza e conformit\u00e0 agli standard legali definiti ad esempio da HIPAA (The Health Insurance Portability and Accountability Act) e ragioni di monitoraggio \u00e8 opportuno, in un'ambientazione aziendale, la presenza di un server proxy nella DMZ. I vantaggi introdotti sono i seguenti:\nReverse Proxy Server.\n\u00c8 come un server proxy normale, fa da intermediario, ma ha lo scopo inverso. Invece di fornire un servizio agli utenti interni che desiderano accedere a una rete esterna, fornisce l'accesso indiretto per una rete esterna (di solito Internet) alle risorse interne. Questo \u00e8 un ulteriore livello di sicurezza, che \u00e8 particolarmente consigliato quando \u00e8 necessario accedere alle risorse interne dall'esterno. Solitamente tale meccanismo di proxy inverso viene fornito utilizzando un firewall a livello di applicazione in quanto si concentrano sulla forma specifica del traffico piuttosto che sul controllo dell'accesso a specifiche porte TCP e UDP come fa un firewall che si limita solo a filtrare i pacchetti.\nArchitettura.\nUna DMZ pu\u00f2 essere progettata in modi diversi a seconda delle esigenze e dei requisiti di rete desiderati, e tipicamente \u00e8 una soluzione adottata dalle grandi aziende. Due tra le configurazioni pi\u00f9 comuni sono: con un singolo firewall, noto anche come modello a tre gambe, e con doppio firewall. Queste architetture possono essere ampliate per creare architetture molto complesse a seconda dei requisiti di rete. \nSingolo firewall.\nLa rete dispone di un singolo firewall con almeno 3 interfacce di rete, le quali forniscono rispettivamente un collegamento con: \nIl firewall che gestisce il tutto diventa l\u2019unica possibile falla di sicurezza per la rete intera e deve essere in grado di gestire tutto il traffico diretto alla DMZ e alla rete interna. Rappresenta una configurazione poco sicura dovuta proprio alla presenza di un unico firewall.\nDoppio firewall.\nUn approccio pi\u00f9 sicuro consiste nell'utilizzare due firewall per creare una DMZ. La configurazione consiste nell\u2019usare un primo firewall esterno come prima linea di difesa e deve essere configurato per consentire solo il traffico destinato alla DMZ. Il secondo firewall interno che consente solo il traffico dalla DMZ alla rete interna. La presenza di due firewall \u00e8 una sicurezza aggiuntiva per la rete interna perch\u00e9 invece di un unico punto di sicurezza ne troviamo due. C'\u00e8 ancora pi\u00f9 protezione se i due firewall usati provengono da due diversi fornitori, perch\u00e9 rende meno probabile che entrambi i dispositivi soffrano delle stesse vulnerabilit\u00e0 di sicurezza. \nUno degli svantaggi di questa architettura \u00e8 che \u00e8 pi\u00f9 costoso, sia da acquistare che da gestire. La pratica di utilizzare firewall diversi da diversi fornitori viene talvolta descritta come una componente di una strategia di sicurezza \"difesa in profondit\u00e0\u201d\nDal punto di vista topologico si pu\u00f2 avere un'ulteriore differenziazione di questa struttura, ovvero una configurazione doppio firewall \u201cin line\u201d o a T. Nel primo caso abbiamo un firewall esterno ed un firewall interno e nella zona compresa tra i due si trova la DMZ, mentre nel secondo caso abbiamo un primo firewall esterno collegato ad uno switch da cui si diramano due collegamenti protetti ognuno da un firewall interno che fanno da barriera rispettivamente alla workstation e una zona in cui vi sono i dati aziendali.\nHost DMZ (Pseudo DMZ).\nAlcuni router domestici si riferiscono erroneamente alla configurazione di un host esposto come \"DMZ\". \u00c8 possibile specificare l'indirizzo IP di un computer nella rete interna a cui tutti i pacchetti vengono inoltrati da Internet, che non pu\u00f2 essere assegnato a un altro destinatario tramite la tabella NAT. Ci\u00f2 rende l'host (anche per potenziali aggressori) accessibile da Internet. Il port forwarding delle porte effettivamente utilizzate \u00e8 preferibile se possibile e questo perch\u00e9 il tutto ruota su questo concetto, perch\u00e9 \u00e8 l\u2019operazione che consente di dirigere il traffico generato da un nodo della rete verso una o pi\u00f9 porte di comunicazione del router, e questi permette all\u2019utente che si connette dall\u2019esterno di raggiungere la risorsa di rete associata a quella porta senza l\u2019impedimento di filtri che rallenti lo scambio di dati o renda la comunicazione complicata."}
{"id": "236981", "revid": "16758", "url": "https://it.wikipedia.org/wiki?curid=236981", "title": "Iomain", "text": ""}
{"id": "236982", "revid": "767487", "url": "https://it.wikipedia.org/wiki?curid=236982", "title": "Il suo destino (film 1920)", "text": "Il suo destino \u00e8 un film del 1921 diretto da Georges-Andr\u00e9 Lacroix."}
{"id": "236983", "revid": "125110998", "url": "https://it.wikipedia.org/wiki?curid=236983", "title": "Melinda Gates", "text": "Biografia.\nDopo essersi laureata in scienze informatiche e in economia all'Universit\u00e0 Duke nel 1986, Melinda French prese un master in business administration alla Duke's Fuqua School of Business nel 1987, per poi cominciare a lavorare come sviluppatore di software alla Microsoft sempre nel 1987.\nLasci\u00f2 il suo incarico alla Microsoft nel 1996, quando si spos\u00f2 con Bill Gates insieme al quale nel gennaio del 2000 fond\u00f2 la Fondazione Bill &amp; Melinda Gates. In aggiunta al suo ruolo nella fondazione, divenne membro del consiglio d'amministrazione della Duke University e co-presidente della commissione governativa dello stato di Washington sull'educazione infantile. Inoltre divenne parte del consiglio d'amministrazione di \"Drugstore.com\" e del prestigioso \"The Washington Post\".\nViveva con il marito e i suoi tre figli a Medina vicino a Seattle nello stato di Washington. Nel 2008 il marito Bill Gates ha lasciato le azioni di Microsoft alla moglie Melinda Gates (eccetto i diritti principali dell'azienda che rimarranno suoi), mentre lui si dedicher\u00e0 a tempo pieno alla sua attivit\u00e0 filantropica.\nNel maggio 2021 annuncia il divorzio dal marito Bill Gates con un comunicato congiunto su Twitter."}
{"id": "236984", "revid": "16758", "url": "https://it.wikipedia.org/wiki?curid=236984", "title": "Shinney", "text": ""}
{"id": "236985", "revid": "120453992", "url": "https://it.wikipedia.org/wiki?curid=236985", "title": "John Bruton", "text": "Formazione.\nSi \u00e8 laureato presso la scuola gesuita Clongowes Wood College, poi ha studiato economia all'University College di Dublino e giurisprudenza al King's Inns, ottenendo nel 1970 il titolo di barrister (un avvocato che rappresenta il cliente in tribunale). Fu coinvolto in attivit\u00e0 politiche sotto Fine Gael, a cui si un\u00ec nel 1965.\nAttivit\u00e0 politica.\nNel 1969 fu eletto a D\u00e1il \u00c9ireann per la prima volta. \u00c8 stato rieletto con successo alle elezioni del 1973, 1977, 1981, del 1982, novembre 1982, 1987, 1989, 1992, 1997 e 2002, ricoprendo l'incarico di Teacht Dal nella camera bassa del Parlamento irlandese.\nNegli anni 1973-1977 fu segretario parlamentare. Dal giugno 1981 al marzo 1982 \u00e8 stato ministro delle finanze. Dal dicembre 1982 al dicembre 1983 \u00e8 stato ministro dell'industria e dell'energia, poi in seguito ministro dell'industria, del commercio e del turismo (fino al febbraio 1986), ministro delle finanze (fino a gennaio 1987) e ministro dei servizi pubblici (fino al marzo 1987). Nel 1990 \u00e8 diventato il nuovo presidente di Fine Gael.\nPrimo ministro.\nDopo le elezioni del 1992, il suo partito si \u00e8 trovato in opposizione. Tuttavia, quando nel 1994 si verific\u00f2 una spaccatura nella coalizione di governo di Laburisti e Fianna F\u00e1il, John Bruton si schier\u00f2 a capo del nuovo gabinetto creato da FG, Partito Laburista e Sinistra Democratica. Ha ricoperto questo incarico dal dicembre 1994 al giugno 1997. Durante questo periodo, tra gli altri ha condotto la Presidenza irlandese dell'Unione europea, durante la quale sono stati portati a termine i negoziati sul Patto di stabilit\u00e0 e crescita.\nNel 2001, si \u00e8 dimesso da capo del partito. Rimase membro del parlamento, lo rappresent\u00f2 nella Convenzione europea. Nel 2004, si \u00e8 dimesso dal mandato del deputato. Da dicembre 2004 a ottobre 2009, \u00e8 stato ambasciatore dell'Unione europea negli Stati Uniti.\nVita privata.\n\u00c8 sposato con Finola Bruton, ha quattro figli. \u00c8 il fratello del politico di Richard Bruton"}
{"id": "236986", "revid": "438678", "url": "https://it.wikipedia.org/wiki?curid=236986", "title": "Il suo destino (film 1938)", "text": "Il suo destino \u00e8 un film del 1938, diretto dal regista Enrico Guazzoni.\nDistribuzione.\nIl film venne distribuito nel circuito cinematografico italiano il 25 novembre del 1938."}
{"id": "236987", "revid": "767487", "url": "https://it.wikipedia.org/wiki?curid=236987", "title": "Il temerario (film 1952)", "text": "Il temerario (\"The Lusty Men\") un film western del 1952 diretto da Nicholas Ray.\n\u00c8 ispirato al romanzo \"King of the Cowpokes\" di Claude Stanush (1946).\nTrama.\nJeff McCloud, una gloria del rodeo rimasto ferito da un infortunio, visita la sua ex casa natale, dove incontra Wes e Louise Merritt, una giovane coppia intenzionata ad acquistarla. Wes, anch'egli nel mondo del rodeo, chiede a McCloud di aiutarlo a migliorare nella disciplina. McCloud riesce a renderlo un campione; ma questo crea tensioni con Louise, preoccupato per i rischi che corre il marito.\nL'ascesa e la rapida gloria di Wes preoccupano sempre di pi\u00f9 Louise, che supplica Jeff di incitarlo a smettere. \u00c8 allora che egli dichiara che la sua unica motivazione per insegnare a Wes la sua arte era di starle vicino, poich\u00e9 innamoratosi di lei. Louise, per\u00f2, lo respinge.\nMcCloud acconsente alla richiesta di Louise e la porta a una festa, che provoca una discussione con Wes che degenera in una rissa, in cui Jeff mette fuori combattimento il giovane. Successivamente, nonostante non si alleni da tempo, McCloud decide di ritornare a competere nei rodei. All'inizio tutto procede bene, ma alla fine di una esibizione su un cavallo, cade; un piede gli rimane per\u00f2 incastrato in una staffa, venendo trascinato con la grande potenza dell'animale lungo tutta la pista.\nL'incidente provoca la morte di Jeff e la consapevolezza di Wes, che decide di smettere con il rodeo per realizzare il suo primo progetto, prendere una fattoria e vivere l\u00ec in pace con sua moglie.\nProduzione.\nNel 1950 furono indicati il nome di Robert Parrish per la regia e quello dell'attore George Montgomery per uno dei due principali ruoli maschili. Per documentarsi esaurientemente, lo sceneggiatore Horace McCoy frequent\u00f2 l'ambiente del rodeo per cinque mesi. Scontento della sceneggiatura, Parrish abbandon\u00f2 il progetto e, dopo la sua diserzione, il produttore Jerry Wald prese in considerazione l'idea di affidarne la regia a John Huston, a Raoul Walsh oppure ad Anthony Mann. Nell'agosto del 1951 fu invece annunciato che il regista del film sarebbe stato Nicholas Ray e che la parte del protagonista sarebbe stata affidata a Robert Mitchum. Per il principale ruolo femminile la RKO si fece prestare l'attrice Susan Hayward dalla 20th Century Fox. Le riprese iniziarono prima che la sceneggiatura fosse completata. Robert Parrish rientr\u00f2 in scena per girare alcune sequenze in pochi giorni quando Nicholas Ray rimase infortunato durante le riprese."}
{"id": "236989", "revid": "767487", "url": "https://it.wikipedia.org/wiki?curid=236989", "title": "Il temerario (film 1975)", "text": "Il temerario (\"The Great Waldo Pepper\") \u00e8 un film del 1975 diretto da George Roy Hill.\nAmbientato negli Stati Uniti d'America alla fine degli anni Venti, narra gli avvenimenti del mondo dell'aviazione, dell'aspetto romantico e cavalleresco del volo che i piloti militari, reduci dalla prima guerra mondiale, narravano nei loro racconti e dell'avvento dell'aviazione commerciale, con le sue regole dettate da una concezione lontana da quella epica.\nTrama.\nNebraska, anni Venti: Waldo Pepper \u00e8 un giovane aviatore reduce dalla prima guerra mondiale che al ritorno in patria decide di guadagnarsi da vivere volando, con il proprio biplano Standard J dipinto di giallo, convincendo occasionali clienti a sorvolare le proprie fattorie, contemplando dall'alto i propri possedimenti, e atterrando su campi improvvisati nei pressi di cittadine agricole.\nPepper racconta della sua pi\u00f9 importante impresa, il duello aereo con l'asso dell'aviazione tedesca Ernst Kessler, nel quale verr\u00e0 cavallerescamente risparmiato per rispetto all'onore ed alla bravura dimostrata in battaglia.\nIn realt\u00e0 Pepper non affront\u00f2 mai Kessler; partecip\u00f2 attivamente alle azioni belliche solamente nell'ultimo periodo dopo aver espletato il ruolo di istruttore nelle retrovie. Usa cos\u00ec quella storia per dare ulteriore lustro al suo personaggio.\nDurante uno dei suoi voli Pepper scorge un altro pilota intento a promuovere il suo show, Axel Olsson, che dopo uno colorito scambio di opinioni su chi potesse lavorare su quella piazza si vede costretto ad un atterraggio di fortuna a causa del sabotaggio di Pepper al suo carrello d'atterraggio. Tuttavia, dopo la conoscenza di Waldo con Mary Beth, le conoscenze e passioni comuni trasformano la diffidenza iniziale in un'amicizia tra i due.\nInsieme escogitano un numero acrobatico per poter essere assunti nel Circo Volante Dillhoefer, uno show aereo acrobatico nel quale il suo proprietario, \"Doc\" Dillhoefer, per aumentare la curiosit\u00e0 del pubblico richiedeva ai propri piloti spericolate acrobazie. Dillhoefer, che aveva tra i suoi \"artisti\" proprio Ernst Kessler, doveva sostituire il pilota tedesco che avrebbe abbandonato lo show: offre quindi ai due il suo posto a patto di riuscire ad eseguire un numero strabiliante. Tuttavia avviene un incidente: il velivolo non riesce ad alzarsi sufficientemente da terra e va a sbattere contro il tetto di un fienile. \nConvalescente, Waldo torna nel suo paese, in Kansas, ospite della sua vecchia fidanzata Maude e della sua famiglia. Il fratello di Maude, Ezra, vecchio amico di Waldo ed appassionato costruttore di aeroplani, gli confida la sua intenzione di realizzare un monoplano ad alte prestazioni appena si sar\u00e0 rimesso abbastanza da ritornare a volare.\nAlla sua guarigione Dillhoefer decide di assumere Waldo ed Axel, introducendo successivamente numerose giovani donne nello spettacolo, tra cui Mary Beth e Patsy come nuova attrazione per il suo spettacolo. Mary Beth, sostenendo di essere in grado di passeggiare sulle ali in abiti succinti, al momento di passare a bassa quota sull'aereo condotto da Axel sopra una citt\u00e0 per richiamare i propri abitanti, si fece prendere dal panico bloccandosi abbracciata ad uno dei montanti che collegava l'ala superiore a quella inferiore: da l\u00ec l'incidente che le costa la vita.\nDopo la morte di Mary Beth e l'inchiesta dell'ispettore \"Newt\" Podts (che durante la guerra era il caposquadriglia di Waldo), il Circo volante di Dillhoefer viene chiuso. \"Newt\" afferma che quel tipo di volo acrobatico ha ormai fatto il suo tempo ed \u00e8 troppo distante dalle norme di sicurezza necessarie: per continuare a volare, Waldo e Axel dovranno anche sostenere un esame ed acquisire il brevetto di pilotaggio.\nAxel, colpito dalle parole di \"Newt\", decide di ritirarsi dal mondo dell'acrobazia e di studiare per acquisire la licenza di pilota commerciale: al contrario Pepper non accetta di dover sottostare a dei regolamenti governativi per poter volare sognando il momento in cui avrebbe potuto effettuare un looping rovesciato, manovra acrobatica mai riuscita fino a quel momento. Ezra era nel frattempo riuscito a completare il monoplano da lui ideato convinto che fosse in grado di poter permettere di effettuare, nelle mani di Waldo, quella difficile manovra. Waldo per\u00f2 non era ancora in possesso della licenza ed Ezra, convinto dalle qualit\u00e0 del suo apparecchio decise di tentare lui stesso l'impresa. Dopo un paio di tentativi non completamente riusciti il velivolo precipita. Waldo accorso in aiuto dell'amico intrappolato nell'abitacolo si port\u00f2 dietro il pubblico, nella sua ignoranza, curioso ed entusiasta di assistere da vicino ad un disastro aereo. Ezra, ferito ma ancora vivo, \u00e8 incastrato nella fusoliera distrutta: ma l'incuranza di uno spettatore che getta una sigaretta accesa nelle vicinanze del velivolo provoca un incendio costringendo Waldo a colpire l'amico per evitargli le atroci sofferenze di essere bruciato vivo. La nuova perdita e l'ottusa curiosit\u00e0 della gente attratta dalla morte alimenta la rabbia di Waldo che, appropriatosi di uno degli aerei dello show, si precipita a bassa quota sulla folla nel tentativo di disperderla, distruggendo l'attrezzatura della manifestazione e precipitando lui stesso alla fine del volo.\nQuesto episodio gli preclude ogni possibilit\u00e0 di ottenere un brevetto di volo e segna la fine della sua carriera di pilota.\nNon disposto a sottostare alla restrizione, Waldo viene a conoscenza della possibilit\u00e0 di partecipare ad un film che si stava girando ad Hollywood proprio sulla vita di Ernst Kessler il quale era stato assunto come consulente. Waldo riesce quindi a convincere Axel a proporsi alla produzione. Axel, che aveva deciso di sposarsi, accetta allettato dai notevoli guadagni ma Waldo deve ricorrere ad un espediente per evitare una nuova infrazione federale che gli avrebbe assicurato la galera: si presenta quindi con un nome falso ottenendo cos\u00ec il contratto con la casa di produzione. Pur nella finzione, ritrova le atmosfere del periodo bellico incontrando di persona Ernst Kessler. Quest'ultimo narra dal suo punto di vista l'episodio del combattimento vittorioso del tedesco con cinque avversari contemporaneamente conclusosi con l'abbattimento dei primi quattro e con un gesto cavalleresco nei confronti dell'ultimo, che era ad un passo dall'abbatterlo e che lo avrebbe sopraffatto se le sue mitragliatrici non si fossero inceppate. Riconoscendogli il valore, Kessler, invece di abbatterlo a sua volta, lo aveva avvicinato con il suo caccia triplano Fokker Dr.I facendogli il saluto militare prima di allontanarsi.\nIl rispetto instaurato in quel momento tra i due uomini convincono Kessler a volere proprio Waldo nella scena del film che riproduce gli ultimi istanti di quel duello: una serie di passaggi ravvicinati cominciano a causare danni sempre pi\u00f9 consistenti alle strutture dei due velivoli fino al ripetersi del gesto di saluto di Kessler, che impossibilitato a continuare il volo manovrato, decide di rendere omaggio all'abilit\u00e0 di Waldo Pepper con quel gesto di resa.\nLa didascalia che compare al momento del fermo immagine conclusivo informa il pubblico che Waldo Pepper, comunque, morir\u00e0 entro pochi anni, nel 1931, molto probabilmente in un incidente aereo."}
{"id": "236990", "revid": "767487", "url": "https://it.wikipedia.org/wiki?curid=236990", "title": "Il tempo si \u00e8 fermato (film 1948)", "text": "Il tempo si \u00e8 fermato \u00e8 un film del 1948 diretto da John Farrow, tratto dal romanzo \"L'enorme ingranaggio\" (\"The Big Clock\") di Kenneth Fearing.\nNel 1987 dallo stesso romanzo \u00e8 stato tratto il film \"Senza via di scampo\" di Roger Donaldson con Kevin Costner e Gene Hackman.\nTrama.\nAll'interno di un grattacielo il tempo \u00e8 scandito da un gigantesco orologio che simboleggia l'ossessione di Earl Janoth, potente magnate della stampa, per l'ordine e la puntualit\u00e0. Durante un'animata discussione, Janoth uccide in un impeto di collera la propria amante Pauline York, e si rivolge al suo fedele aiutante Steve Hagen, che lo accompagna e lo consiglia in ogni frangente, affinch\u00e9 questi lo aiuti a depistare le indagini.\nGeorge Stroud, stretto collaboratore di Janoth e giornalista di cronaca nera, si ritrova ad indagare proprio sull'omicidio di Pauline York, e deve constatare che i falsi indizi forniti da Hagen e Janoth portano direttamente a lui stesso. Stroud deve quindi tentare di salvarsi dall'ingranaggio costruito attorno a lui dalla diabolica coppia, dimostrando sia la propria innocenza che la colpevolezza di Janoth e la complicit\u00e0 di Hagen nell'uccisione di Pauline."}
{"id": "236991", "revid": "842", "url": "https://it.wikipedia.org/wiki?curid=236991", "title": "Melinda French", "text": ""}
{"id": "236992", "revid": "205250", "url": "https://it.wikipedia.org/wiki?curid=236992", "title": "Fernando Savater", "text": " \nBiografia.\nSavater \u00e8 stato docente di Filosofia per pi\u00f9 di trent'anni nei Paesi Baschi e presso l'Universidad Complutense di Madrid, divenendo noto soprattutto in Spagna per il suo vasto lavoro di divulgazione filosofica e di critica culturale. \u00c8 conosciuto per il suo pensiero libertario e anticonformista. Ha preso parte attiva a diverse organizzazioni impegnate per la pace nei Paesi Baschi e contro il terrorismo e il nazionalismo basco. Le critiche al nazionalismo basco hanno collocato Savater al centro di numerose polemiche. \u00c8 stato minacciato di morte dall'ETA e ha vissuto protetto da una scorta per oltre un decennio fino alla fine del 2011. I nazionalisti, in particolare i baschi, lo accusano di essere un nazionalista di segno opposto, spagnolo e centralista.\nNel 2007 ha fondato un nuovo partito politico chiamato Unione Progresso e Democrazia con l'ex parlamentare socialista Rosa D\u00edez per opporsi ai diversi movimenti nazionalisti emergenti nella politica tradizionale spagnola.\nPensiero.\nSavater ha riconosciuto di essere stato influenzato da Nietzsche, Cioran e Spinoza. Negli anni settanta fu considerato a lungo un discepolo di Agust\u00edn Garc\u00eda Calvo (1926-2012), ma dal 1981 le sue vie sono apparentemente separate. Come scrive nella sua autobiografia: \u00ab\"\u00e8 stato fondamentale nella mia evoluzione intellettuale e morale trovarlo, prima di staccarmi da lui\".\u00bb\nVolutamente al di fuori delle correnti di pensiero della storia della filosofia la sua caratteristica principale \u00e8 la semplicit\u00e0 dello stile compositivo convinto com'\u00e8 che \u00ab\"la filosofia non \u00e8 sapere come se la cavava Socrate, nell\u2019Atene di venticinque secoli fa, per vivere meglio, ma di come noi, possiamo comprendere e utilizzare meglio la nostra esistenza\".\u00bb\nLa sua vuole essere una \"filosofia della vita\" come appare nella sua forse pi\u00f9 nota opera \"Etica per un figlio\" (\"\u00c9tica para Amador\") dove dialogando pacatamente e con spunti anche umoristici con il figlio Amador cerca di rispondere alle domande sulla vita partendo dal presupposto che \u00ab\"non \u00e8 vero che un\u2019etica laica, senza assoluti e senza miti, non pu\u00f2 fornire modelli educativi efficaci. Savater lo dimostra persuasivamente: la moralit\u00e0 risulta soprattutto caratterizzata come autonomia, capacit\u00e0 di non sottomettersi, amor di s\u00e9 nel senso migliore del termine. Un libro intenso ma anche amichevole, che genitori e maestri dovrebbero leggere e commentare insieme ai loro figli, discepoli, amici adolescenti\".\nQuando l'etica, sostiene Savater, si pone la fondamentale domanda di che cosa sia il \"bene\" la risposta non pu\u00f2 essere un'astratta definizione poich\u00e9 a noi occorre sapere che alcune cose sono \"cattive\" perch\u00e9 ci procurano un male e altre \"buone\" perch\u00e9 sono vantaggiose e utili. Vi sono poi le cose buone il cui uso smodato fa divenire cattive. Altre ancora come la bugia sono per definizioni cattive eppure esiste anche la bugia utile, \"le nobili menzogne\" di Platone\nTutto questo dimostra che non possiamo nel comportamento etico riferirci a regole assolute, fissate una volta per tutte e che la soluzione di un giusto comportamento dipende dal nostro senso di libert\u00e0 che non vuol dire onnipotenza ma libert\u00e0 di decidere, di reagire agli avvenimenti , di tentare di trovare delle soluzioni imparando a \"saper vivere\" che \u00e8 poi quello che caratterizza l'etica."}
{"id": "236993", "revid": "767487", "url": "https://it.wikipedia.org/wiki?curid=236993", "title": "Il tempo si \u00e8 fermato (film 1958)", "text": "Il tempo si \u00e8 fermato \u00e8 un film del 1958 scritto e diretto da Ermanno Olmi.\nTrama.\nRoberto Seveso, un giovane studente universitario, trova lavoro come guardiano invernale di una diga nei pressi del monte Adamello, in sostituzione di Pedranzini, un operaio rimasto a casa perch\u00e9 la moglie ha partorito.\nNella baracca, immersa nel silenzio e nell'isolamento della montagna, il giovane dovr\u00e0 convivere con un collega anziano, un taciturno padre di famiglia di nome Natale. La iniziale reciproca diffidenza si trasformer\u00e0 col tempo in simpatia reciproca.\nProduzione.\nConcepito come documentario per l'Edison-Volta, crebbe tra le mani del giovane Olmi, divenendo il suo primo lungometraggio, girato con attori non professionisti e con suono in presa diretta in piena aderenza ai canoni del neorealismo.\nCuriosit\u00e0.\nIl giovane protagonista del film, Roberto Seveso, sar\u00e0 poi aiuto-operatore e operatore di Olmi rispettivamente nel cortometraggio \"Il grande paese d'acciaio\" del 1960 e nel lungometraggio I fidanzati del 1963.\nErmanno Olmi aveva lavorato come fattorino alla Edison-Volta, per mantenersi agli studi quando frequentava l'Accademia di Arte Drammatica a Milano. Successivamente realizz\u00f2 per la stessa azienda una serie di documentari.\nCritica.\n\"Il Morandini\" commenta: \u00abRacconto di comportamenti pi\u00f9 e prima ancora che di psicologie, non fa concessioni allo spettacolo o al romanzo: nessun incidente, nemmeno una piccola slavina, tutto concentrato sui gesti, gli oggetti, i piccoli particolari quotidiani con un filo di bonaria ironia. Una piccola musica, un film di grazia\u00bb.\nPer \"Il Mereghetti\": \u00abIl rigore stilistico e la partecipe aderenza agli eventi sono alla base di un'intensa ed emozionante parabola sul rapporto fra gli uomini e la natura, sul valore di un mondo impermeabile ai sussulti della modernit\u00e0\u00bb."}
{"id": "236995", "revid": "438678", "url": "https://it.wikipedia.org/wiki?curid=236995", "title": "Il terzo occhio (film 1966)", "text": "Il terzo occhio \u00e8 un film del 1966 diretto da James Warren (\"alias\" Mino Guerrini).\nTrama.\nIl giovane conte Mino vive con la madre e la cameriera gelosa Martha in un castello in campagna. Pochi giorni prima del matrimonio con la bella Laura, questa muore in un incidente d'auto e poco dopo la madre viene uccisa. Mino perde sempre di pi\u00f9 la testa e successivamente uccide alcuni giovani ragazze. Marta lo ama e copre le sue azioni. Un giorno, per\u00f2, la sorella pi\u00f9 giovane di Laura, Daniela, giunge al castello. La follia di Mino aumenta ulteriormente.\nProduzione.\nIl soggetto del film \u00e8 del produttore Ermanno Donati, che \u00e8 accreditato con il nome Phil Young. I crediti della pellicola riportano che la trama \u00e8 basata sul famoso assassino seriale francese Gilles de Rais, ma questo \u00e8 immaginario. Il film \u00e8 entrato in produzione nel giugno 1965. \u00c8 stato girato a Villa Parisi, in provincia di Roma.\nColonna sonora.\nIl \"main title\" della pellicola \u00e8 lo stesso di \"Lo spettro\", diretto da Riccardo Freda nel 1963, e la cui colonna sonora era composta da Francesco De Masi.\nDistribuzione.\n\"Il terzo occhio\" ha riscontrato problemi con la censura italiana all'epoca della sua uscita. Il 28 febbraio 1966 il film \u00e8 stato respinto in quanto ritenuto \"contrario alla morale pubblica\". La censura ha anche osservato che \"oltre a diverse scene di nudo femminile quasi integrale e rapporti eccessivamente espliciti, il film presenta episodi di necrofilia, primi piani di scene orribili con sangue e violenza brutale, presentate con vero sadismo e un'insistenza prolungata che trasmette senso di compiacimento da parte dei produttori\". La pellicola \u00e8 stata successivamente distribuita nei cinema italiani dalla Medusa Film l'11 giugno 1966. Il film ha incassato complessivamente 72 milioni di lire a livello nazionale."}
{"id": "236996", "revid": "438678", "url": "https://it.wikipedia.org/wiki?curid=236996", "title": "Il terzo occhio (film 2003)", "text": "Il terzo occhio \u00e8 un film del 2003, diretto da Susanna Nicchiarelli.\nTrama.\nIn una beauty farm di Caramanico Terme sei donne di et\u00e0 e provenienza diverse si confrontano su sessualit\u00e0, femminilit\u00e0, corporeit\u00e0."}
{"id": "236997", "revid": "767487", "url": "https://it.wikipedia.org/wiki?curid=236997", "title": "Il tesoro del fiume (film 1936)", "text": "Il tesoro del fiume (\"Old Hutch\") \u00e8 un film del 1936 diretto da J. Walter Ruben. La sceneggiatura, firmata da George Kelly, si basa su \"Old Hutch Lives Up to It\", un racconto di Garret Smith pubblicato il 28 febbraio 1920 su \"The Saturday Evening Post\".\nProduzione.\nLe riprese del film, che fu prodotto dalla Metro-Goldwyn-Mayer (MGM), iniziarono l'8 giugno per durare fino al luglio 1936; a met\u00e0 agosto, vennero girate delle scene addizionali per il completamento del film.\nSonoro.\nDouglas Shearer, direttore del settore registrazioni della MGM, registr\u00f2 il film in monofonia, usando il Western Electric Sound System."}
{"id": "236998", "revid": "125625398", "url": "https://it.wikipedia.org/wiki?curid=236998", "title": "Il tesoro del fiume (film 1962)", "text": "Il tesoro del fiume \u00e8 un film documentario del 1962 diretto da Angio Zane."}
{"id": "236999", "revid": "767487", "url": "https://it.wikipedia.org/wiki?curid=236999", "title": "Il vagabondo (film 1941)", "text": "Il vagabondo \u00e8 un film italiano del 1941 diretto da Carlo Borghesio.\nTrama.\nPippo \u00e8 un candido e ingenuo vagabondo che vive con buon umore nonostante la povert\u00e0, accompagnando la giornata con la musica del suo organetto e condividendo l'amicizia con il dottor Camillo, sempre pronto a curare gratuitamente i suoi pazienti. Pippo condivide il suo modesto alloggio con due amici, Cresima - un aspirante scrittore sempre alla ricerca dell'ispirazione per il suo futuro romanzo - e Fanfulla, un ex maggiordomo gi\u00e0 a servizio di illustri famiglie. I tre vivono in un piccolo e semplice borgo; un giorno, non avendo niente da mettere in tavola per pranzo, Pippo si impegna a trovare il necessario attraverso l'aiuto dei vicini che volentieri dividono con lui il poco che hanno. Arrivati al momento della frutta, Pippo si mette a cercarla nella vicina campagna ed \u00e8 qui che conosce Lucilla, una giovane contadina che cattura la sua simpatia. Lucilla fornisce i prodotti della campagna a una vicina e nobile famiglia che vive in una splendida villa. In occasione di una consegna, Pippo la accompagna e ha cos\u00ec modo di entrare nella villa, entrando in alcune stanze della grande abitazione, ammirandone la grandezza e lo sfarzo. Casualmente assiste al colloquio tra due ospiti del marchese proprietario dell'edificio, uno dei quali pretendente e prossimo al matrimonio con la figlia del marchese stesso, Patrizia. Dalla conversazione Pippo apprende che il futuro matrimonio \u00e8 di solo interesse, in quanto il pretendente \u00e8 in realt\u00e0 uno spiantato finto barone. Sorpreso dai due ospiti, Pippo viene cacciato dal marchese, ma non prima di aver detto quello che aveva appreso, anche se al momento non creduto.\nTornato a casa, si addormenta e nel sogno immagina di veder arrivare il marchese, la consorte e la figlia Patrizia con una sontuosa auto, tutti grati di quanto avvenuto per merito di Pippo che ha potuto evitare con il suo provvidenziale intervento un matrimonio disastroso. Poi, all'improvviso, grazie a una medaglietta che porta al collo, viene riconosciuto come il nipote perduto sin dall'infanzia, portato alla villa per condividere la vita presso la sua nuova famiglia. Nel sogno la vicenda finisce poi con il fidanzamento fra Pippo e Lucilla e fra Patrizia ed il dottor Camillo.\nAl suo risveglio, Pippo capisce che tutto \u00e8 stato solo un sogno: ma proprio in quel momento arriva davvero l'auto del marchese che, grato per quanto avvenuto, invita veramente Pippo alla villa con la volont\u00e0 di offrirgli un futuro. Cos\u00ec Pippo si trasferisce nella sua nuova casa ma ben presto, deluso dalla vita che vi si conduce e dalla impossibilit\u00e0 di condividerla con i suoi amici e con Lucilla, decide di tornare ai suoi abiti di vagabondo e di tornare da Lucilla e alla sua vecchia esistenza."}
{"id": "237000", "revid": "767487", "url": "https://it.wikipedia.org/wiki?curid=237000", "title": "Il vagabondo (film 1966)", "text": "Il vagabondo \u00e8 il primo cortometraggio diretto da Rainer Werner Fassbinder nel 1965 in formato 16mm.\nNelle intenzioni dell'autore, la vicenda \u00e8 un omaggio al film \"Il segno del leone\" di \u00c9ric Rohmer.\nTrama.\nUn vagabondo, camminando per le strade di Monaco di Baviera, trova una pistola in un vicolo e tenta invano di liberarsene. Alla fine due ragazzi che lo hanno pedinato tentano di rubargliela fino a riuscirci, prendendosi anche gioco di lui."}
{"id": "237001", "revid": "438678", "url": "https://it.wikipedia.org/wiki?curid=237001", "title": "Il vendicatore (film 1938)", "text": "Il vendicatore \u00e8 un film del 1938, diretto dal regista Alexander Hall."}
{"id": "237002", "revid": "785863", "url": "https://it.wikipedia.org/wiki?curid=237002", "title": "Il vendicatore (film 1940)", "text": "Il vendicatore (\"Brother Orchid\") \u00e8 un film del 1940 diretto da Lloyd Bacon.\nTrama.\nDue gangster lottano per la supremazia nella banda, uno di loro rimarr\u00e0 gravemente ferito e la fidanzata lo deluder\u00e0 terribilmente. Questi due eventi lo porteranno a ritirarsi in convento.\nDistribuzione.\nLa pellicola usc\u00ec nelle sale italiane nel 1950."}
{"id": "237003", "revid": "438678", "url": "https://it.wikipedia.org/wiki?curid=237003", "title": "Il vendicatore (film 1959)", "text": "Il vendicatore \u00e8 un film del 1959 diretto da William Dieterle.\nTrama.\nTrasposizione del romanzo Dubrovskij di Aleksandr Sergeevi\u010d Pu\u0161kin. Cattivo barone fa morire di crepacuore un ex ufficiale dello zar ritiratosi in campagna. Il figlio del morto far\u00e0 vendetta e sposer\u00e0 l'angelica figlia del barone."}
{"id": "237005", "revid": "767487", "url": "https://it.wikipedia.org/wiki?curid=237005", "title": "Il vendicatore del Texas (film 1942)", "text": "Il vendicatore del Texas (\"Law and Order\") \u00e8 un film del 1942 diretto da Sam Newfield."}
{"id": "237006", "revid": "298229", "url": "https://it.wikipedia.org/wiki?curid=237006", "title": "Albert Reynolds", "text": ""}
{"id": "237007", "revid": "767487", "url": "https://it.wikipedia.org/wiki?curid=237007", "title": "Il vendicatore del Texas (film 1963)", "text": "Il vendicatore del Texas (\"Cattle King\") \u00e8 un film del 1963 diretto da Tay Garnett.\nBy Metro-Goldwin-Mayer, Inc. and Missouri Productions, Inc."}
{"id": "237008", "revid": "438678", "url": "https://it.wikipedia.org/wiki?curid=237008", "title": "Il verdetto (film 1948)", "text": "Il verdetto \u00e8 un film del 1948, diretto dal regista Lewis Allen."}
{"id": "237009", "revid": "438678", "url": "https://it.wikipedia.org/wiki?curid=237009", "title": "Il verdetto (film 1982)", "text": "Il verdetto (\"The Verdict\") \u00e8 un film drammatico del 1982 diretto da Sidney Lumet.\nSceneggiato da David Mamet sulla base dell'omonimo romanzo di Barry Reed, \u00e8 un dramma giudiziario all'insegna del disincanto, centrato sulla figura crepuscolare dell'avvocato anzich\u00e9 sui consueti meccanismi processuali.\nTrama.\nFrank Galvin, ex avvocato di successo ora alcolizzato, si ritrova tra le mani una causa sporca e importante, in cui \u00e8 coinvolto un famoso ospedale. La logica vorrebbe che accettasse i 210.000 dollari di risarcimento che l'ospedale gli offre per non andare al processo, ma la vista della propria cliente, ridotta a un vegetale dall'operato dei medici, e un istinto di rinascita umana professionale lo spingono ad affrontare la causa, anche contro la volont\u00e0 dei familiari della sua assistita. Dovr\u00e0 lottare contro i colpi bassi del celeberrimo avvocato dell'istituto, che lo priver\u00e0 del principale consulente a difesa e corromper\u00e0 una donna per spiarne le mosse.\nProduzione.\nCast.\nLa parte di Frank Galvin venne offerta a Robert Redford che rifiut\u00f2.\nLuoghi.\nLe riprese si sono divise tra Boston (Massachusetts), New York City e Toronto."}
{"id": "237010", "revid": "438678", "url": "https://it.wikipedia.org/wiki?curid=237010", "title": "Il vestito", "text": "Il vestito \u00e8 un film del 1996 diretto dal regista Alex van Warmerdam.\nTrama.\nUn disegnatore di abiti \u00e8 lasciato dalla fidanzata mentre, allo stesso tempo, riceve una telefonata da parte del suo datore di lavoro che lo accusa di scarso impegno. Poco dopo il disegnatore assiste a una lite tra una famiglia indiana e un operaio a causa del volume di uno stereo. L'operaio fa volare lo stereo dalla finestra e la lite prosegue per strada. Mentre si svolge la lite, il disegnatore nota il vestito della donna indiana: la fantasia del vestito diviene, nella sua mente a corto di idee, il disegno che proporr\u00e0 come capo trainante della stagione estiva della compagnia di abbigliamento per cui lavora. Uno dei soci contesta la scelta dei colleghi; oltre alla moglie costui perde pure il lavoro. La prima donna che indosser\u00e0 il vestito, cercando di apparire pi\u00f9 giovane, morir\u00e0 improvvisamente, mentre i successivi possessori si troveranno in situazioni bizzarre."}
{"id": "237013", "revid": "6923", "url": "https://it.wikipedia.org/wiki?curid=237013", "title": "Charles Haughey", "text": "\u00c8 stato Capo del Governo irlandese dall'11 dicembre 1979 al 30 giugno 1981, dal 9 marzo al 14 dicembre 1982 e dal 10 marzo 1987 all'11 febbraio 1992. Faceva parte del Fianna F\u00e1il."}
{"id": "237014", "revid": "767487", "url": "https://it.wikipedia.org/wiki?curid=237014", "title": "Il vetturale del Moncenisio (film 1916)", "text": "Il vetturale del Moncenisio \u00e8 un film del 1916 diretto da Leopoldo Carlucci."}
{"id": "237015", "revid": "438678", "url": "https://it.wikipedia.org/wiki?curid=237015", "title": "Il vetturale del Moncenisio (film 1927)", "text": "Il vetturale del Moncenisio \u00e8 un film muto del 1927 diretto da Baldassarre Negroni.\nTrama.\nDurante la campagna d'Italia francese un ufficiale deve attraversare le Alpi per portare un\nmessaggio del generale Bonaparte. Gli viene in aiuto Gian-Claudio Thibaut, vetturale del Moncenisio, che vive sulle Alpi con sua moglie Genoveffa e la piccola Giovanna. Ma un delatore denuncia lui e l'ufficiale francese che vengono cos\u00ec arrestati. \u00c8 il traditore stesso, che si finge amico, a portare a Genoveffa la notizia che il marito Gian-Claudio \u00e8 morto. Credendosi vedova, la donna va a vivere dal nonno, a Milano, poi, cedendo alle sempre pi\u00f9 intense attenzioni del traditore, accetta di sposarlo. Il vetturale, che si \u00e8 liberato ed in guerra ha compiuto atti di valore, ritrova infine la sua donna e, dopo aver compiuto giustizia, ricostituisce la sua famiglia nel sereno paese alpino.\nProduzione.\nL'edizione di Baldassarre Negroni \u00e8 la seconda tratta dal dramma \"Jean le cocher\" (1852) del drammaturgo francese Joseph Bouchardy (1810-1870). La prima risale al 1916, regia di Leopoldo Carlucci con interprete Achille Majeroni; ve ne sar\u00e0 poi una terza, sonora, del 1954, diretta da Guido Brignone ed interpretata da una giovanissima Virna Lisi.\nPer gli esterni di questa versione del 1927 fu scelta un'impraticabile valle dell'alto Cadore e i mezzi tecnici occorrenti furono trasportati con due aeroplani. Da notare inoltre che alcune scene vennero sperimentalmente girate a colori.\nIl film fu anche il primo ed unico dell'anno 1927 a godere dei benefici della legge 1121 del 16 giugno venendo quindi riconosciuto come \u00abpellicola dotata dei prescritti requisiti di dignit\u00e0 artistica e di buona esecuzione tecnica\u00bb.\nDalla cronaca dell'epoca.\nUna notizia di cronaca (che, probabilmente, va presa con beneficio d'inventario) dal titolo \"Una prova di coraggio di Masciste\" coinvolge l'attore Bartolomeo \"Maciste\" Pagano: \u00ab[...] mentre si giravano alcune scene de \"Il vetturale del Moncenisio\" [...] si verific\u00f2 un incidente che poteva avere tragiche conseguenze. [...] uno degli attori che rappresentavano la parte dei nemici in agguato, ad un tratto sent\u00ec franare la terra sotto i suoi piedi e precipit\u00f2 lungo la paurosa china. A stento riusc\u00ec ad afferrarsi ad un albero ed a restare sospeso sul burrone spalancato sotto di lui. Il disgraziato, a cui le forze cominciavano a venir meno, sarebbe certamente perito, se Maciste, noncurante del pericolo, non si fosse slanciato in suo aiuto, mentre tutti gli attori, rabbrividendo, assistevano alla lotta con la morte dei due uomini sospesi sul baratro, senza avere la possibilit\u00e0 di soccorrerli. E quando Maciste, dopo inaudite fatiche, trasse in salvo il compagno di lavoro, tutti i presenti alla terrificante scena scoppiarono in applausi all'indirizzo del valoroso attore, che aveva saputo dare una prova di coraggio e di forza, tanto pi\u00f9 ammirevole in quanto che fuori della finzione scenica\u00bb.\nCritica.\nAnche se \"Il vetturale del Moncenisio\" costituisce uno dei vertici dell'impegno produttivo della Pittaluga, per gli attuali storici cinematografici questa produzione italiana, ed in generale tutta quella del quinquennio che precede il sonoro, \u00abnon lascia che modeste tracce nel quadro dell'evoluzione del cinema mondiale\u00bb. Della stessa opinione fu anche un giudizio d'epoca: \u00ab\"Il Vetturale\" [...] \u00e8 senza dubbio un film fatto con molta larghezza di intenti e di mezzi. Per tutto il resto \u00e8 un ottimo film di dieci anni fa, impenetrabile, impermeabile alle nuove correnti che dall'America e anche dalla Germania urgono ogni giorno pi\u00f9 vive\u00bb.\nA. G[abrielli] in \"La rivista cinematografica\" del 15 novembre 1927: \u00ab[...] [La trama] cade nelle inevitabili deficienze d'una favola ricca di avventura: c'\u00e8 qualche sproporzione e qualche illogicit\u00e0 non convincente. Mal di poco. Ch\u00e9 l'abbondanza di fatti incastonati sulla gemma sempre a sicuro effetto della piet\u00e0 o dell'amore, hanno il merito invidiabile di mantener sempre viva l'esaltazione commossa della folla e di strappare ad essa quella condiscendenza per le venture men logiche che altrimenti sarebbe vano sperare. Certo, \u00e8 una trama che possiamo giudicare audace se la mettiamo a confronto con lo sciame dei soggetti americani dove il cuore entra molto di sghembo. Una trama che trionfer\u00e0: ch\u00e9 l'Italiano nasce con un'anima sua, e l'anima non si cambia a suon di dollari. Il Conte Negroni, il noto padre nobile della cinematografia italiana, ha diretto la parte artistica di questo film. Il pittore Domenico Gaido ha disegnato i costumi e gl\u00ec scenari. Un binomio eccellente [...]. Bartolomeo Pagano fu un Gian Claudio, come sempre, appassionato e dolce. E Rina de Liguoro interpret\u00f2 la parte di Genovieffa con anima veramente italiana.\nOttima la fotografia di Arata: luminosa e solida \u00bb."}
{"id": "237016", "revid": "438678", "url": "https://it.wikipedia.org/wiki?curid=237016", "title": "Il vetturale del Moncenisio (film 1954)", "text": "Il vetturale del Moncenisio \u00e8 un film del 1954 diretto da Guido Brignone, tratto dall'omonimo romanzo d'appendice di Giovanni Bouchardy.\nTrama.\nXIX secolo. Una donna, credendo di essere rimasta vedova del marito vetturale, si risposa con un nobile. Costui in realt\u00e0 sta tramando per entrare in possesso di una grossa eredit\u00e0, ma viene scoperto e si uccide. A questo punto il primo marito della donna, creduto morto, ricompare e si ricongiunge alla famiglia.\nProduzione.\nIl film \u00e8 ascrivibile al filone dei melodrammi sentimentali, comunemente detto \"strappalacrime\", molto in voga tra il pubblico italiano negli anni del secondo dopoguerra (1945-1955), in seguito ribattezzato dalla critica con il termine \"neorealismo d'appendice\".\nDistribuzione.\nIl film fu distribuito nelle sale cinematografiche italiane a partire dal 30 dicembre del 1954.\nVenne in seguito distribuito anche in Francia a partire dal 5 dicembre del 1956, con il titolo \"Voituri\u00e9r du Mont Cenis\".\nOpere correlate.\nIl romanzo di Bouchardy era stato gi\u00e0 trasposto al cinema all'epoca del muto con due diverse pellicole dal titolo omonimo: la prima del 1916 diretta da Leopoldo Carlucci e la seconda del 1927 diretta da Baldassarre Negroni."}
{"id": "237017", "revid": "466539", "url": "https://it.wikipedia.org/wiki?curid=237017", "title": "Garret FitzGerald", "text": "\u00c8 stato Capo del Governo dal 30 giugno 1981 al 9 marzo 1982 e dal 14 dicembre 1982 al 10 marzo 1987. Il suo partito di appartenenza era il Fine Gael.\nStudi e attivit\u00e0 professionali.\nGarret FitzGerald proveniva da una famiglia politica ed era figlio dell'ex ministro appartenente a Sinn F\u00e9in e attivista di lunga data e deputato Desmond FitzGerald e di Mabel McConnell FitzGerald. Si \u00e8 laureato in economia presso l'University College Dublin (UCD). Si \u00e8 laureato nel 1946 con il grado accademico di Bachelor of Arts.\nDopo la laurea nel 1947 divenne membro della compagnia aerea Aer Lingus. \u00c8 diventato un riconosciuto esperto di pianificazione strategica del trasporto aereo e ha anche scritto una serie di articoli del quotidiano The Irish Times. Era inoltre dal 1950 anche corrispondente dell'Irlanda per la BBC, il settimanale The Economist e il Financial Times.\nNel 1959 torn\u00f2 all'UCD e divenne l\u00ec un professore di economia.\nDal 1997, FitzGerald divenne Cancelliere della pi\u00f9 grande universit\u00e0 d'Irlanda, l'Universit\u00e0 Nazionale d'Irlanda, che comprende quattro universit\u00e0 e cinque college. Il 22 settembre 2005 \u00e8 stato anche eletto presidente dell\"'Istituto degli affari europei\".\nCarriera politica.\nSenatore e deputato.\nLa carriera politica di FitzGerald \u00e8 cominciata nel Seanad \u00c9ireann del Parlamento irlandese (Oireachtas) come rappresentante dell'economia e del commercio nel 1965 con la nomina di membro della Camera alta. Nel 1969 \u00e8 stato eletto deputato della camera bassa (D\u00e1il \u00c9ireann) e ha rappresentato la prima volta fino al 1992, gli interessi del partito democristiano-liberal-conservatore dominato Fine Gael nella circoscrizione di Dublino - Sud - Est.\nMinistro degli affari esteri (1973-1977).\nDopo la vittoria elettorale del Fine Gael, nel 1973 il Primo ministro Liam Cosgrave lo ha chiamato il 14 marzo 1973 a ricoprire l'incarico di Ministro degli Affari esteri dell'Irlanda. Durante il suo mandato, fino 5 luglio 1977, ha migliorato la reputazione della Comunit\u00e0 europea dove l'Irlanda aveva aderito ed \u00e8 stato uno delle principali personalit\u00e0 della Convenzione di Lom\u00e9 del 28 febbraio 1975 che ha disciplinato le relazioni con i paesi ACP. Al culmine del suo mandato come ministro degli esteri, \u00e8 stato nella prima met\u00e0 del 1975 il primo irlandese presidente del Consiglio dell'Unione europea. Durante questo periodo, \u00e8 stato anche l'iniziatore di diverse decisioni per rafforzare i meccanismi delle Comunit\u00e0 europee.\nLeader dell'opposizione e primo ministro.\nLotta al potere con Fianna F\u00e1il 1981-1982.\nDopo la sconfitta alle elezioni parlamentari del 1977 contro il partito di governo Fianna F\u00e1il FitzGerald \u00e8 succeduto con successo al Presidente del Fine Gael e leader dell'opposizione Liam Cosgrave. Nel corso dei successivi quattro anni, il partito \u00e8 stato ampiamente e fondamentalmente rinnovato.\nNelle elezioni parlamentari del 1981, il Fine Gael \u00e8 stato il vincitore, FitzGerald ha succeduto il suo amico del college Charles Haughey (Fianna F\u00e1il) \u00e8 stato il primo presidente del Consiglio il 30 giugno 1981 e tuttavia Haughey lo sostitu\u00ec gi\u00e0 il 9 marzo 1982, dopo un'altra elezione in cui FitzGerald non ottenne l'approvazione del suo bilancio e il presidente Patrick Hillery chiese lo scioglimento del Parlamento.\nPrimo ministro (1982-1987).\nAlla terza elezione parlamentare entro i 18 mesi alla fine del 1982 Fine Gael emerse di nuovo come il vincitore. Il 14 dicembre 1982, FitzGerald \u00e8 diventato per la seconda volta il successore di Haughey come primo ministro, e, insieme con il Partito Laburista Irlandese, ha formato un governo di coalizione.\nAveva promesso di liberalizzare la legge irlandese, che era fortemente influenzata dalla morale cattolica. Tuttavia, nel 1985 il suo governo \u00e8 riuscito a limitare leggermente il divieto di vendita di contraccettivi. Un tentativo di cambiare il divieto assoluto del divorzio nella Costituzione irlandese non \u00e8 riuscito in un referendum, inoltre, il divieto gi\u00e0 legalmente esistente in materia di aborto contro le sue preoccupazioni nel 1983 era ancorato anche da un referendum nella Costituzione, in modo che potesse essere revocato solo da un nuovo referendum.\nHa avuto pi\u00f9 successo nel tentativo di risolvere il conflitto dell'Irlanda del Nord ed \u00e8 rimasto in equilibrio con il governo britannico. Il 15 novembre 1985, ha firmato con il primo ministro britannico Margaret Thatcher, l'Accordo anglo-irlandese, che ha concesso alla Repubblica d'Irlanda una certa voce in capitolo nell'amministrazione dell'Irlanda del Nord, d'altra parte, ha riconosciuto lo status di Irlanda del Nord come parte del Regno Unito. Presso l'Universit\u00e0 dell'Ulster, gli \u00e8 stato conferito nel luglio 2003 per i suoi contributi alla riconciliazione e il lavoro della sua vita il titolo di \"dottore honoris causa\" in giurisprudenza.\nDurante il suo mandato, l'Irlanda fu in mezzo a una grave crisi economica. Nelle elezioni parlamentari del marzo 1987, il Fine Gael sub\u00ec una sconfitta. FitzGerald si \u00e8 dimesso dalla carica di primo ministro ed \u00e8 stato sostituito di nuovo da Charles Haughey. Inoltre ha rassegnato le dimissioni da Presidente del Fine Gael dopo dieci anni pi\u00f9 ed \u00e8 stato sostituito dall'ex ministro della Giustizia Alan Dukes.\nNel 1991 FitzGerald pubblic\u00f2 la sua autobiografia.\nVita privata.\nGarret FitzGerald, si \u00e8 sposato nel 1947 con Joan O'Farrell (figlia nata a Liverpool da un ufficiale dell'esercito britannico, Richard O'Farrell) una compagna di studi. I loro figli sono John, Mary, Mark e Desmond.\nParla correntemente francese.\nMorte.\nIl 5 maggio 2011 \u00e8 stato riferito che FitzGerald era gravemente ammalato in un ospedale di Dublino. Il Taoiseach, Enda Kenny ha inviato i suoi saluti e lo ha definito un'\"istituzione\". Il 19 maggio \u00e8 morto all'et\u00e0 di 85 anni presso il Mater Private Hospital di Dublino.\nIl Presidente dell'Irlanda, Mary McAleese, lo descrisse come un uomo intriso della storia dello stato che si adoper\u00f2 costantemente per rendere l'Irlanda un posto migliore per tutta la sua gente.\nIl Taoiseach, Enda Kenny disse il Dr. FitzGerald era;\ne che;\nL'ex Taoiseach e Leader del Fine Gael, John Bruton disse che FitzGerald;\nL'ex Segretario di Stato americano, Henry Kissinger ha descritto FitzGerald come un uomo intelligente e divertente che si \u00e8 dedicato al suo paese.\nLa sua morte avvenne durante il terzo giorno della visita della Regina Elisabetta II in Irlanda, un evento progettato per segnare il completamento del processo di pace che FitzGerald inizi\u00f2 con l'Accordo anglo-irlandese. In risposta alla sua morte, la regina disse di FitzGerald,\nIl Primo ministro britannico, David Cameron, che era in Irlanda, ha detto di lui:\nDurante la sua visita a Dublino, il presidente degli Stati Uniti, Barack Obama ha reso le sue condoglianze sulla morte dell'ex Taoiseach, descrivendo il dott. FitzGerald come;\n\u00c8 stato sepolto nel cimitero di Shanganagh.\nIl politico britannico Roy Jenkins ha ricordato che FitzGerald parlava fluentemente il francese all'apertura del Parlamento europeo.\nIl Terminal 2 dell'aeroporto di Dublino \u00e8 stato ribattezzato Garret FitzGerald Terminal dall'ex Taoiseach alla luce della sua carriera iniziale e dell'interesse permanente per l'aviazione.\nNel febbraio 2012, lo \"Young Fine Gael\" ha annunciato che la sua Summer School annuale sarebbe stata ribattezzata Garret FitzGerald YFG Summer School."}
{"id": "237018", "revid": "767487", "url": "https://it.wikipedia.org/wiki?curid=237018", "title": "Il viaggio (film 1921)", "text": "Il viaggio \u00e8 un film del 1921 diretto da Gennaro Righelli.\nTrama.\nIn un piccolo paese della Sicilia vive Adriana, che dopo la morte del marito conduce un'esistenza ritirata in una grande villa. Un giorno Adriana non si sente bene e permette al cognato Cesare di accompagnarla a Palermo per farsi visitare. Le premure dell'uomo e la scoperta della grande citt\u00e0 la fanno rifiorire, bench\u00e9 la diagnosi del medico le dia poco tempo di vita. Dopo essersi abbandonata all'amore del cognato, il viaggio di Adriana prosegue a Napoli e poi a Venezia, dove la donna, conscia della sua fatale condizione, si uccide."}
{"id": "237019", "revid": "438678", "url": "https://it.wikipedia.org/wiki?curid=237019", "title": "Il viaggio (film 1959)", "text": "Il viaggio (\"The Journey\") \u00e8 un film del 1959, diretto da Anatole Litvak.\nTrama.\nOttobre 1956: la rivolta ungherese contro l'occupazione sovietica \u00e8 nelle sue fasi finali, i militari dell'armata rossa dominano la citt\u00e0 e l'aeroporto. L'ultimo volo civile verso Vienna viene annullato e un gruppo di passeggeri deve continuare il viaggio verso l'Occidente in autobus. Tra di essi ci sono un uomo d'affari giapponese, un ingegnere petrolifero americano, uno studente svizzero e un giornalista televisivo. Ma ad attirare l'attenzione sono un'attraente donna inglese, Lady Ashmore, e il suo compagno, un certo signor Flemyng, anch'egli di passaporto britannico.\nIl lungo viaggio mette a dura prova i nervi dei passeggeri ma il pericolo li porta progressivamente ad essere pi\u00f9 vicini. Solo Lady Ashmere e Mr. Flemyng restano appartati, per cui si sospetta che le loro carte non siano in ordine. Poco prima di raggiungere il confine ungherese, si incontra l'ennesimo posto di blocco russo. Il maggiore Surov, comandante di questa zona di confine, ordina la fermata dell'autobus e sospende il permesso di viaggio. Per due giorni i passeggeri dovranno alloggiare nell'unico albergo del posto.\nSurov ha agito arbitrariamente ma \u00e8 un uomo intelligente e pieno di dubbi sulla legittimit\u00e0 della sua missione militare cos\u00ec giustificata dalla propaganda sovietica. Nonostante ci\u00f2 sottopone a duri interrogatori i suoi prigionieri. La situazione \u00e8 esplosiva. A quanto pare il Maggiore ha un sospetto su Flemyng. Infatti, nella notte viene rivelato che la sua identit\u00e0 cela il rivoluzionario ungherese Paul Kedesh che sta cercando di scappare con l'aiuto di Lady Ashmore. Il gruppo si divide in due fazioni: i pi\u00f9 vedono nella presenza Kedesh un pericolo. Surov, intanto, \u00e8 attratto dalla bella donna inglese.\nLa situazione precipita quando Flemyng-Kedesh e Lady Ashmore tentano una fuga rocambolesca ma vengono bloccati da Surov. La mattina successiva il gruppo pu\u00f2 ripartire, ma la destinazione non \u00e8 Vienna, bens\u00ec Budapest. I viaggiatori, disperati, costringono Lady Ashmore a intercedere presso Surov sfruttando l'attrazione che egli prova per lei. Tuttavia, anche questo tentativo sembra inutile fino a che, alla partenza, Surov sorprendentemente va contro i suoi superiori e fa condurre tutti al confine austriaco, compresi Lady Ashmore e Kedesh. Per il momento, la riconciliazione umana ha trionfato sull'odio generale ma il colpo dall'arma di un rivoluzionario colpisce mortalmente il maggiore. Lady Ashmore porter\u00e0 in ricordo le parole di commiato di Surov: \"Non abbiamo avuto alcuna fiducia reciproca e non saremo mai in grado di fidarci di noi. Nessuno \u00e8 da biasimare, ma siamo tutti colpevoli.\"\nProduzione.\nIl film venne prodotto dalla Alby Pictures.\nDistribuzione.\nDistribuito dalla Metro-Goldwyn-Mayer, il film venne presentato in prima a New York il 19 febbraio 1959."}
{"id": "237020", "revid": "767487", "url": "https://it.wikipedia.org/wiki?curid=237020", "title": "Il viaggio (film 1974)", "text": "Il viaggio \u00e8 un film del 1974, diretto da Vittorio De Sica alla sua ultima regia cinematografica. \u00c8 tratto da una novella di Luigi Pirandello del 1910. La colonna sonora del film, opera di Manuel De Sica, \u00e8 stata incisa da Nancy Cuomo.\nTrama.\nNella Sicilia del 1914 all'inizio della Prima Guerra Mondiale, una giovane e bellissima donna siciliana, Adriana, attende da anni che il suo amore, Cesare, la chieda in sposa, rifiutando gli altri pretendenti. Quando finalmente questi si presenta per chiedere la sua mano lo fa, per\u00f2, a nome del proprio fratello, Antonio, seguendo i desideri del padre da poco defunto, affidati in un testamento. Costretta dalle circostanze, Adriana decide di sposare comunque il fratello dell'uomo che ama. Pochi anni dopo le nozze, per\u00f2, un incidente di auto la rende vedova e lei si chiude in una vita monacale, dedita solo al figlio.\nIl cognato Cesare, suo grande segreto amore, compare ormai di rado nella sua vita, finch\u00e9 questi, un giorno, non si accorge che la donna \u00e8 gravemente malata, quindi si impone e la accompagna, prima a Palermo poi a Napoli, alla ricerca di un medico che possa salvarla. Il cuore di Adriana \u00e8 debole e le resta ormai poco da vivere. Quando la coppia pensa dunque al ritorno in Sicilia, per\u00f2, l'amore fra i due li travolge e decidono di proseguire per Venezia. Una volta giunti, sollecitati da una lettera della madre di lei, che ne invoca il rientro per evitare lo scandalo, decidono quindi di sposarsi per tacitare il veleno delle malelingue, ma il loro sogno non si compie per un soffio: la donna muore fra le braccia del suo amore, sullo sfondo di una Venezia romantica e disperata.\nProduzione.\nDurante la produzione della pellicola nell'agosto 1973 il regista Vittorio De Sica scopr\u00ec di avere un tumore ai polmoni. Nonostante questo De Sica continuer\u00e0 a lavorare a quello che sar\u00e0 il suo ultimo film. La prima proiezione italiana avverr\u00e0 nel marzo 1974, quella francese a Parigi il 13 novembre 1974 proprio nella stessa data e nelle vicinanze (Neuilly-sur-Seine) della morte del regista.\nAmbientazione.\nLa pellicola fu girata nelle citt\u00e0 di Noto, Milano, Venezia, Roma, Napoli e Palermo. A Venezia alcune scene sono ambientate all'Hotel Danieli. Sono stati utilizzati anche gli studi DEAR a Roma. La casa dove Adriana de Mauro abita prima di sposarsi con Antonio Braggi \u00e8 in Via Giavanti a Noto. L'hotel di Napoli in cui Cesare e Adriana si informano sugli orari dei treni per il loro viaggio a Palermo \u00e8 in realt\u00e0 il Grand Hotel et des Palmes a Palermo. La stazione di Mergellina a Napoli in cui Cesare e Adriana si recano per andare a Palermo \u00e8 in realt\u00e0 l'ex Stazione Lolli a Palermo.\nCritica.\nMorando Morandini nel suo dizionario dei film attribuisce alla pellicola due stelle su 5 asserendo: \u00abultimo film di De Sica e uno dei suoi peggiori. [...] La novella di Pirandello \u00e8 stata tradita nell'incongruo e melodrammatico adattamento di Diego Fabbri, Massimo Franciosa e Luisa Montagnana, Scritto con l'occhio strabico al botteghino. Decorativo, lezioso, inattendibile. La coppia Loren-Burton non funziona: \"lui pensa ad altro, lei recita di maniera\" (T. Kezich)\u00bb.\nPaolo Mereghetti attribuisce alla pellicola una stella e mezza su 4 scrivendo: \u00abla novella di Pirandello [...] \u00e8 diventata un \"m\u00e9lo\" vecchia maniera tirato a lucido in formato esportazione, dove abbondano i \"ralenti\" e il colore locale. Ultima e non troppo felice regia di De Sica\u00bb.\nIl sito IMDB attribuisce al film 6,1 stelle su 10 secondo 334 recensioni. MYmovies d\u00e0 una valutazione media di 2,75 su 5 su sette recensioni di critica, pubblico e dizionari dei film. Comingsoon.it d\u00e0 3 stelle su 5 basandosi su una recensione.\nGian Luigi Rondi su Il Tempo del 16 marzo 1974 scrisse: \u00abil viaggio era una splendida e riarsa novella di Luigi Pirandello in cui gli usi siciliani principio di secolo e, in primo luogo, la terribile soggezione della donna all'uomo erano descritti con una asprezza cruda che anticipava quasi il cinema neorealista e con una polemica implicita che anticipava il femminismo. Narrava di una donna, Adriana Braggi, che rimasta vedova in una \u201ccittaduzza dell'interno della Sicilia ove i rigidi costumi per poco non imponevano alla moglie di seguire nella tomba il marito\u00bb. Giovanni Grazzini scrisse: \u00abil tema del racconto (lo scandalo della vita) \u00e8 tessuto nei fatti senza obbligo di dimostrarlo, lo stile gli toglie angoli e punte, anche il patetico, prima dell'epilogo teatrale, sfuma in un paesaggio di semitoni. Questi sono meriti, per chi sappia ancora raccoglierli\u00bb.\nPrecedente.\nLa novella di Pirandello era gi\u00e0 stata portata sul grande schermo nel 1921 da Gennaro Righelli con Maria Jacobini nel ruolo della protagonista.\nBibliografia.\nAntonio La Torre Giordano, \"Luci sulla citt\u00e0 - Palermo nel cinema dalle origini al 2000\", ASCinema - Archivio Siciliano del Cinema, prologo di Goffredo Fofi, prefazione di Nino Genovese, Caltanissetta, Edizioni Lussografica, 2021, "}
{"id": "237022", "revid": "767487", "url": "https://it.wikipedia.org/wiki?curid=237022", "title": "Il viaggio (film 1992)", "text": "Il viaggio (\"El viaje\") \u00e8 un film del 1992 diretto da Fernando E. Solanas.\nPresentato in concorso al 45\u00ba Festival di Cannes, ha vinto il Grand Prix tecnico e ricevuto una menzione speciale della giuria ecumenica."}
{"id": "237024", "revid": "889336", "url": "https://it.wikipedia.org/wiki?curid=237024", "title": "Jack Lynch", "text": "Lynch era un esponente del Fianna F\u00e1il. \u00c8 stato a capo del governo dal 10 novembre 1966 al 14 marzo 1973 e poi nuovamente dal 5 luglio 1977 all'11 dicembre 1979. \u00c8 stato durante il suo mandato che l'Irlanda \u00e8 diventata uno stato membro delle Comunit\u00e0 europee."}
{"id": "237025", "revid": "767487", "url": "https://it.wikipedia.org/wiki?curid=237025", "title": "Illusione (film 1952)", "text": "Illusione \u00e8 un film del 1952 diretto da Harold French, tratto dal romanzo \"L'uomo che guardava passare i treni\" di Georges Simenon."}
{"id": "237026", "revid": "834", "url": "https://it.wikipedia.org/wiki?curid=237026", "title": "Charlie Jewtraw", "text": ""}
{"id": "237028", "revid": "767487", "url": "https://it.wikipedia.org/wiki?curid=237028", "title": "In cerca d'amore (film 1964)", "text": "In cerca d'amore \u00e8 un film del 1964, diretto dal regista Don Weis."}
{"id": "237029", "revid": "169529", "url": "https://it.wikipedia.org/wiki?curid=237029", "title": "Liam Cosgrave", "text": "Biografia.\nFiglio di William Thomas Cosgrave, Presidente del Consiglio esecutivo dello Stato libero d'Irlanda dal 1922 al 1932, \u00e8 stato Capo del Governo dal 14 marzo 1973 al 5 luglio 1977."}
{"id": "237030", "revid": "767487", "url": "https://it.wikipedia.org/wiki?curid=237030", "title": "In cerca d'amore (film 1999)", "text": "In cerca d'amore (\"Tumbleweeds\") \u00e8 un film del 1999 diretto da Gavin O'Connor.\nTrama.\nMary Jo (Janet McTeer) \u00e8 una donna inquieta, mai ferma nello stesso posto, sempre in mano all'uomo sbagliato ed alla ricerca di quello giusto.\nSua figlia Ava (Kimberly Brown) non ne pu\u00f2 pi\u00f9, vorrebbe solo fermarsi e mettere radici da qualche parte.\nMadre e figlia \"on the road\", costantemente in viaggio nel sud degli Stati Uniti, si ritrovano ora, nell'ennesima tappa, alla volta di San Diego."}
{"id": "237031", "revid": "767487", "url": "https://it.wikipedia.org/wiki?curid=237031", "title": "In fondo al cuore (film 1946)", "text": "\"In fondo al cuore (The Secret Heart)\" \u00e8 un film del 1946, diretto da Robert Z. Leonard.\nTrama.\nNonostante l'opposizione della zia, Lee parte per gli Stati Uniti dove sposer\u00e0 il vedovo Larry, padre di due figli, Chase e Penny. Durante il viaggio conosce Chris Matthews, grande amico di Larry e tra i due nasce un sentimento ma il matrimonio si celebra ugualmente.\nLarry \u00e8 un ottimo pianista ma per accontentare il padre ha accettato un lavoro in banca e per questo anni dopo \u00e8 diventato un alcolista. Dopo due anni di matrimonio Larry si uccide e iniziano a circolare voci che lo accusano di aver sottratto dei soldi ai clienti della banca. Lee per proteggere la famiglia si trasferisce a New York alla ricerca di un lavoro per pagare i debiti del marito. Penny all'oscuro della verit\u00e0 crede che il padre sia morto di un attacco di cuore e continua a studiare piano ma suona solo quando \u00e8 da sola. Ad una riunione familiare Penny scopre Lee abbracciata proprio a Chris che lei ama in silenzio, la ragazza tenta il suicidio nello stesso luogo del padre ma viene salvata in extremis proprio da Lee che le rivela tutta la verit\u00e0. Dopo lo shock iniziale la ragazza riesce a laurearsi, accettare Chris come patrigno ma soprattutto abbracciare Lee, una cosa che non era mai riuscita a fare.\nProduzione.\nIl film fu prodotto dalla Metro-Goldwyn-Mayer (MGM).\nDistribuzione.\nDistribuito dalla Metro-Goldwyn-Mayer (MGM), il film usc\u00ec nelle sale cinematografiche USA il 25 dicembre 1946."}
{"id": "237033", "revid": "767487", "url": "https://it.wikipedia.org/wiki?curid=237033", "title": "In fondo al cuore (film 1999)", "text": "In fondo al cuore \"(The Deep End of the Ocean)\" \u00e8 un film del 1999, diretto dal regista Ulu Grosbard.\nTrama.\nFelicemente sposata e madre di tre figli, Beth Cappadora decide di recarsi con tutta la prole nella vicina Chicago per partecipare ad una delle consuete feste di ritrovo degli ex compagni di liceo. Tanta eccitazione e tanta confusione regnano nell'atrio dell'albergo, cosicch\u00e9, assentatasi per un momento per farsi registrare, quando torna indietro Beth ritrova solo il figlio di sei anni Vincent, mentre Ben, tre anni, non c'\u00e8 pi\u00f9. A niente servono le ricerche subito predisposte dalla polizia: di Ben nessuna traccia. Beth torna a casa, ma la vita, ormai, non pu\u00f2 pi\u00f9 essere la stessa. Oppressa da un crescente senso di colpa, Beth vive come in catalessi, incapace di dare qualche segnale di reazione. Tra lei e il marito Pat la tensione cresce, e a niente serve che lui sia impegnato in una iniziativa cui tiene molto, l'apertura di un ristorante/locale da ballo. Anche Vincent, il figlio maggiore, risente molto delle situazioni dolorose venutesi a creare dopo la scomparsa di Ben, e crescendo diventa un ragazzo cupo e difficile.\nPassano nove anni e, quando ormai \u00e8 subentrata la rassegnazione, un giorno si presenta alla porta di casa Cappadora un bambino che dice di chiamarsi Sam e nel quale Beth crede di riconoscere il figlio scomparso. Il riscontro tra le fotografie di allora e i successivi identikit fatti col passare degli anni conferma che si tratta in effetti di Ben. Con l'aiuto dell'ispettore Candy Bliss, Beth e Pat vanno a casa di George, padre di Sam. Questi, informato della situazione, protesta di non essere a conoscenza dei fatti ma rivela che anni prima lui aveva sposato una donna, Cecilia, con un bambino piccolo un po' squilibrata che poi si era suicidata. Beth riconosce in una fotografia una sua compagna di liceo presente quel giorno nell'albergo: era stata lei a sottrarre Ben, nel quale aveva visto una sublimazione del figlioletto della stessa et\u00e0 morto poco prima.\nBen, ora dodicenne, viene dunque trasferito nella sua vera famiglia, ma niente \u00e8 ancora risolto. Ben non riesce a integrarsi in quella famiglia che non sente come sua. Per un po' Beth cerca di far cambiare la situazione; un giorno, lei porta con s\u00e9 Ben in un cimitero dove ha intenzione di scattare qualche foto; in auto Beth gli parla di un incendio del 1987 e, davanti a una tomba, lei nota la data di morte, il 1985, due anni prima dell'incendio. Ben/Sam ipotizza una morte per suicidio, come sua madre. Al che Beth gli chiede cosa gli faccia pensare che sua madre (Cecilia) si sia suicidata (come aveva confermato George davanti all'ispettore Candy Bliss). Per Ben/Sam, ci sono cose peggiori della morte, la stanchezza di vivere; al che Beth gli conferma di volergli bene; lui ne \u00e8 consapevole, e sa che anche Pat, Carrie e Vincent, anche se sta passando un momento particolare. Ben/Sam, per\u00f2, vorrebbe che qualcuno pensasse anche a lui, che racconta di voler bene a pap\u00e0 e di aver voluto bene anche alla mamma (Cecilia), della cui mancanza soffre ancora. Beth si rende conto della sofferenza di suo figlio e che forse avrebbe bisogno di essere abbracciato come facevano i suoi genitori; gli chiede che cosa vorrebbe e lui le risponde che vorrebbe che tornasse tutto come prima, ma poi lei e Pat soffrirebbero e Ben/Sam non vorrebbe che ci\u00f2 accadesse, per cui vive una forte indecisione.\nUna mattina, Pat entra in camera di Sam, ma lui non c'\u00e8; sveglia Beth e la avvisa di questo fatto. Suonano alla porta di casa: \u00e8 George che riporta Sam dai Cappadora, dicendo che era tornato a casa da lui come aveva gi\u00e0 fatto in precedenza altre notti, all'insaputa di Pat e di Beth, nonostante Vincent avesse detto a George (ovviamente mentendo) che loro lo sapevano. Pat chiede a Sam da quanto durasse questa storia e lui gli dice che non dura da molto. George aveva capito che qualcosa non andava, cos\u00ec l'ha riaccompagnato a casa; Pat capisce che l'unico al corrente di questa situazione era Vincent, che di fronte alla situazione rimane impassibile. Pat rimprovera Sam, che per\u00f2 si giustifica dicendo di non capire perch\u00e9 debba vivere con i Cappadora a cento metri dalla sua vera famiglia, dalla quale sta tentando da ben tre mesi di tornare. Anche George, che vorrebbe che tornasse a vivere con lui, aveva cercato di spiegargli che la sua vera madre fece una cosa terribile, anche se Sam crede che lei non sapesse ci\u00f2 che faceva perch\u00e9 era malata. Pat vuole che rimanga con lui e Beth, e anche George lo intima a restare. Sam si arrabbia e dice di non voler tornare pi\u00f9 da George, che a questo punto chiede solo che Sam sia felice con i Cappadora.\nLa situazione sembra precipitare: Beth e Pat hanno uno spiacevole confronto che mette in luce tutta la tensione creatasi tra loro: il marito vorrebbe essere felice e che Beth aiutasse Sam a superare la crisi che sta vivendo, continuando a fargli da madre. Ma per Beth, Sam non si ricorda di loro e Sam non \u00e8 felice con loro. Ammette le colpe del suo rapimento, ma vuole che Sam sia felice davvero, rimediando alla situazione. L'unico modo per rimediare \u00e8 ridare Sam a suo padre, George. Pat non se la sente e allora Beth prende da sola la sofferta decisione di riportarlo da lui. Quella stessa notte, Beth riceve una telefonata dopo che Vincent, mentre lei e suo marito dormivano, era uscito di casa. Vincent, in seguito all'ennesima bravata, \u00e8 finito in carcere. Pat, Beth e Candy Bliss sono arrivati nel carcere; Candy d\u00e0 ragione al marito in merito alla questione di Vincent: Beth crede che Vincent la detesti e per questo lei non riesca a parlarci, ma Candy le fa capire che lui la adora ma desidera solo che lei lo perdoni per quello che lui ha fatto. Vincent riceve la visita della mamma, che per\u00f2 sembra non essergli gradita. La madre, allora, si limita ad assicurargli che lei e suo marito lo faranno uscire dal carcere. Beth dice a Pat di aver ricevuto una chiamata per andare a prendere Vincent l'indomani e gli chiede di accettare Sam e la famiglia cos\u00ec come sono, sebbene non siano congeniali alla sua immaginazione. Il padre vorrebbe che Vincent capisse di non dover pi\u00f9 mettersi nei guai e spererebbe di fargli finire il liceo dopo la scarcerazione. Beth lo rimprovera, per\u00f2, in merito al suo rapporto con Sam, che, secondo lei, lui non lui non vuole conoscere. Secondo Beth, poi, a Pat bastava prendere le decisioni per tutta la famiglia quando lei era esaurita e ora che ha solo bisogno d'amore, lui sembra non esserci.\nIn carcere, sorprendentemente, Vincent riceve una visita di Sam, che vorrebbe essergli amico, ma Vincent gli rimprovera il fatto di entrare ed uscire quando vuole e arriva a definirlo solo un'idea, cosa da cui, per\u00f2, Sam si discolpa, rivolendo riallacciare il rapporto tra loro che, dopotutto, rimangono sempre fratelli. A Sam sovviene poi che quando stava con loro, Beth gli aveva fatto vedere una vecchia cassa piena dei propri vestitini di cui ha ricordato solo il profumo di quando era entrato nella cassa per nascondersi, e ora chiede a Vincent di confermare l'episodio. Sam si ricorda di non essersi spaventato quando era rimasto chiuso al suo interno perch\u00e9 sapeva che Vincent l'avrebbe trovato.\nQualche giorno dopo, quasi a mezzanotte, Sam si presenta col pallone da basket nel giardino di Vincent (uscito dal carcere), Pat e Beth e invita Vincent a scendere per giocare. Assicuratosi che George sapesse che Sam era l\u00ec, Vincent dapprima pensa che giocare fuori a quell'ora di notte possa portarlo ad un nuovo arresto, ma poi scende e insieme giocano a basket, svegliando, per il frastuono, Beth. Vincent lo intima a tornare l'indomani, ma Sam gli dice che quella notte rester\u00e0 a dormire con lui, a casa. George lo sa e sa anche perch\u00e9 era venuto l\u00ec a quell'ora di notte: Sam voleva evitare che ci fossero storie con Vincent, Beth e Pat. Vincent gli chiede se la permanenza sar\u00e0 per sempre, ma Sam non gli d\u00e0 una risposta certa: se ci riesce, pu\u00f2 anche essere per sempe.\nOra, finalmente, Vincent affronta il senso di colpa dovuto alla responsabilit\u00e0 della scomparsa di suo fratello. Ammette la sua colpa per avergli lasciato la mano dicendogli di andarsene, ma Sam sembra non fargliene una colpa e, anzi, ignora la colpa, ammettendo che tutti, lui compreso, dicono cose del genere. Poi decidono a una partita chi porta su la valigia di Sam. Si apre in un sorriso sereno; Pat e Beth, vedendo questo e lasciandoli giocare prima di tornare a dormire, dimenticano i rancori e si aprono a un nuovo inizio."}
{"id": "237034", "revid": "767487", "url": "https://it.wikipedia.org/wiki?curid=237034", "title": "In punta di piedi (film 1960)", "text": "In punta di piedi (\"Tall Story\") \u00e8 un film del 1960 diretto da Joshua Logan.\nProduzione.\n\u00c8 una commedia romantica prodotto dalla Warner Bros. ispirata al racconto \"The Homecoming Game\" di Howard Nemerov.\nIl film segn\u00f2 il debutto nel mondo del cinema dell'attrice Jane Fonda, all'epoca ventiduenne."}
{"id": "237035", "revid": "767487", "url": "https://it.wikipedia.org/wiki?curid=237035", "title": "In punta di piedi (film 1984)", "text": "In punta di piedi \u00e8 un film del 1984, diretto dal regista Giampiero Mele.\nTrama.\nLaureatosi di fresco negli Stati Uniti, Carlo torna a Roma, dove il padre vuole che egli cominci a conoscere i problemi connessi con la propria azienda industriale, ovviamente a lui destinata in avvenire. Ma il giovane ama la musica \"rock\" e le sue serate le passa esibendosi in discoteca con altri tre amici suonatori mentre lui canta, felice per i gridolini delle quindicenni. Carlo conosce Elizabeth, una americana che studia danza classica presso la pi\u00f9 prestigiosa scuola romana, ma che non disdegna il piacere del \"rock\". I due si innamorano ma, ad un certo momento, la perseveranza e l'impegno della ragazza ricevono un brutto colpo: essa non supera gli esami del primo anno di corso. Nascono anche dissapori fra i due, con Carlo esitante e pigro nei confronti di un lavoro di cui non avverte n\u00e9 il valore n\u00e9 le possibilit\u00e0, ed Elizabeth decisa ormai a tornare ai patrii lidi, per coltivare l\u00e0 la sua passione per la danza. Anche il quartetto di amici si sfalda: uno dei quattro, il pi\u00f9 realista, ha trovato un buon impiego in banca e si sposer\u00e0 con una impiegata dell'ufficio di Carlo. Infine quest'ultimo, appreso che la sua ragazza \u00e8 in partenza per New York, si precipita a Fiumicino, deciso a partire con lei. Con l'abbraccio dei genitori, arrivati sul posto prima del decollo, anche Carlo, lasciandosi tutto alle spalle, sceglie con la musica la strada che sente a lui pi\u00f9 congeniale."}
{"id": "237036", "revid": "767487", "url": "https://it.wikipedia.org/wiki?curid=237036", "title": "Incantesimo (film 1938)", "text": "Incantesimo (\"Holiday\") \u00e8 un film del 1938 diretto da George Cukor, \"remake\" di \"Holiday\", pellicola del 1930 diretto da Edward H. Griffith.\nL'opera \u00e8 stata adattata da Donald Ogden Stewart e Sidney Buchman da \"Holiday\", commedia di Philip Barry che aveva debuttato a Broadway il 26 novembre 1928.\nTrama.\nJohnny Case, un giovane di umili origini, una volta affermatosi, si ritrova a essere combattuto fra il proprio stile di vita e le rigide tradizioni dei Seton, una ricchissima famiglia newyorkese che \u00e8 quella della sua nuova fidanzata, Julia, conosciuta durante una crociera. Johnny finir\u00e0 per\u00f2 con l'innamorarsi, ricambiato, della sorella di lei, Linda, proprio perch\u00e9 caratterialmente completamente diversa da Julia.\nProduzione.\nIl film, che fu prodotto dalla Columbia Pictures Corporation, venne girato dal 24 febbraio al 22 aprile 1938 con i titoli di lavorazione \"Unconventional Linda\" e \"Vacation Bound \".\nPer il sonoro, venne usato il sistema monofonico Western Electric Mirrophonic Recording.\nCast.\nEdward Everett Horton (1886\u20131970): recita nello stesso ruolo che aveva interpretato nella versione del 1930. Il personaggio di Linda Seton \u00e8 liberamente basato su quello della ricca esponente del \"jet set\" dell'epoca Gertrude Sanford Legendre.\nDistribuzione.\nIl copyright del film, richiesto dalla Columbia Pictures Corp., fu registrato il 27 maggio 1938 con il numero LP8052.\nDopo l'edizione DVD della Columbia e quella della Stormovie, dal 2020 esiste un'edizione italiana Home-Video del film, edita da DNA Srl, inclusa come extra nel DVD \"La donna del giorno\" (1942). Il film \u00e8 stato editato con il contributo dello studioso di Storia del cinema Riccardo Cusin. Questa versione \u00e8 disponibile anche in streaming su alcune piattaforme.\nRiconoscimenti.\nIl film valse una candidatura per l'Oscar alla migliore scenografia a Stephen Goosson e Lionel Banks."}
{"id": "237037", "revid": "767487", "url": "https://it.wikipedia.org/wiki?curid=237037", "title": "Incantesimo (film 1956)", "text": "Incantesimo \u00e8 un film del 1956 diretto da George Sidney, interpretato da Tyrone Power, Kim Novak e James Whitmore.\n\u00c8 la biografia del pianista e direttore d'orchestra statunitense Eddie Duchin, impersonato da Tyrone Power (che morir\u00e0 per un infarto due anni dopo aver girato il film).\nI brani suonati al pianoforte nel film da Eddie Duchin, vennero eseguiti dal pianista statunitense Carmen Cavallaro.\nTrama.\nIl bostoniano Eddie Duchin, neolaureato in farmacologia ma con la passione per il pianoforte, avendo mal interpretato una frase del direttore dell'orchestra di un famoso e lussuoso locale di New York, vi si reca convinto di riceverne una scrittura, ma scopre presto l'equivoco. Deluso, nonostante i complimenti professionali che il direttore gli rivolge, se ne va, attardandosi tuttavia ad accennare al pianoforte del salone un brano di un notturno di Chopin. Colpita dalla sua bravura, l'arredatrice del locale, la giovane, bella e ricca Marjorie Oelrich, convince il direttore dell'orchestra a scritturare Eddie per suonare durante la cena (ora in cui normalmente l'orchestra non si esibisce).\nDa quel momento la carriera di Eddie, a parte qualche delusione iniziale, \u00e8 fulminante. Diventa un pianista famoso, subentra addirittura al posto del direttore, che \u00e8 partito per l'Europa, e sposa l'innamoratissima Marjorie. Ma l'incantesimo finisce quando Marjorie, rimasta incinta, muore subito dopo il parto ed Eddie, quasi considerasse il figlio colpevole della morte dell'adorata moglie, lo lascia alle cure degli zii della defunta (che gi\u00e0 avevano allevato lei) e parte per una lunga \"tourn\u00e9e\" in Sudamerica, accompagnato dall'amico ed agente Lou Sherwood.\nLa tourn\u00e9e dura ben cinque anni ed Eddie, sotto le pressioni di Lou, rientra a New York, ove l'incontro con il figlio cinquenne Peter non \u00e8 dei pi\u00f9 entusiasmanti. Ma Eddie non ha tempo di pensarci su, poich\u00e9 gli Stati Uniti d'America entrano nella seconda guerra mondiale a fianco degl'inglesi ed egli si arruola in marina, imbarcato su un incrociatore. Trascorsi altri quattro anni senza che egli veda il figlio, alla fine della guerra Eddie fa ritorno a New York. Qui, accanto al figlio che gli \u00e8 estraneo, trova anche Ciquita, una giovane e bella inglese, ospite permanente degli zii di Marjorie da quando ha perso genitori e parenti in uno dei tanti bombardamenti tedeschi su Londra, che, di fatto, \u00e8 l'istitutrice di Peter. I rapporti con il figlio sono inizialmente molto difficili: Peter, malgrado non voglia darlo a vedere, ha una grande ammirazione per il padre che pur lo ha \"abbandonato\" per quasi dieci anni, e suona anche lui il pianoforte, piuttosto bene.\nLa situazione tuttavia si appiana, Eddie torna ad essere una celebrit\u00e0 contesa e i rapporti con il figlio migliorano di giorno in giorno. Ma anche questo secondo incantesimo finisce. Eddie, colpito da uno strano dolore ad una mano mentre suona durante un concerto, scopre di essere affetto da un male incurabile che lo condurr\u00e0 presto alla tomba. Il problema \u00e8: come dirlo al figlio? Spinto da Chiquita, che nel frattempo ha sposato, decide di informare Peter che presto lui non ci sar\u00e0 pi\u00f9. La rivelazione della sua malattia a Peter avviene proprio nel parco ove una volta vi era il famoso locale che vide l'inizio della carriera di Eddie.\nRiconoscimenti.\nIl film ottenne quattro \"nomination\" ai Premi Oscar 1957."}
{"id": "237038", "revid": "767487", "url": "https://it.wikipedia.org/wiki?curid=237038", "title": "Sean Lemass", "text": "Ha fatto parte del Fianna F\u00e1il."}
{"id": "237040", "revid": "767487", "url": "https://it.wikipedia.org/wiki?curid=237040", "title": "Inganno (film 1946)", "text": "Inganno (\"Decoy\") \u00e8 un film del 1946 diretto da Jack Bernhard."}
{"id": "237041", "revid": "767487", "url": "https://it.wikipedia.org/wiki?curid=237041", "title": "Inganno (film 1952)", "text": "Inganno \u00e8 un film del 1952 diretto da Guido Brignone.\nTrama.\nAnna \u00e8 una poliziotta membro della sezione femminile della Polizia Civile del Territorio Libero di Trieste, si sposa con Andrea, un medico dal passato poco chiaro ma gi\u00e0 durante il viaggio di nozze inizia a nutrire dei dubbi soprattutto dopo l'incontro casuale con una sua ex amante.\nRientrati al lavoro Anna deve indagare proprio su questa avventuriera che pare sia coinvolta non solo nel traffico di stupefacenti ma anche nella tratta delle bianche.\nNelle indagini viene coinvolto anche Andrea che viene sospettato di complicit\u00e0, per questo motivo Anna decide di separarsi. Andrea, fallito ogni tentativo di riappacificazione vuole andare all'estero e chiede aiuto anche alla ex amante ma poi rifiuta di collaborare con lei proprio perch\u00e9 non vuole che i sospetti della moglie diventino certezze.\nNel frattempo Anna si scopre incinta e vorrebbe lasciare la polizia per formare una famiglia con Andrea ma l'uomo viene ucciso dalla madre di una ragazza che sottoposta ad aborto era poi deceduta.\nProduzione.\nLa pellicola \u00e8 ascrivibile al filone melodrammatico-sentimentale comunemente detto \"strappalacrime\" (in seguito indicato anche con il termine \"neorealismo d'appendice\"), molto in voga in quel periodo tra il pubblico italiano.\nDistribuzione.\nLa pellicola \u00e8 stata distribuita nelle sale cinematografiche italiane il 19 settembre del 1952."}
{"id": "237042", "revid": "767487", "url": "https://it.wikipedia.org/wiki?curid=237042", "title": "Ingratitudine (film 1932)", "text": "Ingratitudine (\"Emma\") \u00e8 un film del 1932, diretto da Clarence Brown.\nL'attrice Marie Dressler fu candidata all'Oscar alla migliore attrice.\nTrama.\nFrederick Smith, un inventore, resta vedovo quando la moglie muore di parto dopo la nascita del loro quarto bambino, il piccolo Ronnie. I piccoli vengono allevati dalla fedele Emma, la governante, che si affeziona - ricambiata - in modo particolare a Ronnie.\nPassano vent'anni: grazie alle invenzioni di Frederick, la famiglia ha raggiunto la prosperit\u00e0 e la ricchezza. Ma i ragazzi Smith, tranne Ronnie, sono cresciuti viziati anche per colpa del padre, che li ha spesso trascurati, troppo preso dalla sua professione. Dopo 32 anni di lavoro indefesso, Emma decide di godersi finalmente la sua prima vacanza. Frederick, che l'accompagna alla stazione, le chiede di sposarlo e lei accetta. La notizia viene accolta malamente in famiglia: solo Ronnie \u00e8 felice di quel matrimonio, mentre gli altri fratelli lo vivono come un declassamento sociale.\nIn viaggio di nozze, la coppia di sposi viene derisa da alcuni giovani turisti che prendono in giro i due perch\u00e9, in barca, \u00e8 Emma a remare. Frederick allora prende lui i remi, ma lo sforzo gli causa un infarto che, poco dopo, lo porta alla morte. La famiglia, cos\u00ec, scopre che tutti gli averi di Frederick vanno alla moglie. Bench\u00e9 Emma sia decisa a dare ai ragazzi l'eredit\u00e0 del padre, i giovani Smith - tranne Ronnie - decidono di impugnare il testamento adducendo il motivo che il padre doveva essere pazzo quando ha redatto il documento. Emma, allora, li butta fuori di casa. Da parte sua Ronnie - che, dopo aver lasciato la scuola, \u00e8 diventato aviatore - parte per lavoro per il Canada.\nIl giovane vuole per\u00f2 ritornare ben presto a casa per aiutare l'amata Emma, dopo aver saputo che i fratelli, con la complicit\u00e0 della cameriera, accusano l'ex governante di aver ucciso il marito. Ma Ronnie non riuscir\u00e0 mai a raggiungere l'aula del tribunale dove si svolge il processo: il suo aereo incappa in una spaventosa tempesta e il ragazzo muore nell'incidente. Emma viene assolta, ma la tristezza per la morte di Ronnie ormai l'accompagna. Decide di lasciare comunque il denaro ai giovani Smith, dicendo loro che forse adesso cambieranno opinione su di lei. Davanti al corpo del fratello morto, gli altri ragazzi si pentono del proprio comportamento e chiedono perdono alla loro vecchia governante che per\u00f2 dichiara che ormai hanno una vita loro e che non si pu\u00f2 pi\u00f9 tornare indietro.\nAdesso, Emma ha trovato lavoro come governante presso la famiglia di un medico, dove si trova felice. Ancora di pi\u00f9 quando la moglie del dottore, che ha messo al mondo un bambino, accoglie il suo suggerimento di dare al nuovo nato il nome di Ronnie.\nProduzione.\nIl film fu prodotto dalla Metro-Goldwyn-Mayer (MGM) con un budget stimato di 350.000 dollari e fu presentato con la dizione di \"Clarence Brown's Production\".\nVenne girato nei Metro-Goldwyn-Mayer Studios, al 10202 di W. Washington Blvd., a Culver City. Le riprese iniziarono a met\u00e0 ottobre 1931.\nSecondo alcuni nuovi dati ripresi da Hollywood Reporter, il prologo della storia, intorno alla nascita di Ronnie, venne girato e aggiunto al film dopo per essere completato alla fine del novembre 1931..\nDistribuzione.\nIl copyright del film, richiesto dalla Metro-Goldwyn-Mayer Distributing Corp., fu registrato il 18 gennaio 1932 con il numero LP2766.\nDistribuito dalla MGM, il film usc\u00ec nelle sale cinematografiche USA il 2 gennaio 1932. \"Emma\", il titolo originale, venne conservato per molte delle distribuzioni internazionali: in Danimarca (5 settembre 1932), Finlandia (1\u00ba gennaio 1933), Svezia (20 febbraio 1933). In Portogallo, dove usc\u00ec il 13 marzo 1933, fu ribattezzato \"Os Meus Meninos\", mentre in Austria divent\u00f2 \"Emma die St\u00fctze der Familie\" e in Germania \"Emma, die Perle\".\nNel 2009, il film \u00e8 stato distribuito in DVD dalla Warner Home Video."}
{"id": "237043", "revid": "767487", "url": "https://it.wikipedia.org/wiki?curid=237043", "title": "Ingratitudine (film 1937)", "text": "Ingratitudine (\"Der Herrscher\") \u00e8 un film del 1937, diretto da Veit Harlan.\nTrama.\nNel film l'attore Emil Jannings interpreta il capo, sempre pi\u00f9 vecchio degli stabilimenti Clausen. Questo padrone esemplare, di umili origini, \u00e8 un vero F\u00fchrer, che decide, alla fine del film, di lasciare in eredit\u00e0 i Clausen Werke alla comunit\u00e0 del popolo.\nProduzione.\nIl film fu prodotto dalla Tobis-Magna-Filmproduktion.\nDistribuzione.\nDistribuito dalla Neue Deutsch Lichtspiel-Syndikat Verleih (N.D.L.S.), il film usc\u00ec in prima a Berlino il 17 marzo 1937. Nello stesso anno, usc\u00ec - sempre con il titolo originale \"Der Herrscher\" - anche in Austria. Negli Stati Uniti, venne distribuito il 15 ottobre 1937 dall'American Tobis Company."}
{"id": "237044", "revid": "767487", "url": "https://it.wikipedia.org/wiki?curid=237044", "title": "Inquietudine (film 1938)", "text": "Inquietudine \u00e8 un film del 1938 diretto da Gustaf Molander."}
{"id": "237045", "revid": "124123", "url": "https://it.wikipedia.org/wiki?curid=237045", "title": "John Aloysius Costello", "text": "Biografia.\nNoto statista, ader\u00ec al Sinn F\u00e9in (Movimento Nazionalista Irlandese) optando per l'ala moderata, e fu procuratore generale (1926-32) dell'Irish Free State (Libero Stato Irlandese) fino a quando De Valera conquist\u00f2 il potere. Alla caduta del governo De Valera (1948), divenne primo ministro in un gabinetto di coalizione e sotto la sua amministrazione (1948-51) fu varata la nuova Repubblica d'Irlanda, Eire (1949). Ancora capo del governo (1954-57) fu sostituito da De Valera (1957) e pass\u00f2 a condurre l'opposizione parlamentare fino al 1959, dimettendosi quando De Valera conquist\u00f2 la presidenza della Repubblica."}
{"id": "237047", "revid": "767487", "url": "https://it.wikipedia.org/wiki?curid=237047", "title": "Inquietudine (film 1946)", "text": "Inquietudine \u00e8 un film italiano del 1946 diretto da Vittorio Carpignano ed Emilio Cordero."}
{"id": "237050", "revid": "1748167", "url": "https://it.wikipedia.org/wiki?curid=237050", "title": "Inquietudine (film 1997)", "text": "Inquietudine \u00e8 un film per la televisione del 1997, diretto dal regista Gianni Siragusa. Il film \u00e8 conosciuto anche con il titolo internazionale \"Anxiety\"."}
{"id": "237051", "revid": "767487", "url": "https://it.wikipedia.org/wiki?curid=237051", "title": "Inquietudine (film 1998)", "text": "Inquietudine \u00e8 un film del 1998 diretto da Manoel de Oliveira.\nStrutture.\nIl film \u00e8 diviso in tre episodi: \nIn una sequenza appare il novantenne regista ballare il tango.\nRiconoscimenti.\nIl film \u00e8 stato presentato fuori concorso al Festival di Cannes 1998. \u00c8 stato premiato con i \"Globos de Ouro\" come miglior film del 1999."}
{"id": "237053", "revid": "767487", "url": "https://it.wikipedia.org/wiki?curid=237053", "title": "Intermezzo matrimoniale (film 1945)", "text": "Intermezzo matrimoniale (\"Perfect Strangers\") \u00e8 un film del 1945 diretto da Alexander Korda.\nNegli Stati Uniti il film fu intitolato \"Vacation from Marriage\"."}
{"id": "237054", "revid": "767487", "url": "https://it.wikipedia.org/wiki?curid=237054", "title": "Intermezzo matrimoniale (film 1950)", "text": "Intermezzo matrimoniale (\"Perfect Strangers\") \u00e8 un film statunitense del 1950 diretto da Bretaigne Windust.\nIl soggetto del film venne tratto da \"Ladies and Gentlemen\", una commedia del 1939 scritta per Helen Hayes da Ben Hecht e Charles MacArthur. Il lavoro teatrale, versione inglese della commedia originale ungherese di Ladislaus B\u00fas-Fekete, debutt\u00f2 al Martin Beck Theatre di Broadway il 17 ottobre 1939.\nProduzione.\nIl film fu prodotto dalla Warner Bros.\nDistribuzione.\nDistribuito dalla Warner Bros., il film fu presentato l'11 marzo 1950 a New York con il titolo \"Perfect Strangers\" mentre, nel Regno Unito prese il titolo di \"Too Dangerous to Love\". Il 17 agosto 1951, il film fu distribuito in Finlandia come \"Tuomittu rakkaus\"; il 6 giugno 1952, in Australia. Nella Germania Ovest, usc\u00ec come \"Mordsache - Liebe\"."}
{"id": "237056", "revid": "438678", "url": "https://it.wikipedia.org/wiki?curid=237056", "title": "Inviati speciali (film 1943)", "text": "Inviati speciali \u00e8 un film del 1943, diretto dal regista Romolo Marcellini e girato negli stabilimenti di Tirrenia.\nTrama.\nDurante la guerra di Spagna, un giovane giornalista italiano si innamora di una donna che si verr\u00e0 a sapere essere una propagandista del governo comunista. La reincontra in Marmarica, quando viene catturata su un automezzo nemico: la donna, \"redenta\" dall'amore, si mette al servizio dei fascisti e si riscatter\u00e0 morendo.\nDistribuzione.\nLa pellicola venne distribuita nelle sale cinematografiche italiane il 27 aprile 1943.\nCritica.\nCarlo Lizzani in \"Cinema\" 25 luglio - 10 agosto 1943:\n\"Che cosa di pi\u00f9 cinematografico che l'avventurosa esistenza degli inviati speciali? Ma il film, malgrado le agitazioni dei suoi personaggi \u00e8 fermo. L'azione \u00e8 condotta secondo il ritmo esteriore delle 'trovate'; i personaggi sono appena sommariamente accennati, e alcune volte, nemmeno (..) In un primo momento fa piacere incontrarsi con uomini 'quasi' normali, con ambienti quasi spogli, come nella realt\u00e0: insomma un'aria di quotidiano, che \u00e8 oro nel nostro cinema. Ma poi, subito, non ci si pu\u00f2 non accorgere che quest'aria \u00e8 pi\u00f9 il frutto di una certa giornalistica (..) sciatteria che il portato di un'ispirazione sincera\"."}
{"id": "237059", "revid": "767487", "url": "https://it.wikipedia.org/wiki?curid=237059", "title": "Inviati speciali (film 2000)", "text": "Inviati speciali \u00e8 un film del 2000, diretto dal regista Fred Olen Ray."}
{"id": "237060", "revid": "120128697", "url": "https://it.wikipedia.org/wiki?curid=237060", "title": "Mary McAleese", "text": "Ora indipendente, ha fatto parte del Fianna F\u00e1il. Quale unica candidata alle presidenziali del 22 ottobre 2004, si \u00e8 proclamata rieletta senza il ricorso al voto, secondo le norme costituzionali, per un altro settennato. Il mandato presidenziale \u00e8 scaduto il 10 novembre 2011 e il giorno successivo \u00e8 entrato in carica il nuovo presidente eletto Michael D. Higgins.\nMcAleese ha usato il suo tempo in carica per affrontare questioni riguardanti la giustizia, l'uguaglianza sociale, l'inclusione sociale, l'anti-settarismo e la riconciliazione. Ha descritto il tema della sua presidenza come \"Building Bridges\". Questa costruzione di ponti si materializz\u00f2 nei suoi tentativi di raggiungere la comunit\u00e0 unionista nell'Irlanda del Nord. Questi passaggi includevano la Twelfth of July ad \u00c1ras an Uachtar\u00e1in e la presa di comunione in una cattedrale della Chiesa d'Irlanda a Dublino, per la quale sostenne alcune critiche da parte di alcune gerarchie cattoliche irlandesi. Anche se praticante cattolico romano, McAleese ha opinioni liberali sull'omosessualit\u00e0 e sulle donne sacerdote. \u00c8 membro del \"Council of Women World Leaders\" ed \u00e8 stata classificata da Forbes come la 64\u00b0 donna pi\u00f9 potente del mondo. Nonostante alcune controversie minori, McAleese \u00e8 rimasta popolare e la sua presidenza \u00e8 considerata un successo.\nBiografia.\nOrigini e formazione.\nNata con il nome di battesimo di Mary Patricia Leneghan (in irlandese M\u00e1ire P\u00e1draig\u00edn N\u00ed Lionnach\u00e1in), \u00e8 nata e cresciuta ad Ardoyne, era la maggiore di nove figli. la sua famiglia fu costretta ad abbandonare la propria casa dai lealisti durante il periodo del \"The Trouble\". Frequent\u00f2 la \"St. Dominic's High School\" e la \"Queen's University Belfast\", dove si diplom\u00f2 nel 1973, e il Trinity College.\nVita privata.\nNel 1976, spos\u00f2 Martin McAleese, un ragioniere e dentista. Ha assistito sua moglie con alcune delle sue iniziative come presidente. Hanno tre figli: Emma, nata nel 1982, che si \u00e8 laureata come ingegnere presso l'University College di Dublino e si \u00e8 laureata come dentista al Trinity College di Dublino; e due gemelli nati nel 1985, Justin, un contabile con un master presso l'University College di Dublino, e SaraMai, che ha conseguito un master in biochimica presso l'Universit\u00e0 di Oxford. In vista del \"referendum sull'uguaglianza matrimoniale del 2015\", Justin McAleese ha parlato per la prima volta della crescita gay.\nDal mondo degli affari alla politica.\nNel 1979 ha anche diretto, tra le altre cose, un canale televisivo e la compagnia elettrica nell'Irlanda del Nord, mentre si occupava di disabili. Ritorn\u00f2 all'Universit\u00e0 nel 1981. Nel 1987, fu nominata a guidare l'Istituto professionale di studi giuridici, dove vennero addestrati gli avvocati dell'Irlanda del Nord. Nel 1994, \u00e8 stata nominata Vice Cancelliere della Queen's University.\nPresidente della Repubblica.\nCattolica molto attiva, sostiene la riunificazione dell'Irlanda. Candidata del partito Fianna F\u00e1il, \u00e8 stata eletta presidente nel 1997, sostituendo Mary Robinson come ottava presidente. Lei \u00e8 il primo capo di stato nato nell'Irlanda del Nord. Il 1\u00ba ottobre 2004 a mezzogiorno, fu dichiarata rieletta per un secondo e ultimo periodo di sette anni, essendo un candidato di diritto e nessun candidato aveva corso contro di lei.\nNel 2006, \u00e8 stata classificata come la 55\u00b0 donna pi\u00f9 potente del mondo dalla rivista Forbes. Nel 2007, \u00e8 al 58\u00ba posto."}
{"id": "237061", "revid": "767487", "url": "https://it.wikipedia.org/wiki?curid=237061", "title": "Invito alla danza (film 1937)", "text": "Invito alla danza (\"Varsity Show \") \u00e8 un film del 1937 diretto da William Keighley. Di genere musicale, fu prodotto e distribuito dalla Warner Bros. Tra gli interpreti, Dick Powell, Fred Waring e i Waring's Pennsylvanians, Ted Healy, Priscilla Lane. Il numero finale venne creato e diretto da Busby Berkeley.\nProduzione.\nIl film fu prodotto dalla Warner Bros. Venne girato nei Warner Brothers Burbank Studios, al 4000 di Warner Boulevard, a Burbank.\nDistribuzione.\nDistribuito dalla Warner Bros., il film usc\u00ec nelle sale cinematografiche statunitensi il 4 settembre 1937."}
{"id": "237062", "revid": "287204", "url": "https://it.wikipedia.org/wiki?curid=237062", "title": "Penelope Cruz", "text": ""}
{"id": "237064", "revid": "767487", "url": "https://it.wikipedia.org/wiki?curid=237064", "title": "Invito alla danza (film 1941)", "text": "Invito alla danza (\"Wir bitten zum Tanz\") \u00e8 un film del 1941 diretto da Hubert Marischka.\nProduzione.\nIl film fu prodotto dalla Wien-Film GmbH (Wien).\nDistribuzione.\nDistribuito dalla Terrafilm, usc\u00ec nelle sale cinematografiche tedesche il 28 ottobre 1941."}
{"id": "237066", "revid": "599013", "url": "https://it.wikipedia.org/wiki?curid=237066", "title": "Rapina a mano armata", "text": ""}
{"id": "237067", "revid": "124400463", "url": "https://it.wikipedia.org/wiki?curid=237067", "title": "Italiani (film 1998)", "text": "Italiani \u00e8 un episodio, diretto da Fiorella Infascelli, della serie televisiva \"Alfabeto italiano\"."}
{"id": "237069", "revid": "120949223", "url": "https://it.wikipedia.org/wiki?curid=237069", "title": "Mary Robinson", "text": "Dal 1997 al 2002 fu anche Alta commissaria ONU per i diritti umani.\nTra i riconoscimenti conferitile, figurano il Premio Erasmo nel 1999 e il Premio Sonning nel 2002. Nel 2003 ottenne a Berlino la Medaglia Otto Hahn per la Pace.\nFormazione e attivit\u00e0 professionale.\nMary Robinson ha studiato al Trinity College di Dublino e poi al King's Inns. Ha anche studiato all'Universit\u00e0 di Harvard. Di ritorno in Irlanda, ha insegnato diritto europeo al Trinity College. Avvocata di formazione e professione, Mary Robinson \u00e8 stata rapidamente coinvolta nella politica. Ha combattuto per difendere le libert\u00e0 fondamentali e i diritti umani.\nCarriera politica.\nMary Robinson \u00e8 stata eletta per la prima volta al Senato come indipendente nel 1969 ed \u00e8 stata membro dell'Alta Camera fino al 1989, ma \u00e8 stata sconfitta come candidata al Partito Laburista al D\u00e1il \u00c9ireann nel 1977 e nel 1981. Era anche membro del Consiglio comunale di Dublino.\nHa pubblicato scritti su diritto di famiglia e questioni costituzionali.\nPresidente della Repubblica, dimissioni e incarico come Alta commissaria delle Nazioni Unite per i diritti umani.\nIl Partito Laburista la candid\u00f2 alle elezioni presidenziali del 7 novembre 1990, che vinse con il 51,9% dei voti. Ha prestato giuramento il 3 dicembre per un periodo di sette anni.\nIl 12 settembre 1997, ha rassegnato le dimissioni dall'incarico tre mesi prima della fine del suo mandato per entrare in carica tre giorni dopo come Alto Commissario delle Nazioni Unite per i diritti umani. Robinson \u00e8 stata la prima Alta commissaria delle Nazioni Unite per i diritti umani a visitare il Tibet, dove ha viaggiato nel 1998. Nel 2001, ha annunciato che non avrebbe cercato un secondo mandato in carica, affermando che lei aveva pensato che potesse fare di pi\u00f9 al di fuori dei \"vincoli\" dell'ONU. Fino al settembre 2002, ha prestato servizio presso la Segreteria Generale di Kofi Annan.\nMary Robinson ha presieduto la \"Commissione internazionale dei giuristi\" dal 2008 al 2010.\nDistinzioni.\nMary Robinson \u00e8 attualmente \"Cancelliera\" del Trinity College di Dublino.\n\u00c8 anche uno dei membri fondatori del \"Collegium internazionale di etica, politica e scienza\", un'associazione che mira a fornire risposte intelligenti e appropriate che i popoli del mondo si aspettano dalle nuove sfide del nostro tempo.\nDal 6 al 9 novembre 2006, ha partecipato alla conferenza internazionale presso l'Universit\u00e0 Gadjah Mada per l'adozione dei Principi di Yogyakarta per la protezione dei diritti umani delle persone lesbiche, gay, bisessuali e transgender (LGBT).\nDal 2007 fa parte del gruppo Global Elders, creato da Nelson Mandela per promuovere la pace e i diritti umani in tutto il mondo.\nMary Robinson \u00e8 anche membro onorario del Club of Budapest."}
{"id": "237070", "revid": "842", "url": "https://it.wikipedia.org/wiki?curid=237070", "title": "Pen\u00e9lope Cruz S\u00e1nchez", "text": ""}
{"id": "237072", "revid": "767487", "url": "https://it.wikipedia.org/wiki?curid=237072", "title": "Kean (film 1940)", "text": "Kean \u00e8 un film drammatico del 1940, diretto dal regista Guido Brignone, tratto dal dramma omonimo di Alexandre Dumas padre sulla vita dell'attore Edmund Kean.\nTrama.\nL'azione si svolge tra la fine del XVIII secolo e l'inizio del XIX. L'amicizia tra il celebre attore drammatico Edmund Kean, preferito dal pubblico britannico, e il Principe di Galles, si incrina quando ambedue si innamorano di una gentildonna sposata a un diplomatico. La signora cede per un momento alle seduzioni del grande interprete e consente di visitarlo nel camerino. Kean, che pochi istanti dopo \u00e8 in palcoscenico, distingue il principe nel palco della signora e sospende cos\u00ec la rappresentazione, lasciandosi invadere da folle gelosia, e pubblicamente rivolge parole ingiuriose verso il Principe di Galles. Il coniuge della bella donna sfida a duello l'attore. Il Principe vuole soffocare lo scandalo e, con una propria dichiarazione scritta, riesce a far riconoscere al marito l'innocenza della moglie. Kean \u00e8 costretto ad allontanarsi dall'Inghilterra, in compagnia di una giovane attrice devotamente innamorata di lui.\nProduzione.\nIl film venne realizzato in interni negli Stabilimenti della Scalera Film di Roma, e dapprima ebbe i titoli provvisori di \"Kean, genio e sregolatezza\" e \"Kean: gli amori di un artista\".\nIn questo film Rossano Brazzi esordisce come attore protagonista, dopo due anni di apprendistato in ruoli minori.\nCome diversi altri film del primo periodo sonoro (quello che va fino al termine della seconda guerra mondiale) anche questo ebbe due visti censori. Il primo, il n. 30.959, venne rilasciato il 30 marzo 1940, ma non se ne trova copia nell'archivio della Commissione di Revisione Cinematografica, e quindi non conosciamo i tagli eventualmente effettuati; in ogni caso, La Commissione si riunisce una seconda volta il 14 settembre 1946 e concede un secondo visto (il n. 1.239) con una lunghezza della pellicola accertata di 2.189 metri e con il titolo \"Kean (Amori di un artista)\" senza operare alcun taglio.\nDistribuzione.\nIl film venne distribuito nel circuito cinematografico italiano il 6 aprile del 1940.\nAl 2005 non risultava essere n\u00e9 proiettato in televisione, n\u00e9 pubblicato in DVD; per\u00f2, oltre a qualche fotografia di scena, esistono anche il manifesto e la locandina del film.\nCritica.\n\u00abEdmund Kean, il grande e celeberrimo attore del Drury Lane ebbe, intorno al 1823, un periodo torbido e oscuro. Implicato in uno scandalo, condannato a una pena pecuniaria, sent\u00ec che la miglior cosa per lui era d'allontanarsi dall'ambiente che gli aveva dato fama: e intraprese un giro di recite negli Stati Uniti e al Canada. Tornato in patria, sopiti ormai gli scandali, fu riaccolto con alquanto favore dal pubblico che lo aveva atteso; ma ben presto doveva iniziare la decadenza, incalzata ancora dal bere, da stravaganze gratuite. Mor\u00ec nel 1833, sul palcoscenico del Covent Garden, mentre vi recitava \"Otello\". Poco prima era stato a Parigi, tiepidamente apprezzato. Fra i suoi spettatori era per\u00f2 Alexandre Dumas senior, il quale concep\u00ec il suo \"Kean\" e doveva scriverlo nel 1835, non molto dopo la morte dell'attore. \u00c8 il Kean che le nostre platee conoscono, accompagnato da un sottotitolo programmatico e perentorio, \"Ovvero genio e sregolatezza\", arricchito in molti manifesti da una g e da una esse maiuscole. Da questa accesa commedia \u00e8 stato tratto il film, diretto con maestria da Guido Brignone, che con Tomaso Smith ne ha curato una sceneggiatura abile e morbida. Kean \u00e8 un nostro nuovo attore, Rossano Brazzi, un giovane che, soggetti e registi aiutandolo, potr\u00e0 fare un suo cammino. Anche Mariella Lotti, un'altra delle nostre giovani reclute, si mostra vibrante e sicura. Efficaci pure gli altri interpreti (...) ed eccezionalmente curata l'ambientazione\u00bb. Mario Gromo, \"La Stampa\", 19 ottobre 1940\n\u00ab [...] Questo film interessante e dignitoso costituiva la prova del fuoco per l'attore Rossano Brazzi che per la prima volta, nelle vesti di Kean, vi sosteneva una parte di primo piano, particolarmente ardua. Rossno Brazzi \u00e8 un bell'attore, ed \u00e8 anche un bravo attore. Ma \u00e8 attore soprattutto cinematografico, che \u00e8 un pregio per la maggior parte dei film, mentre questa volta avrebbe voluto accenti di grande attore teatrale che al Brazzi, nelle poche battute della \"Giulietta\" e dell\"'Amleto\" sono mancati (...)\u00bb. Arnaldo Fratelli, \"La Tribuna\", 30 ottobre 1940\n\u00abLa regia di Brignone \u00e8 puntuale, ma senza voli, l'interpretazione di Rossano Brazzi \u00e8 coscienziosa e sicura ma tranne qualche momento [...] manca dell'autorit\u00e0 e dell'estro necessari per un personaggio cos\u00ec poderoso (...) per cui, questo \"Kean\" \u00e8 soltanto una discreta esecuzione del repertorio corrente.\u00bb Filippo Sacchi, \"Corriere della Sera\", 15 novembre 1940.\nOpere correlate.\nIl dramma \"Kean\" di Dumas aveva gi\u00e0 ispirato due film all'epoca del cinema muto, il primo nel 1921 di produzione tedesca ed il secondo nel 1924 di produzione francese.\nSedici anni pi\u00f9 tardi del film di Brignone venne realizzata in Italia una nuova pellicola sulla vita del grande attore teatrale britannico, intitolata \"Kean - Genio e sregolatezza\", diretta da Francesco Rosi e Vittorio Gassman (che aveva gi\u00e0 portato il dramma a teatro due anni prima) e interpretata dallo stesso Gassman nel ruolo che fu di Rossano Brazzi, Eleonora Rossi Drago nel ruolo che fu di Germana Paolieri e Anna Maria Ferrero nel ruolo che fu di Mariella Lotti."}
{"id": "237073", "revid": "767487", "url": "https://it.wikipedia.org/wiki?curid=237073", "title": "Kean - Genio e sregolatezza", "text": "Kean - Genio e sregolatezza \u00e8 un film biografico del 1956 diretto da Vittorio Gassman, tratto dall'opera teatrale \"Kean, ou D\u00e9sorde et G\u00e9nie\" di Alexandre Dumas (padre) del 1836 e dal suo adattamento omonimo del 1953 di Jean-Paul Sartre. Gassman aveva gi\u00e0 portato a teatro l'opera due anni prima, nel 1954.\nTrama.\nEdmund Kean \u00e8 un popolarissimo e istrionico attore inglese dell'Ottocento dedito per\u00f2 ai vizi e pieno di debiti. Contende al principe del Galles, suo compagno di sregolatezze, la moglie dell'ambasciatore danese, ma alla fine si innamora di Anna, una giovane ma promettente attrice debuttante.\nProduzione.\nGirato in tre settimane nel Teatro Valle di Roma (eccettuata la scena ambientata nella taverna), il film \u00e8 il risultato di una coproduzione tra la Lux Film e la Vides di Franco Cristaldi.\n\"Produttore giovane che amava far debuttare i giovani\", Cristaldi volle includere nel progetto Francesco Rosi, come condizione per affidargli la regia di un successivo film (che sarebbe stato \"La sfida\"). Come \"regista-ombra\" - \"direttore tecnico\" nei titoli -, Rosi affianc\u00f2 cos\u00ec Vittorio Gassman, anch'egli all'esordio nella regia cinematografica, cui fu affidata, in particolare, la direzione teatrale di un testo per il quale, oltre ad essere stato mattatore sulla scena, aveva gi\u00e0 curato l'allestimento per il teatro due anni prima, nel 1954.\nPer il fotografo Gianni Di Venanzo si tratt\u00f2 della prima esperienza con il colore.\nCritica.\nNell'affrontare la figura di Kean, \"...uno dei personaggi pi\u00f9 rappresentativi di una concezione romantica, luciferina dell'attore, ...di una professione giocosa ma pericolosa\" \"il film appare costruito su misura sulle abilit\u00e0 istrioniche di Vittorio Gassman\".\nD'altro canto, \u00e8 stato indicato il rilevante contributo di Rosi: in particolare nella panoramica iniziale, dai palchi sino agli attori, alle prese con l'ultimo atto dell\"'Amleto\", e nel piano sequenza dell'episodio centrale nella taverna, in cui gli astanti ascoltano rapiti il triste canto della prostituta Fanny - una Valentina Cortese neppure citata nei credits. In queste scene \u00e8 stato individuato un debito nei confronti della lezione di Luchino Visconti, ed in particolare di \"Senso\", cui il giovane co-direttore aveva partecipato come assistente alla regia.\nFilm precedenti.\nL'inquieta esistenza del celebre attore britannico era gi\u00e0 stata portata ripetutamente sullo schermo nell'et\u00e0 del cinema muto. In particolare, \"...per il sapiente gioco di luci ed ombre e la perfetta organizzazione dello spazio\", nonch\u00e9 per l'interpretazione del divo Ivan Moz\u017euchin, si distinse \"Kean ou D\u00e9sordre et g\u00e9nie\" di Aleksandr Volkov. In Italia, l'operazione era stata precedentemente tentata da Guido Brignone, con un film omonimo del 1940 interpretato da Rossano Brazzi."}
{"id": "237074", "revid": "18397", "url": "https://it.wikipedia.org/wiki?curid=237074", "title": "Rapina a mano armata (diritto)", "text": ""}
{"id": "237076", "revid": "438678", "url": "https://it.wikipedia.org/wiki?curid=237076", "title": "La bella di Mosca (film 1957)", "text": "La bella di Mosca (\"Silk Stockings\") \u00e8 un film del 1957, diretto da Rouben Mamoulian, interpretato (e danzato) dalla coppia Fred Astaire e Cyd Charisse. Remake musicale di \"Ninotchka\", la commedia del 1939 interpretata da Greta Garbo e Melvyn Douglas.\nTrama.\nMosca richiede la presenza in patria del compositore russo Peter Boroff, tutto preso a Parigi da una carriera all'insegna dei fasti occidentali. Il produttore statunitense Steve Canfield - per cui Boroff deve comporre le musiche per un film ispirato a \"Guerra e pace\" interpretato dalla diva acquatica Peggy Dayton - riesce a corrompere i tre commissari inviati da Mosca, facendoli cedere alle lusinghe di una lussuosa permanenza parigina. Alla loro ricerca arriva una severissima compagna, Nina Yoshenko detta Ninotchka che, per\u00f2, cade ben presto pure lei nella rete del bel mondo, innamorandosi degli abiti parigini e delle calze di seta (e anche di Canfield).\nTutto sembra andare per il meglio fino alla visione in anteprima di una scena che dovrebbe essere inserita nel film: \"Guerra e pace\" \u00e8 diventato un musical con protagonista Giuseppina che fa l'occhiolino allo spettatore e a Napoleone. Boroff \u00e8 inorridito e Nina ha buon gioco a riportare tutti in patria senza pi\u00f9 resistenze. Non passa molto che i rimpatriati rimpiangano la bella vita occidentale, sognando un rientro a Parigi. Cosa che riesce al trio Bibinski, Brankov, Ivanov. La loro nuova cattiva condotta induce il partito, a seguito di una lettera anonima che li denuncia, a rimandare in Occidente anche Nina.\nSi scoprir\u00e0 che l'anonimo autore della lettera \u00e8 Steve, che ha aiutato i tre ad aprire un tipico locale russo (\u201c\u00c8 cos\u00ec che faremo buona pubblicit\u00e0 alla nostra patria\u201d, dichiarano maliziosamente), che \u00e8 riuscito con questo stratagemma a far uscire dall'URSS anche Nina, cui dichiara il suo amore.\nProduzione.\nIl film, prodotto dalla MGM, venne girato dal 7 novembre 1956 al 31 gennaio 1957 con un budget stimato in 1.853.463 dollari.\nIl film.\nMusiche e canzoni di Cole Porter, la regia del russo (di nascita) Rouben Mamoulian, la magia della coppia Astaire/Charisse fortemente voluta dal produttore Arthur Freed: \"La bella di Mosca,\" titolo italiano di \"Silk Stockings\", \u00e8 il remake di \"Ninotchka\" di Lubitsch, quello interpretato nel 1939 dalla Garbo in una delle sue rare commedie (dove la frase di lancio del film era appunto \"Garbo laughs!\", ovvero \"la Garbo ride\").\nQui si parte dal musical del 1955, grande successo interpretato sul palcoscenico di Broadway da Don Ameche e Hildegard Knef. Nella parte dell'aristocratico che nel 1939 fu di Melvyn Douglas, abbiamo invece un impresario statunitense, uno scintillante (anche se sulla soglia della sessantina) Fred Astaire. \"Silk Stockings\" sar\u00e0 il suo penultimo musical, ne girer\u00e0 ancora un altro, \"Sulle ali dell'arcobaleno\" (\"Finian's Rainbow\"), dieci anni dopo nel 1968 per la regia di Francis Ford Coppola.\nSua partner, come in \"Spettacolo di variet\u00e0\" (\"Band Wagon\", Usa 1953 di Vincente Minnelli) una sontuosa Cyd Charisse nella parte della serissima compagna Yoshenko, sedotta dalle frivolezze capitaliste simboleggiate dalle calze di seta che danno il titolo al musical. Nelle parti cantate, Charisse venne doppiata da Carole Richards\nCon un cast che vede tra gli altri Peter Lorre in una delle sue rarissime apparizioni comiche, Jules Munshin e Janis Paige nei panni della sbracata e divertente Peggy che ignora Tolstoj (\u201cNon c'\u00e8 nulla tra di noi, siamo solo buoni amici!\u201d). Il personaggio di Peggy, che ha esordito felicemente nel suo primo film non acquatico fa riferimento alla celeberrima diva dell'acqua Esther Williams la quale in quel periodo, alla fine della sua carriera aveva messo da parte i suoi film acquatici, ormai non pi\u00f9 in voga. Peggy infatti nel film nomina in maniera sprezzante alcuni titoli delle sue pellicole acquatiche ossia \"Bellezze in bagnarola\", \"La ninfa dei tripodi\" e \"La madre di Nettuno\"; titoli modificati di tre famosi film interpretati appunto dalla Williams (\"Bellezze al bagno, La ninfa degli antipodi, La figlia di Nettuno\"). Da non dimenticare inoltre le coreografie per Fred Astaire di Hermes Pan, la direzione musicale di Andr\u00e9 Previn e i costumi, bellissimi, di Helen Rose.\nColonna sonora.\nNel film sono compresi i seguenti brani musicali:\nDistribuzione.\nIl copyright del film, richiesto dalla Loew's Inc. &amp; Arthur Freed Productions, Inc., fu registrato il 13 maggio 1957 con il numero LP8326.\nIl film incass\u00f2 (in tutto il mondo) 4.417.753 dollari. Venne distribuito dalla MGM, uscendo nelle sale il 18 luglio 1957.\nDate di uscita.\nIMDb\nAlias"}
{"id": "237077", "revid": "125128249", "url": "https://it.wikipedia.org/wiki?curid=237077", "title": "Giovanni Targioni Tozzetti", "text": "Biografia.\nLe origini e i primi studi.\nNato a Firenze l'11 settembre 1712 dal medico Benedetto Targioni e da Cecilia Tozzetti, segu\u00ec la tradizione di famiglia dedicandosi fin da giovane allo studio della medicina e delle scienze naturali. Entrato nel 1730 all'Universit\u00e0 di Pisa e laureatosi in medicina e filosofia nel 1734 con Giovanni Lorenzo Stecchi, decise in seguito di dedicarsi allo studio della botanica, avendo come guida il grande naturalista fiorentino Pier Antonio Micheli. Dell'amico e maestro, con il quale condusse svariati viaggi d'esplorazione naturalistica per la Toscana, redasse un'accurata biografia pubblicata nel 1858.\nAmmesso fin dal 1734 nella Societ\u00e0 Botanica Fiorentina e dal 1735 nella Societ\u00e0 Colombaria, il 7 gennaio 1737 succedette al defunto Micheli prima come lettore, poi professore di botanica nello Studio fiorentino, assumendo anche la carica di \"custode\" del Giardino dei Semplici che manterr\u00e0 fino al 1746.\nLe attivit\u00e0 negli anni della Reggenza.\nScienziato dai vastissimi interessi e tra gli eruditi pi\u00f9 in vista della sua epoca, fu molto attivamente coinvolto nella politica di riforme e di riorganizzazione dello stato avviata negli anni 1737-65 dal Consiglio di Reggenza Imperiale della Toscana. Nominato insieme ad Antonio Cocchi prefetto della Biblioteca Magliabechiana il 1\u00b0 marzo 1739, mantenne tale carica fino al 1777, impegnandosi a fondo nel riordino di una gran mole di documenti editi ed inediti, divenendo anche, a seguito di nomina governativa, revisore alle stampe per la pubblicazione delle opere di fisica e medicina (4 aprile 1743, con conferma dell'incarico il 24 novembre 1763).\nEletto all'Accademia della Crusca nel 1745 e all'Accademia Etrusca di Cortona nel 1749, il 4 giugno 1753 fu uno dei soci fondatori dell'Accademia dei Georgofili, per la quale pubblic\u00f2 diverse memorie partecipando anche alla redazione dei suoi primi regolamenti.\nDal 1750 medico all'Ospedale di Santa Maria Nuova di Firenze, dove si occup\u00f2 degli incurabili e dei malati mentali, fu nominato in seguito medico di corte, consulente del Magistrato di sanit\u00e0, decano del Collegio medico cittadino e nel 1756 fu tra i primissimi in Italia a praticare vaccinazioni antivaiolose presso lo Spedale degli Innocenti.\nCollaboratore tra il 1740 e il 1742 della rivista \"Novelle letterarie\", in seguito del \"Giornale dei letterati\" di Firenze e poi dal 1754 del \"Magazzino italiano d'istruzione e piacere\" di Livorno, su commissione della Reggenza e dell'Accademia dei Georgofili intraprese una serie di viaggi naturalistici che, tra il 1742 e il 1745, lo portarono a percorrere e visitare buona parte della Toscana. Notevole frutto di queste fatiche \u00e8 lo scritto \"Viaggi fatti in diverse parti della Toscana per osservare le produzioni naturali e gli antichi monumenti di essa\" che, redatto in collaborazione con Ferdinando Morozzi, fu pubblicato in due diverse edizioni, la prima in sei volumi (Firenze, 1751-54), la seconda in dodici volumi (Firenze, 1768-79) con dedica al nuovo Granduca Pietro Leopoldo. In quest'opera, fondamentale descrizione della Toscana dal punto di vista sia storico che scientifico, l'erudizione del Targioni Tozzetti \u00e8 lasciata libera di spaziare nelle pi\u00f9 varie branche del sapere, dalla botanica (in special modo la patologia vegetale) alla medicina, dalla zoologia alla mineralogia, dalla geografia alla storia, dall'agricoltura all'architettura.\nDedicatosi nei medesimi anni anche alla redazione di una monumentale opera sulla corografia e topografia fisica della Toscana, nel 1754 riusc\u00ec a darne alle stampe solo una piccola parte con uno scritto dal titolo \"Prodromo della corografia e della topografia fisica della Toscana\" mentre la maggior parte del testo si \u00e8 conservata nella sola forma manoscritta sotto il titolo \"Selva di notizie spettanti all\u2019origine de\u2019 progressi e miglioramenti delle scienze fisiche in Toscana, per uso del dottore Ottaviano suo figlio\", oggi custodito presso la Biblioteca Nazionale Centrale di Firenze.\nNel 1763, incaricato di riordinare le collezioni naturalistiche di propriet\u00e0 granducale, redasse un ampio catalogo dei reperti rimasto in forma manoscritta nel quale proponeva la costituzione di un museo scientifico, poi realizzato nel 1775 con la fondazione del Reale Museo di fisica e storia naturale da parte del granduca Pietro Leopoldo. \nGli ultimi anni.\nCon l'affermarsi di un nuovo assetto politico-istituzionale dovuto all'ascesa al trono di Pietro Leopoldo (1765) il Targioni Tozzetti, pur parzialmente emarginato dalla vita pubblica, rimase comunque personaggio centrale nel mondo scientifico toscano.\nDi questi anni sono una serie di relazioni che, in linea con l'impegno riformatore granducale, spaziano nei campi di molteplici problematiche, dalla coltivazione dei cereali (\"Sitologia ovvero Raccolta di osservazioni, di esperienze e ragionamenti sopra la natura e qualit\u00e0 dei grani e delle farine per il panificio con l'aggiunta di altri trattati utilissimi agli agricoltori ed ai mercanti\", Livorno, 1765), alla panificazione (\"Breve istruzione circ\u2019ai modi di accrescere il pane col mescuglio d\u2019alcune sostanze vegetabili\", dopo il 1766) e all\u2019ambiente (\"Disamina di alcuni progetti fatti nel secolo XVI per salvar Firenze dalle inondazioni dell\u2019Arno\", Firenze, 1767), dalla lotta alle epidemie (\"Relazione delle febbri che si sono provate epidemiche in diverse parti della Toscana l\u2019anno MDCCLXVII\", Firenze, 1767) sino alla storia della scienza (\"Notizie degli aggrandimenti delle scienze fisiche accaduti in Toscana nel corso di anni LX del secolo XVII\", Firenze, 1780).\nDi particolare rilievo in questo periodo fu la pubblicazione dell\"'Alimurgia o sia Modo di rendere meno gravi le carestie\" (Firenze, 1767), opera dove lo scienziato, esaminando le cause delle carestie che devastarono gli stati italiani negli anni 1763-67, individua nella \"ruggine del grano\" il parassita responsabile dei cattivi raccolti e dove propugna l'utilizzo dei surrogati del grano per l'alimentazione umana. Alle critiche che lo scritto gli attir\u00f2 ad opera del fisiologo Felice Fontana, il quale gli imputava macroscopiche carenze nell'applicazione del metodo osservativo-sperimentale, il Targioni Tozzetti rispose con il libello \"Analisi e difesa della celebre opera intitolata Alimurgia\" (Venezia, 1769).\nDal matrimonio celebrato nel 1747 con Maria Brigida Dandini, figlia del celebre pittore Ottaviano, discese un'importante dinastia di naturalisti che annovera il figlio Ottaviano (1755-1829), botanico, il nipote Antonio (1785-1856), sempre botanico e il pronipote Adolfo (1823-1902), zoologo.\nMor\u00ec a Firenze il 7 gennaio 1783 e fu sepolto nella Basilica di Santa Croce dove oggi si pu\u00f2 ammirare il suo monumento funebre, costituito da un busto e da una lunga epigrafe, fatto erigere nel 1844 dal nipote Antonio e dalla sua consorte Fanny.\nLibri, carte personali e raccolte scientifiche.\nLa documentazione relativa ai Targioni Tozzetti (famiglia e in particolare i pi\u00f9 noti Giovanni, Ottaviano, Antonio, Adolfo) risulta dispersa tra varie Istituzioni.\nNel 1904 l'Istituto di Studi Superiori di Firenze acquis\u00ec dagli eredi di Adolfo, pronipote di Giovanni, buona parte dei documenti di famiglia. Questi, a seguito di una serie di cambiamenti istituzionali, sono entrati a far parte del patrimonio Biblioteca di Scienze dell'Universit\u00e0 di Firenze, nella sede del Polo Scientifico.\nPresso la sezione di zoologia \"La Specola\" del Museo di storia naturale di Firenze, si conservano 14 scatole di documenti delle famiglie Targioni Tozzetti e Dandini, parte del medesimo fondo oggi depositato presso la sede del Polo scientifico della Biblioteca di Scienze.\nLa Biblioteca Nazionale Centrale di Firenze ha acquisito tra il 1851 e il 1894 una parte delle carte dei Targioni Tozzetti, incluso il carteggio di Giovanni. \nAltra documentazione relativa ai Targioni Tozzetti \u00e8 conservata presso il Museo Galileo di Firenze.\nTracce dell'attivit\u00e0 di Giovanni Targioni Tozzetti conserva infine l'Archivio storico dell'Accademia dei Georgofili, ente quest'ultimo di cui lo scienziato fu socio fondatore nel 1753.\nSi conserva invece presso la sezione di mineralogia e litologia del Museo di storia naturale dell'Universit\u00e0 di Firenze la collezione mineralogica di Giovanni Targioni Tozzetti, una raccolta di circa 9000 campioni tra rocce e minerali che, comprendente anche una sezione appartenuta a Pier Antonio Micheli, fu in parte ampliata dal figlio Ottaviano.\nLa sezione di botanica del Museo di storia naturale custodisce quello che oggi \u00e8 denominato \"Erbario Micheli e Targioni Tozzetti\", un'ingente raccolta di campioni essiccati di piante formata in origine dal Micheli ma poi arricchita e rimaneggiata da Giovanni, Ottaviano e Antonio Targioni Tozzetti, che andarono ad aggiungervi i loro reperti.\nOpere.\nElenco di opere selezionate:"}
{"id": "237078", "revid": "767487", "url": "https://it.wikipedia.org/wiki?curid=237078", "title": "La bella di Mosca (film 2001)", "text": "La bella di Mosca \u00e8 un film del 2001, diretto dal regista Cesare Ferrario.\nIl film \u00e8 tratto dal romanzo omonimo dello scrittore russo Viktor Erofeev.\nIl romanzo di Erofeev, autore con Cesare Ferrario anche della sceneggiatura fu pubblicato nel 1991 grazie a Michail Gorbachev cos\u00ec come il film \u00e8 stata la prima coproduzione italo-russa dopo la Perestrojka.\nIl film non ebbe fortuna alla sua uscita nelle sale in Italia. Maggiore ne ebbe in Russia e in altri paesi dove \u00e8 stato distribuito."}
{"id": "237079", "revid": "438678", "url": "https://it.wikipedia.org/wiki?curid=237079", "title": "La bella e la bestia (film 1946)", "text": "La bella e la bestia (\"La Belle et la B\u00eate\") \u00e8 un film del 1946 diretto da Jean Cocteau e (non accreditato) Ren\u00e9 Cl\u00e9ment.\nBasato sulla omonima fiaba, \u00e8 stato presentato in concorso alla prima edizione del Festival di Cannes.\nTrama.\nIl film \u00e8 ambientato in Francia, nel XVII secolo. Un ricco anziano ha appena perso tutti i suoi possedimenti, poich\u00e9 i battelli di sua propriet\u00e0 sono naufragati. Nonostante questo, le sue due figlie pi\u00f9 grandi, le cattive Felicit\u00e0 (Fel\u00eccia nel ridoppiaggio) e Adelaide (in originale \"F\u00e9licie\" e \"Ad\u00e9la\u00efde\") si ostinano a condurre una vita da gran signore, comprando abiti costosi e continuando ad avere lacch\u00e8 al loro servizio.\nLudovico (\"Ludovic\"), unico figlio maschio, perde invece le ultime ricchezze al gioco, e per risanare i suoi debiti si affida ad un usuraio che porta via anche i mobili di casa. L'unica che ha davvero a cuore la precaria situazione della famiglia \u00e8 Bella (\"Belle\"), che, nonostante la sua grande bellezza, si riduce a fare la serva in casa propria. Per questo, non asseconda nemmeno le \"avances\" di Splendore (\"Avenant\"), un ricco e arrogante amico di famiglia, che la vorrebbe in sposa.\nUn giorno il padre riceve la notizia che un battello si potrebbe essere salvato, e corre in citt\u00e0 sicuro che essa sia vera; le due figlie pi\u00f9 grandi chiedono subito regali costosi e prestigiosi; Bella, invece, alla richiesta del padre su cosa vorrebbe in regalo chiede solo una rosa.\nAl suo arrivo in citt\u00e0, il padre scopre che tutti i suoi beni sono gi\u00e0 stati venduti per ripagare i debitori ed \u00e8 costretto a tornare a casa attraversando un bosco a notte fonda. Vi si perde, ma nel suo girovagare trova un castello incantato, con oggetti e statue semoventi, che lo accoglie come se lo stesse aspettando. Qui cena e passa la notte.\nAl mattino, prima di ripartire, si ferma nel bel giardino per raccogliere la rosa da donare a Bella; ma quando ne recide una appare subito il terribile padrone di casa: il Mostro, dalle sembianze di una bestia crudele.\nIl padre ha abusato dell'ospitalit\u00e0 del Mostro, e dovr\u00e0 pagare con la vita, a meno che una delle sue figlie non si sacrifichi per lui.\nLe due figlie maggiori biasimano il padre e pensano addirittura sia giusto che muoia, perch\u00e9 ha dato ascolto all'assurda richiesta di Bella. Bella, dal canto suo, decide di partire per il castello del Mostro, e parte in sella ad un cavallo magico che la porta da lui.\nQuando Bella incontra il mostro, cade svenuta, spaventata dalla sua bruttezza; tuttavia, questi non la divora, e anzi la adagia dolcemente su un letto. Quella sera, a cena, lui le dice che non ha intenzione di ucciderla, e anzi lei sar\u00e0 la regina di quel castello; in cambio, lui dovr\u00e0 porle ogni sera la stessa domanda: una domanda di matrimonio. Bella, ovviamente, rifiuta categoricamente.\nNei giorni successivi, Bella osserva il Mostro: di giorno sente grida spaventose e lo vede sporco di sangue, come se avesse ucciso animali o persone (ipotesi avallata dal fatto che, nel vedere un cervo, il Mostro abbia un fremito di collera); di sera, invece, \u00e8 galante e mostra di tenere al suo bene. Quando Bella vede che il Mostro non uccide animali o persone, ma si ferisce da solo per sfogare su se stesso i suoi istinti, capisce che in realt\u00e0 egli \u00e8 una creatura buona, che cerca di far convivere in s\u00e9 due nature, una animalesca e una umana, rimpiangendo di non appartenere esclusivamente a quest'ultima. Da allora inizia a volergli bene, e lo considera un grande amico, ma risponde sempre di no alla sua domanda di matrimonio.\nUn giorno, guardando in uno specchio che mostra i propri pensieri, Bella vede suo padre malato; prega dunque il Mostro che la lasci andare a prendersi cura di lui per qualche giorno. Il Mostro, che si \u00e8 innamorato di lei, la lascia andare con estremo dolore. Le affida tutti gli oggetti del suo potere: il Cavallo Magico, lo Specchio, un Guanto che trasporta chi lo indossi in ogni luogo e la chiave del Padiglione di Diana, una stanza del castello in cui \u00e8 chiuso tutto il tesoro del Mostro. Se non torner\u00e0 a consegnarglieli entro una settimana, il Mostro perder\u00e0 ogni potere e morir\u00e0: in pratica ripone tanta fiducia in Bella da affidarle la sua stessa vita.\nGrazie al guanto magico, Bella torna a casa e aiuta il padre a riprendersi. Le sorelle sono invidiose di tutte le ricchezze di cui Bella \u00e8 adorna, che, in mano loro, si trasformano in vermi e serpenti; inoltre, la ragazza commette l'errore di parlare loro del tesoro del Mostro: Splendore e Ludovico vorrebbero appropriarsene. Con l'inganno, riescono a convincere Bella a rimanere oltre la settimana concessale dal Mostro, e, rubata la chiave, i due ragazzi partono per il castello in groppa al cavallo. Il Mostro, nel frattempo, inizia a indebolirsi e a provare immenso dolore per la mancanza di Bella.\nLo Specchio rivela a Bella che il Mostro sta per morire; la ragazza si rende conto che la chiave del tesoro \u00e8 scomparsa. Torna dunque a mani vuote nel castello, preoccupata per il Mostro, di cui si scopre innamorata; ma ormai questi giace a terra, come morto. Intanto, Ludovico e Splendore entrano nel Padiglione di Diana, ma quest'ultimo viene ucciso da una freccia, scoccata da una statua incantata della dea; prima di morire, Splendore assume le sembianze del Mostro. In quell'istante, il vero Mostro si rialza, diventato un bellissimo Principe: rivela a Bella che era stato trasformato in Mostro da una fata, arrabbiata poich\u00e9 i suoi genitori non credevano alle fate. Solo il vero amore lo avrebbe mutato di nuovo in essere umano. Dapprima, Bella non riconosce nel nuovo Principe le sembianze del Mostro, che anzi sembrano essere proprio quelle dello stesso Splendore; poi, convinta che quello \u00e8 il suo amato, lo segue in un regno di sogno in cui lei sar\u00e0 la regina e le sorelle serve.\nVersioni italiane.\nCome si \u00e8 soliti fare con fiabe, nell'edizione italiana del film tutti i nomi dei personaggi sono tradotti nella nostra lingua, ma con alcune differenze a seconda dei due doppiaggi esistenti. Nella prima versione del 1947, Avenant (letteralmente \u201cavvenente\u201d) \u00e8 tradotto opportunamente in Splendore, mentre nel ridoppiaggio assume stranamente il nome comune di Armando; la sorella F\u00e9licie, invece, \u00e8 Felicita nel doppiaggio originale e Felicia nel ridoppiaggio. Nel DVD pubblicato nel 2010 dalla Sinister Film sono presenti entrambi i doppiaggi italiani.\nTrasmissioni televisive.\nIl film venne trasmesso per la prima volta in tv luned\u00ec 23 gennaio 1956 alle 21:30 sul Programma Nazionale, allora unico canale esistente.\nProduzione.\nIl Mostro, il Principe in cui si trasforma e Splendore sono interpretati dallo stesso attore, Jean Marais: Cocteau lo voleva in quei ruoli non solo perch\u00e9 lo apprezzava molto, ma anche perch\u00e9 in questo modo rendeva efficace il parallelismo tra Uomo (Splendore) e Bestia (il Mostro). Per interpretare quest'ultimo, Marais doveva sottoporsi a 5 ore di trucco giornaliere, e il suo costume era realizzato in vera pelliccia di animale.\nMentre stava girando il film, Cocteau dovette essere ricoverato in ospedale per una grave forma di psoriasi, e fu sostituito da Ren\u00e9 Cl\u00e9ment. In un'intervista avrebbe poi dichiarato: \"Ho la pelle coperta da piaghe che sanguinano e fanno malissimo, ma non \u00e8 niente in confronto a quello che Jean (\"Marais, ndr\") deve sopportare: ha sul corpo una crosta talmente perfetta che rimuoverla vuol dire subire dolori pi\u00f9 infernali dei miei!\". Si riferiva in effetti al costume della Bestia, realizzato con materiali e colle che lo facevano aderire alla pelle e ne rendevano difficile il distacco.\nUna leggenda vuole che, vedendo la scena finale, Greta Garbo abbia detto \"Ridatemi la Bestia!\" riferendosi al fatto che quel personaggio era molto pi\u00f9 convincente del Principe in cui si trasformava.\nMolti degli effetti speciali, come il \"volo\" dei due protagonisti alla fine del film, il \"teletrasporto\" di Bella e la comparsa della scritta \"Fine\" nella sabbia sono stati realizzati facendo girare al contrario la pellicola: la scena in cui le candele si accendono da sole al passaggio del padre di Bella, per esempio, \u00e8 stata fatta facendo camminare l'attore all'indietro e spegnendo le candele al suo passaggio, e poi rimontando la scena al contrario. Proprio in essa, tuttavia, si pu\u00f2 notare il trucco quando viene inquadrato un camino, nel quale le fiamme ardono... al contrario!\nAlcuni dettagli di questo film appaiono anche nella versione animata disneyana.\nNella fiaba originale la Bella aveva tre fratelli a lei molto affezionati, mentre non esisteva la figura del pretendente in lotta con la Bestia. Le sorelle invece figurano da sempre nella storia: Cocteau inser\u00ec quei due personaggi per rendere la storia pi\u00f9 complessa."}
{"id": "237080", "revid": "113536434", "url": "https://it.wikipedia.org/wiki?curid=237080", "title": "Patrick Hillery", "text": "Fu ministro, commissario europeo e Presidente dell'Irlanda dal 1976 al 1990.\nFormazione.\nHillery si laure\u00f2 in medicina.\nCarriera politica.\nNel 1951 Hillery venne eletto membro del D\u00e1il \u00c9ireann in rappresentanza del collegio di Clare.\nNel 1959 fu nominato ministro dell'istruzione. Negli anni successivi ricopr\u00ec una serie di incarichi di governo, tra cui ministro dell'industria e del commercio, del lavoro e degli affari esteri.\nCommissario europeo.\nNel gennaio 1973 Hillery entr\u00f2 in carica come commissario europeo per gli affari sociali nell'ambito della Commissione Ortoli, di cui era anche uno dei vicepresidenti. Si dimise dall'incarico nel dicembre 1976, dopo essere stato eletto presidente dell'Irlanda.\nPresidente della repubblica.\nIl 3 dicembre 1976 Hillery entr\u00f2 in carica come Presidente della repubblica d'Irlanda.\nVita personale.\nHillery era sposato."}
{"id": "237082", "revid": "438678", "url": "https://it.wikipedia.org/wiki?curid=237082", "title": "La bella e la bestia (film 1977)", "text": "La bella e la bestia \u00e8 un film erotico del 1977, diretto dal regista Luigi Russo, che ha curato anche soggetto, sceneggiatura e montaggio.\nIl film \u00e8 diviso in quattro episodi, ciascuno dei quali illustra una parafilia ed \u00e8 ambientato in un'epoca diversa.\nTrama.\nPrimo episodio: \"La schiava\" \nDedicato al sadomasochismo, alla pi\u00f9 algida e fiera delle schiave del suo \"harem\", il crudele zar Vladimiro concede per un giorno il potere assoluto, che ella sfrutta per umiliare l'autocrate fino a costringerlo ad assistere alla sua penetrazione da parte d'uno schiavo nero superdotato. Il giorno dopo lo zar la fa sbranare dai cani. \nSecondo episodio: \"Zooerastia\" \nLa giovane e avvenente Varvara, amazzone provetta, \u00e8 sposata a un anziano magnate, il pi\u00f9 ricco della Russia, che tradisce regolarmente con lo stalliere tra i nitriti dei cavalli della scuderia. Il marito si vendica atrocemente costringendo il rivale al suicidio, poi rinchiude la moglie col cadavere e due cani in una stalla senza dare loro cibo. La donna si consola eccitando le bestie che la sbranano per fame. \nTerzo episodio: \"La fustigazione\" \nThomas, giovane studente di buona famiglia, viene punito a bacchettate sulle dita e sulle natiche dal precettore per il suo scarso impegno negli studi e dalla madre, che l'ha sorpreso a spiarla mentre s'accoppia con l'amante o si masturba. Finir\u00e0 per prenderci gusto e per iniziare alle pratiche flagellatorie anche la bella compagna di giochi. \nQuarto episodio: \"La promessa\" \nGiovanna, giovanissima e illibata promessa sposa, apprezza le carezze della sarta che le sta cucendo l'abito e disdegna il futuro marito, ma soprattutto vorrebbe che a deflorarla fosse il cugino Eric, al quale aveva promesso la verginit\u00e0. Le sollecitazioni di Giovanna avranno l'effetto sperato, ma Eric preferir\u00e0 rivolgere le sue attenzioni alla via pi\u00f9 stretta, preservando cos\u00ec l'onore della cugina."}
{"id": "237083", "revid": "438678", "url": "https://it.wikipedia.org/wiki?curid=237083", "title": "La bella preda (film 1928)", "text": "La bella preda (\"Ransom\") \u00e8 un film del 1928, diretto da George B. Seitz.\nTrama.\nWu Fang, il capo della malavita cinese, rapisce un bambino per ricattarne la madre, Lois Brewster. La donna \u00e8 fidanzata con Burton Meredith, un chimico che lavora per il governo e che ha scoperto la formula di un gas mortale. Wu Fang, che vuole avere la formula, promette a Lois che liberer\u00e0 Bobby solo se lei gliela procurer\u00e0. Lois, allora, implora il fidanzato ma questi rifiuta di darle il documento. Lei gli sottrae una fiala che crede contenere il gas velenoso, portandola da Wu Fang. Ma il cinese, scoperto che nella fiala non c'\u00e8 il gas, prende prigioniera Lois e si appresta a torturarla e a ucciderla insieme al figlioletto. Burton riesce a trovare il covo di Wu Fang, salvando i due prigionieri, mentre la polizia arresta il criminale.\nProduzione.\nIl film fu prodotto dalla Columbia Pictures Corporation.\nDistribuzione.\nDistribuito dalla Columbia Pictures, il film usc\u00ec nelle sale cinematografiche statunitensi il 30 giugno 1928."}
{"id": "237084", "revid": "767487", "url": "https://it.wikipedia.org/wiki?curid=237084", "title": "La bella preda (film 1949)", "text": "La bella preda (\"The Gal Who Took the West\") \u00e8 un film del 1949 diretto da Frederick de Cordova.\nTrama.\nRaccontata da un ex bella ormai nonna, la storia del generale O'Hara che nel 1890 in Arizona aveva due nipoti, entrambi innamorati di Lillian, cantante d'opera."}
{"id": "237085", "revid": "640469", "url": "https://it.wikipedia.org/wiki?curid=237085", "title": "Cearbhall \u00d3 D\u00e1laigh", "text": ""}
{"id": "237086", "revid": "767487", "url": "https://it.wikipedia.org/wiki?curid=237086", "title": "La bisbetica domata (film 1908)", "text": "La bisbetica domata \u00e8 un cortometraggio muto del 1908 diretto da Azeglio Pineschi e Lamberto Pineschi. Nello stesso anno, usc\u00ec negli USA un'altra versione della commedia di Shakespeare, \"The Taming of the Shrew\", film diretto da David W. Griffith.\nProduzione.\nVenne girato a Padova dalla casa di produzione \"Societ\u00e0 Italiana Pineschi\".\nDistribuzione.\nNei titoli appare solo il nome della casa di produzione."}
{"id": "237087", "revid": "26478", "url": "https://it.wikipedia.org/wiki?curid=237087", "title": "Evangelos Odysseas Papathanassiou", "text": ""}
{"id": "237088", "revid": "767487", "url": "https://it.wikipedia.org/wiki?curid=237088", "title": "La bisbetica domata (film 1913)", "text": "La bisbetica domata \u00e8 un cortometraggio del 1913 diretto da Arrigo Frusta."}
{"id": "237089", "revid": "767487", "url": "https://it.wikipedia.org/wiki?curid=237089", "title": "La bisbetica domata (film 1929)", "text": "La bisbetica domata (\"The Taming of the Shrew\") \u00e8 un film del 1929, diretto da Sam Taylor. Tratto dalla commedia di William Shakespeare, \u00e8 l'unico film interpretato insieme dalla coppia Mary Pickford - Douglas Fairbanks. Il film fu girato muto ma poi, con l'avvento del sonoro, vennero aggiunti i dialoghi parlati. Nel finale, quando Caterina enumera tutte le ragioni per cui una donna deve obbedire al proprio marito, Mary Pickford si gira verso la cinepresa e guarda Bianca, la sorella, senza che Petruccio se ne accorga. Bianca sorride comunicando silenziosamente con la sorella, facendo cos\u00ec capire allo spettatore che Caterina non \u00e8 per niente del tutto domata.\nIn questa versione ispirata alla commedia di William Shakespeare troviamo Petruccio a zonzo per la citt\u00e0 che cavalca un asino al contrario cantando e suonando la cetra, diretto da Caterina. Tra i due scoppier\u00e0 una battaglia tra sessi e Caterina pur non volendo, sar\u00e0 costretta a cedere e a sposare Petruccio.\nTrama.\nA Padova, il ricco mercante Battista annuncia ai pretendenti di sua figlia Bianca che non dar\u00e0 il suo consenso alle nozze finch\u00e9 Caterina, la figlia maggiore, non avr\u00e0 trovato anche lei un marito. Ma Caterina non ha corteggiatori a causa di un pessimo carattere che fa disperare Battista. Bianca teme seriamente di restare zitella per colpa della sorella che dichiara pubblicamente che non ha nessuna voglia di maritarsi. Da Verona, arriva Petruccio accompagnato dal suo servo Grumio. Petruccio, venuto a sapere della consistente dote di Caterina, si ripromette di conquistare la bisbetica. Ottenuta la mano della ragazza, si presenta vestito come un mendicante e se la porta via a Verona.\nL\u00ec, quando arriva a casa, mette in atto una serie di trucchi per sottomettere la moglie che, presa per fame e per stanchezza, alla fine ceder\u00e0, dichiarando che le donne devono sottostare ai loro uomini.\nProduzione.\nIl film fu prodotto da Fairbanks e Pickford attraverso le loro case di produzione, The Elton Corp. e The Pickford Corp. con un budget stimato di 504.000 dollari. Venne girato in California, all'Iverson Ranch, all'1 Iverson Lane di Chatsworth, Los Angeles e a The Lot - 1041 N. Formosa Avenue, West Hollywood.\nDistribuzione.\nDistribuito dall'United Artists, il film usc\u00ec nelle sale cinematografiche USA il 30 novembre dopo una prima tenuta il 26 ottobre 1929. Costato circa 500.000 dollari, negli Stati Uniti, incass\u00f2 un milione di dollari."}
{"id": "237090", "revid": "767487", "url": "https://it.wikipedia.org/wiki?curid=237090", "title": "La bisbetica domata (film 1942)", "text": "La bisbetica domata \u00e8 un film del 1942 diretto da Ferdinando Maria Poggioli.\nTratto molto liberamente dalla commedia di William Shakespeare, il cui nome tuttavia non compare nei titoli di testa, fu realizzato in una versione attualizzata negli stabilimenti di Cinecitt\u00e0.\nTrama.\nCatina Minola \u00e8 una delle due figlie del sarto Battista. Quanto sua sorella Bianca, fidanzata con Luciano, \u00e8 mite e remissiva, tanto lei \u00e8 ribelle ed ostile ad ogni uomo. Battista riceve una lettera in cui Petruccio Belli, che da giovane era partito anni prima per l'America dove ha fatto fortuna, lo informa di voler tornare e chiede Catina in sposa. Ma Catina non ha nessuna intenzione di sposare uno che non conosce e con la scusa di una brutta caduta diserta la festa che Battista d\u00e0 in onore di Petruccio. Ma costui non si d\u00e0 per vinto e, con la complicit\u00e0 di un medico. sottopone la ragazza ad ogni sorta di cura non necessaria, compresa una doccia gelata.\nLe rabbiose resistenze di Catina sono inutili ed un mese dopo si celebra il matrimonio. Di fronte alla sposa vestita di bianco, Petruccio si presenta con una lacera e sporca tuta da lavoro e con una macchina scassata che lei dovr\u00e0 anche spingere. Arrivati ad un tetro castello, Catina chiede di dormire da sola e Petruccio non si oppone, ma fa in modo che durante la notte alla ragazza appaia un fantasma. Nel tentativo di fuggire Catina provoca un incendio e viene mandata a dormire nella stalla. Al castello arrivano anche Bianca e Luciano che sono fuggiti assieme e si sono sposati di nascosto. I due litigano sul loro futuro ed a quel punto sar\u00e0 Catina, ormai domata, a richiamare la sorella ai suoi obblighi di obbedienza al marito.\nProduzione.\nSoggetto e sceneggiatura.\nSecondo un articolo pubblicato sulla rivista \"Cinema\", l'idea di ambientare una riedizione della nota commedia di William Shakespeare in un quartiere periferico romano fu del regista francese Jean Renoir, durante un soggiorno nella capitale alla fine degli anni trenta. Secondo Sergio Amidei, uno degli sceneggiatori, l'idea fu invece dello stesso Poggioli che era appena reduce dall'esperienza di \"Sissignora\", film lodato per la sua ambientazione veritiera che il regista intendeva riproporre in una zona popolare della citt\u00e0. Infatti, nonostante la sua derivazione classica, questo film rest\u00f2 uno dei soli due (l'altro fu \"Avanti c'\u00e8 posto...\" di Mario Bonnard) che nel periodo 1940-1943 portarono sullo schermo una Roma in guerra con gente accalcata nei rifugi antiaerei e soldati in partenza per la guerra. Alla sceneggiatura collabor\u00f2 anche Aldo De Benedetti, senza poter essere accreditato a causa delle leggi razziali.\nRiprese.\n\"La bisbetica domata\", uno dei tre film prodotti nel 1942 dalla Excelsa, fu realizzato negli stabilimenti di Cinecitt\u00e0, mentre per gli esterni fu utilizzato un castello nella zona di Morena nei dintorni di Grottaferrata. Le riprese, iniziate nel marzo 1942, terminarono nel successivo giugno . Bench\u00e9 nei titoli di testa non vi sia alcun riferimento a Shakespeare (occorre considerare che in quegli anni l'Italia era in guerra con la Gran Bretagna), questo nesso ineliminabile apparve in diverse occasioni nelle presentazioni che annunciavano il film come \u00abuna bizzarra vicenda comico-sentimentale con cui echeggiano motivi shakespeariani trasportati ai giorni nostri\u00bb.\nInterpreti.\nCon questo film si riform\u00f2 per la quarta ed ultima volta l'accoppiata di successo Nazzari-Silvi che la Excelsa aveva gi\u00e0 impiegato per ben tre volte nei due anni precedenti in pellicole accompagnate da un buon esito commerciale. Ma la ripetitivit\u00e0 dei ruoli con cui i due attori venivano riproposti suscit\u00f2 la disapprovazione di diversi critici. \u00abLilia Silvi - scrisse \"Cinema\" - \u00e8 di una stucchevolezza che stavolta supera ogni limite, mentre sul viso di Nazzari difficilmente si riescono ad individuare le pieghe almeno di un dignitoso mestiere\u00bb. Anche nei giudizi successivi, il personaggio della Silvi \u00abrivedendone oggi i maggiori successi in coppia con Nazzari, rivela un sotto fondo di ansia depressiva, di rabbia e di isteria che ha poco a che fare con l'ironia elegante delle sue colleghe di oltre Oceano\u00bb. L'attrice riusc\u00ec in questo caso a far entrare nella troupe, con il ruolo di assistente alla regia, anche il marito Luigi Scarabello. Da segnalare la partecipazione di Luciano Tajoli che canta una canzone dal titolo \"Chitarrata a chi sente\" rivolto a delle persone riparate in un rifugio antiaereo.\nAccoglienza.\n\"La bisbetica domata\", usc\u00ec sugli schermi italiani alla fine del 1942. Non ebbe buona accoglienza da quasi tutti i critici, e neppure consegu\u00ec un buon risultato commerciale.\nCritica.\nDopo aver apprezzato il Poggioli di \"Sissignora\", molti furono negativamente sorpresi da \"La bisbetica domata\". Una delusione che Adolfo Franci espresse duramente parlando di \u00abPoggioli scaduto al livello dei peggiori mestieranti; mi dolgo che da s\u00ec ricca e realistica materia egli abbia ricavato una pellicola tanto scialba ed anodina\u00bb. Non fu da meno il \"Corriere della Sera\" che scrisse di \u00absmaccata farsa, da giudicare adattissima ai ragazzi. A parte gli sforzi ed i meriti di Nazzari, lo stile \u00e8 ancora quello della \"comica finale\" di trent'anni fa\u00bb. E negativo fu anche il giudizio di \"Film\": \u00abTanto per essere sinceri \u00e8 tutt'altro che un buon film. Poggioli si \u00e8 trovato solo responsabile a dirigere un copione pieno di meschinit\u00e0. Ne \u00e8 venuta fuori una pellicola della quale non sappiamo che dire\u00bb.\nRievocando l'origine del film, \"Cinema\" espresse \u00abgrande nostalgia di fronte a questo adattamento di Poggioli, regista erede non si sa come di quella materia, se ripensiamo all'antico progetto e agli intenti che lo avevano promosso. Vorremmo chiedergli perch\u00e9 ha ambientato la vicenda shakespeariana in un luogo del quale non si riescono mai ad individuare i confini e dove i personaggi non hanno nulla di tipico. La banalit\u00e0 si intreccia ad ogni quadro di pi\u00f9 con il cattivo gusto\u00bb. L'unico commento di simpatia venne da \"La Stampa\" che descrisse il film come una \u00abcommediola tenue e disinvolta, ravvivata da episodietti azzeccati, anche se in pi\u00f9 di un punto un po' prevedibili\u00bb.\nEsito commerciale.\nSulla base dei dati disponibili il film ebbe un introito di circa 1.300.000 lire dell'epoca, lontano non soltanto dai campioni di incasso del periodo (\"Bengasi\" di Augusto Genina oltrepass\u00f2 i 16 milioni di introito), ma anche da altre pellicole che incassarono tra i 2 ed i 3 milioni."}
{"id": "237091", "revid": "438678", "url": "https://it.wikipedia.org/wiki?curid=237091", "title": "La bolgia dei vivi (film 1931)", "text": "La bolgia dei vivi (\"Shanghaied Love\") \u00e8 un film del 1931 diretto da George B. Seitz. La sceneggiatura \u00e8 basata sul romanzo \"The Blood Ship\" di Norman Springer, pubblicato a New York nel 1922.\nProduzione.\nLe riprese del film, prodotto dalla Columbia Pictures Corporation, durarono dal 29 giugno all'11 luglio 1931.\nDistribuzione.\nDistribuito dalla Columbia Pictures, usc\u00ec nelle sale cinematografiche USA il 20 settembre 1931. Film Daily riportava il titolo del film come \"Shanghai Love\"."}
{"id": "237092", "revid": "729019", "url": "https://it.wikipedia.org/wiki?curid=237092", "title": "Erskine H. Childers", "text": "Biografia.\nErskine Hamilton Childers nacque nei Victoria Embankment Gardens di Londra l'11 dicembre 1905, da una famiglia protestante originaria di Glendalough, nella Contea di Wicklow. Il padre, Robert Erskine Childers, londinese ma di madre irlandese, crebbe con uno zio proprio nel Wicklow, dove decise di trasferire la famiglia dopo la Prima Guerra Mondiale. Sua madre, Mary Alden Childers, era invece di Boston, nella quale i suoi antenati irlandesi si trasferirono nel 1620 a bordo della Mayflower. I genitori emersero poi come figure di spicco durante la Rivolta di Pasqua che port\u00f2 alla creazione dello Stato Libero d'Irlanda. Studi\u00f2 al Gresham's School di Holt, all'Universit\u00e0 di Cambridge e al Trinity College di Cambridge, dove infine si laure\u00f2 in giornalismo.\nNel 1922 per\u00f2, il sedicenne Childers fu costretto ad assistere all'esecuzione del padre per possesso illegale di una pistola (datagli da Michael Collins): tuttavia, Childers senior si fece promettere dal figlio, in spirito di riconciliazione, che avrebbe stretto le mani a tutti coloro che avevano firmato la sua condanna a morte. Erskine vide sempre il padre come una figura ispiratrice, tanto che, in un colloquio con Jack Lynch avuto poco tempo prima della morte, disse: \"Quando morir\u00f2 voglio essere in grado di incontrare mio padre, che mi chieder\u00e0 cosa ho fatto per la mia Nazione, l'Irlanda. E voglio essere in grado di incontrarlo faccia a faccia e dirgli: 'ho fatto del mio meglio, padre'\". Durante il periodo scolastico, Childers aveva sul comodino due foto: quella del padre e quella del suo \"idolo\": il leader del Sinn F\u00e9in \u00c9amon de Valera.\nDopo la laurea, lavor\u00f2 per un breve periodo per una rivista di turismo di Parigi. Nel 1931 proprio \u00c9amon de Valera lo invit\u00f2 a collaborare col suo nuovo giornale, \"The Irish Press\", dove fu il manager pubblicitario. Dal 1936 al 1944 fu Segretario della Federazione degli Artigiani irlandesi.\nVita privata.\nDi religione protestante, Childers si \u00e8 sposato due volte:\nCarriera politica.\nCittadinanza irlandese e Teachta D\u00e1la.\nNel 1937 de Valera divenne Taoiseach, e propose a Childers un ruolo da Teachta D\u00e1la (parlamentare). Si scopr\u00ec per\u00f2 che Erskine non disponeva di cittadinanza irlandese ma solo inglese, non essendo il padre vivente in Irlanda il 6 dicembre 1922, giorno della nascita dello Stato Libero d'Irlanda (Childers senior era stato giustiziato appena dodici giorni prima, il 24 novembre). Per ovviare al problema, de Valera prepar\u00f2 personalmente il certificato per fargli ottenere lo status di cittadino irlandese, che venne ratificato il 2 marzo 1938; Childers ne approfitt\u00f2 poi per far naturalizzare anche la madre e il fratello (14 aprile).\nNel 1938 si candid\u00f2 nelle liste del Fianna F\u00e1il e venne eletto nella circoscrizione di Athlone\u2013Longford (formata dalle contee di Longford, Roscommon e Westmeath), ruolo che mantenne fino al maggio 1944. Fu poi rappresentante, dal 1948 al 1961, della neonata circoscrizione di Longford-Westmeath (che escludeva quindi il Roscommon) e della circoscrizione di Monaghan (formata dalla contea di Monaghan) dal 1961 al 25 giugno 1973, quando divenne Presidente.\nMinistro e T\u00e1naiste.\nNella sua lunga carriera politica, Childers fu pi\u00f9 volte ministro:\nDal 1969 fu anche T\u00e1naiste, ossia vice-Taoiseach di Jack Lynch.\nIl suo periodo ministeriale fu controverso, venendo addirittura definito da un commentatore come uno \"spettacolare fallimento\". Venne per\u00f2 apprezzata la sua fermezza nelle decisioni, come quando ad esempio, nel 1970 allo scoppio della \"Arms Crisis\", ordin\u00f2 le dimissioni dei ministri Charles Haughey e Neil Blaney, accusati di aver contrabbandato armi a favore del Provisional IRA e insistette per mandarli in galera, nonostante fossero del suo stesso partito (entrambi furono in seguito assolti); anche per questo la rivista \"Newsweek\" gli confer\u00ec il riconoscimento di \"Ministro dell'anno\".\nPresidente della Repubblica.\nElezioni.\nNel 1973 vi furono le elezioni presidenziali, con il Fine Gael che presentava come candidato il super-favorito Tom O'Higgins, il quale sette anni prima aveva perso \u00c1ras an Uachtar\u00e1in per appena l'1% ( voti circa) contro il Presidente uscente \u00c9amon de Valera; e fu proprio de Valera, idolo del giovane Erskine nonch\u00e9 colui che nel 1931 gli offr\u00ec un posto di lavoro nel suo giornale e che l'aveva guidato durante la sua intera carriera politica, a mettere pressione al Taoiseach e leader del Fianna F\u00e1il Jack Lynch per nominare l'allora T\u00e1naiste come candidato del partito (inizialmente si pens\u00f2 a Frank Aiken, che per\u00f2 rifiut\u00f2). La mossa sembrava azzardata e venne accolta con notevole scetticismo anche nello stesso Fianna F\u00e1il, in quanto Childers sarebbe stato il secondo Presidente di seguito non nato in Irlanda (de Valera era infatti nato a New York) e, soprattutto, per il suo essere protestante. Lo slogan scelto per la campagna elettorale fu: \u00ab\"Un Presidente per tutta la Nazione\"\u00bb.\nTuttavia, Childers riusc\u00ec a guadagnarsi ampi consensi durante la campagna elettorale e il 30 maggio batt\u00e9 O'Higgins con il 52%. I motivi del successo sono da ricercare nella decisione di O'Higgins di non partecipare ai dibattiti televisivi e nell'ampio successo guadagnato da Childers nei ceti popolari come ministro dei territori, dei trasporti e della salute.\nDivenne ufficialmente presidente il 24 giugno, mentre giur\u00f2 e si insedi\u00f2 il giorno dopo.\nLa breve Presidenza.\nChilders fu Presidente per circa un anno e cinque mesi. Dopo essersi costruito una reputazione di amante del duro lavoro, il suo obiettivo era quello di riformare il suo ruolo e renderlo pi\u00f9 politicamente attivo. Tuttavia, ebbe ampi contrasti con il nuovo Taoiseach Liam Cosgrave, leader del Fine Gael: questi si rifiut\u00f2 infatti di collaborare con Childers per la creazione di un think tank ad \u00c1ras an Uachtar\u00e1in e non lo inform\u00f2 degli avvenimenti una volta al mese, come di tradizione, limitandosi sia con lui che con il successivo Presidente Cearbhall \u00d3 D\u00e1laigh ad un colloquio semestrale. Il neo-Presidente pens\u00f2 anche alle dimissioni, ma fu convinto a desistere dal ministro degli esteri Garret FitzGerald.\nResosi conto del suo poco peso politico, Childers diede il via ad una lunga serie di incontri e discorsi; secondo la figlia Nessa, incontr\u00f2 almeno una volta anche il primo ministro dell'Irlanda del Nord Terence O'Neill, contribuendo a smorzare le tensioni.\nMorte.\nI troppi impegni ufficiali da lui stesso organizzati cominciarono per\u00f2 a stancarlo ed a nuocergli fisicamente. Fu cos\u00ec che il 17 novembre 1974, subito dopo aver tenuto un discorso al Royal College of Physicians di Dublino, ebbe un infarto: trasportato in ospedale, mor\u00ec quel giorno stesso. Fu il primo Presidente irlandese a non completare il mandato settennale.\nI funerali di Stato si tennero nella Cattedrale di San Patrizio di Dublino, e vi presero parte anche Louis Mountbatten, come rappresentante della Regina Elisabetta II, il primo ministro inglese Harold Wilson ed altri vari capi di Stato.\nFu seppellito nella chiesa anglicana irlandese del villaggio di Roundwood, nella contea di Wicklow.\nSuccessione.\nInizialmente, come successore del defunto Presidente fu proposta la First Lady Rita Childers, suggerita dal Taoiseach Cosgrave a Lynch. Quando l'annuncio era ormai quasi certo vi fu per\u00f2 un incidente: un ministro parzialmente sordo del Fine Gael, Tom O'Donnell, fraintese una domanda di un giornalista e, capendo erroneamente che questi gi\u00e0 sapesse della nuova nomina, conferm\u00f2 che Rita Childers sarebbe stata la quinta Presidente d'Irlanda. Quando Lynch venne a conoscenza di ci\u00f2, pensando ad una mossa politica volta a far apparire il Fianna F\u00e1il come completamente sottomesso al Governo, tolse il suo sostegno alla candidatura (scopr\u00ec dell'errore solo un mese dopo).\nI partiti si misero dunque a cercare una nuova candidatura, e la scelta ricadde sull'ex Procuratore Generale e Giudice Capo della Suprema Corte di giustizia Cearbhall \u00d3 D\u00e1laigh, che fu cos\u00ec eletto senza opposizioni."}
{"id": "237093", "revid": "1573940", "url": "https://it.wikipedia.org/wiki?curid=237093", "title": "Se\u00e1n T. O'Kelly", "text": "Ha fatto parte del Fianna F\u00e1il."}
{"id": "237094", "revid": "438678", "url": "https://it.wikipedia.org/wiki?curid=237094", "title": "La bolgia dei vivi (film 1939)", "text": "La bolgia dei vivi (\"You Can't Get Away with Murder\") \u00e8 un film del 1939, diretto da Lewis Seiler."}
{"id": "237095", "revid": "438678", "url": "https://it.wikipedia.org/wiki?curid=237095", "title": "La bufera (film 1911)", "text": "La bufera \u00e8 un film del 1911, diretto dal regista Alberto Carlo Lolli."}
{"id": "237096", "revid": "767487", "url": "https://it.wikipedia.org/wiki?curid=237096", "title": "La bufera (film 1913)", "text": "La bufera \u00e8 un film del 1913 diretto da Baldassarre Negroni."}
{"id": "237098", "revid": "438678", "url": "https://it.wikipedia.org/wiki?curid=237098", "title": "La caccia (film 1966)", "text": "\"La caccia (The Chase)\" \u00e8 un film del 1966, diretto da Arthur Penn ed interpretato da Marlon Brando, Jane Fonda, Robert Redford e Robert Duvall.\nTrama.\nCalder, felicemente sposato con Ruby, \u00e8 divenuto sceriffo di Tarl, piccola cittadina del Texas, grazie anche all'appoggio fornitogli da un esponente in vista della cittadina, il miliardario Val Rogers.\nLa festa del sabato sera, con i ricchi riuniti a festeggiare il compleanno di Val e i borghesi a ubriacarsi e corteggiare ciascuno la moglie di un altro, viene sconvolta dalla notizia che un giovane del paese, Bubber Reeves, \u00e8 fuggito dal penitenziario. Molti pensano di aver qualcosa da temere da lui e tra questi Edwin, responsabile della prima incarcerazione dell'evaso, avendo mentito su di un furto di denaro, e Val Rogers, il cui unico figlio Jake Rogers, durante la detenzione del ricercato ha ripreso la propria relazione sentimentale con Anna, la moglie di Bubber. I due giovani infatti, da sempre innamorati, non hanno mai potuto concretizzare legalmente il loro grande amore perch\u00e9 appartenenti a diverse classi sociali, ma soprattutto per l'opposizione del padre di lui: cos\u00ec hanno finito per sposare due persone del loro rispettivo ceto.\nAll'interesse personale contro il fuggitivo si aggiunge la rabbia di alcuni cittadini che s'improvvisano \"vigilantes\" alla caccia del fuggiasco. Questi, pur volendo fuggire inizialmente in Messico, salta su un treno merci che si dirige nella direzione opposta a quella voluta, ed appena scopre da una famiglia messicana trovata su un vagone l'errore commesso, cerca di rimediare gettandosi in un fiume che scorre sotto un ponte ferroviario. Ormai per\u00f2 \u00e8 troppo tardi e l'evaso finisce per tornare al suo paese natio. Nascosto in un parco di rottamazione di auto, inguaia il povero uomo di colore che lo gestisce, quasi imponendogli di andare a cercare la moglie Anna affinch\u00e9 gli dia del denaro per fuggire. Calder, unico a fare il suo dovere, viene malmenato da quattro vigilantes.\nParte quindi una caccia all'uomo, con tutto il paese che, appreso grazie alla stolidezza del miliardario Rogers che il fuggiasco \u00e8 nascosto dallo sfasciacarrozze, si reca sul luogo in massa cercando di stanare il ricercato con il fuoco. L'incendio si propaga all'intero parco di auto e nel caos che ne segue Jake Rogers muore, travolto da un rottame che gli rovina addosso. Calder, pur malconcio, riesce a impedire il linciaggio dell'evaso ma, quando \u00e8 ormai sulla soglia del suo ufficio di sceriffo, uno degli esaltati ubriachi spara a Bubber, uccidendolo.\nL'indomani Calder lascia spontaneamente incarico e citt\u00e0.\nProduzione.\nLa pellicola fu sottoposta a numerosi tagli voluti dal produttore Sam Spiegel che fece eliminare l'ampia descrizione della vita della popolazione afroamericana del Sud degli States, concepita dalla sceneggiatura originaria come \"controcanto\" alla societ\u00e0 bianca. Sempre per volont\u00e0 della produzione fu ridotto pure lo spazio narrativo previsto per diversi personaggi, su tutti quello interpretato da Angie Dickinson. Per il ruolo del protagonista si pens\u00f2 inizialmente anche a Peter O'Toole, nuovo divo britannico divenuto molto richiesto dopo il grande successo di Lawrence d'Arabia (1962) di David Lean, che era stato a suo tempo proposto proprio a Brando. In un piccolo ruolo appare anche Jocelyn Brando, sorella maggiore del divo. Faye Dunaway, allora poco pi\u00f9 che esordiente, venne chiamata per un provino, ma il personaggio venne poi affidato a Jane Fonda, in uno dei suoi primi ruoli drammatici; il regista per\u00f2 decise di richiamare la Dunaway per il film successivo \"Gangster Story\" (1967), del quale divenne protagonista."}
{"id": "237102", "revid": "438678", "url": "https://it.wikipedia.org/wiki?curid=237102", "title": "La canzone del cuore (film 1929)", "text": "La canzone del cuore \u00e8 un film del 1929, diretto da D.W. Griffith. La protagonista \u00e8 Lupe V\u00e9lez che nel film canta una canzone di Irving Berlin.\nCopia del film viene conservata nei Mary Pickford Archives.\nTrama.\nKarl, un giovane diplomatico prussiano, scopre che Diane, la sua fidanzata, lo tradisce. Duro, le dichiara che preferirebbe la prima ragazza di strada piuttosto che avere ancora a che fare con lei. Diane, una raffinata aristocratica, si offende a morte e decide di vendicarsi. Trova in un ritrovo malfamato una zingarella, Ninon, e la presenta a Karl, spacciandola per una nobildonna. Il giovane si innamorer\u00e0 di Ninon, ma poi, quando scoprir\u00e0 le sue origini, rester\u00e0 scioccato. La ragazza, allora, decide di tornare dai suoi, nel locale dove lavorava. L\u00ec ritrova suo padre che lei aveva lasciato per seguire il sogno di un futuro migliore. Karl, pentito, le chieder\u00e0 scusa, accettando pure l'ingombrante zingaro per amore di Ninon.\nProduzione.\nFu prodotto da Joseph M. Schenck per la Art Cinema Corporation.\nDistribuzione.\nIl film fu distribuito attraverso la United Artists, con una prima a Los Angeles il 22 gennaio 1929.\nIl film venne presentato nelle sale con uno score orchestrale sincronizzato che, nei suoi momenti chiave, interpolava una canzone cantata da Lupe Velez e scritta appositamente per il film da Irving Berlin, \"Where Is the Song of Songs for Me?\". La Velez pubblic\u00f2 con un certo successo anche una registrazione su disco Victor del brano e, per sostenere il film, presenzi\u00f2 alle prime in varie citt\u00e0 americane \nData di uscita.\ndata di uscita"}
{"id": "237103", "revid": "438678", "url": "https://it.wikipedia.org/wiki?curid=237103", "title": "La canzone del cuore (film 1937)", "text": "La canzone del cuore (\"Die Stimme des Herzens\") \u00e8 un film del 1937, diretto da Karl Heinz Martin.\nProduzione.\nIl film fu prodotto dalla Bavaria Film.\nDistribuzione.\nDistribuito dalla Bavaria-Filmverleih e dalla Deutsche Filmvertriebs (DFV), usc\u00ec nelle sale cinematografiche tedesche dopo una prima tenuta il 27 marzo 1937 al Gloria-Palast di Berlino."}
{"id": "237104", "revid": "767487", "url": "https://it.wikipedia.org/wiki?curid=237104", "title": "Douglas Hyde", "text": "\u00c8 stato il primo presidente della neonata Repubblica d'Irlanda. \nBiografia.\nNato il 17 gennaio 1860, terzo figlio del Reverendo Arthur Hyde, Jr. e di Elizabeth Oldfield a Castlerea, villaggio irlandese della contea di Roscommon. Condusse una strenua lotta per la rivalutazione del gaelico irlandese, lingua d'origine della moderna Irlanda, fondando insieme ad altri poeti, scrittori e intellettuali dell'epoca la \"Gaelic League\" (in gaelico \"Conradh na Gaeilge\"), organizzazione non-politica impegnata nella lotta per la rinascita dello spirito nazionale irlandese.\nLa sua prima raccolta di racconti popolari irlandesi \u00e8 \"Beside the fire\" (1889). Seguirono \"Love songs of Connacht\" nel 1893, raccolta di sue poesie in gaelico con traduzione in inglese, e \"Religious Songs of Connacht\" (1906). Autore anche di \"A Literary History of Ireland\" (1899) e di alcuni drammi teatrali di un solo atto in irlandese.\nConradh na Gaeilge.\nIl movimento \"Conradh na Gaeilge\" (ovvero \"Lega Gaelica\") apparve inizialmente un'innocua combriccola di eccentrici, tuttavia guadagn\u00f2 rapidamente consensi tra la popolazione irlandese. Hyde scrisse un pamphlet dal titolo \"The Necessity for De-Anglicising Ireland\" (\"Necessit\u00e0 di una de-anglicizzazione dell'Irlanda\") dove prospettava l'esigenza che il popolo irlandese tornasse a riappropriarsi delle proprie tradizioni, linguistiche, letterarie e persino nell'abbigliamento."}
{"id": "237105", "revid": "438678", "url": "https://it.wikipedia.org/wiki?curid=237105", "title": "La canzone del cuore (film 1955)", "text": "La canzone del cuore \u00e8 un film del 1955 diretto da Carlo Campogalliani.\nProduzione.\nLa pellicola \u00e8 ascrivibile al filone dei melodrammi sentimentali comunemente detti \"strappalacrime\", molto in voga in quegli anni tra il pubblico italiano, poi ribattezzati dalla critica con il termine \"neorealismo d'appendice\".\nDistribuzione.\nIl film venne distribuito nel circuito cinematografico italiano il 29 settembre del 1955."}
{"id": "237106", "revid": "1543377", "url": "https://it.wikipedia.org/wiki?curid=237106", "title": "Analfabetismo", "text": "Lanalfabetismo \u00e8 l'incapacit\u00e0 di leggere e scrivere, dovuta per lo pi\u00f9 a una mancata istruzione o a una pratica insufficiente. Secondo la programmazione di molti sistemi scolastici, leggere, scrivere e saper contare sono le abilit\u00e0 da acquisire nel primo anno della scuola elementare.\nIn senso pi\u00f9 lato, l'analfabetismo indica anche l'ignoranza di argomenti considerati di fondamentale importanza, ad esempio l'analfabetismo informatico o politico.\nDiverso dall'analfabetismo \"stricto sensu\" \u00e8 il cosiddetto analfabetismo funzionale, con il quale si designa l'incapacit\u00e0 di un individuo di usare in modo efficiente le abilit\u00e0 di lettura, scrittura e calcolo nelle situazioni della vita quotidiana. Non si tratta quindi di un'incapacit\u00e0 assoluta, in quanto l'individuo possiede comunque una conoscenza di base di lettura e scrittura, che usa per\u00f2 in maniera incompleta e non ottimale.\nUn sinonimo, meno comune, di analfabetismo \u00e8 illetteratismo (usato pi\u00f9 spesso in ambito scientifico come sinonimo di \"analfabetismo funzionale\").\nDefinizione dell'UNESCO.\nL'UNESCO definisce dal 1958 l'analfabetismo come la condizione di \"una persona che non sa n\u00e9 leggere n\u00e9 scrivere, capendolo, un brano semplice in rapporto con la sua vita giornaliera\". Analfabeta \u00e8 in tale accezione un termine semplice, generico, non concernente il percorso scolare dell'analfabeta. Tuttavia dividere il mondo in \"letterati\" e \"illetterati\" semplifica eccessivamente la natura dell'alfabetizzazione. Oggi la definizione dell'UNESCO \u00e8 diventata pi\u00f9 complessa e si basa fondamentalmente sulla capacit\u00e0 dell'individuo di decifrare l'ambiente e partecipare alla societ\u00e0 in cui vive. Statisticamente si tende a rilevare quell'insieme di abilit\u00e0 relative all'alfabetismo che pu\u00f2 essere applicato in modo funzionale in attivit\u00e0 tipiche della vita quotidiana, come ad es. leggere gli orari dell'autobus o usare un computer.\nQuestione femminile.\nSecondo i dati dell'Institute for Statistics dell'UNESCO, circa i due terzi della popolazione analfabeta mondiale sono composti da donne. In alcune regioni, circa la met\u00e0 delle donne \u00e8 analfabeta. Questo dato vale anche per le giovani donne e le bambine, anche se con cifre pi\u00f9 favorevoli. Il numero totale \u00e8 di circa 771 milioni di analfabeti, di cui 2/3 di donne. Ci sono circa 67 milioni di analfabeti giovani o bambini, di cui 53% ragazze. In realt\u00e0 il maggior numero di uomini alfabetizzati \u00e8 dovuto al fatto che molti di loro hanno conseguito, in valori assoluti pi\u00f9 che relativi, molti pi\u00f9 titoli di studio collegati con la tecnologia. \nQuando il tasso di scolarizzazione e il tasso di occupazione delle donne aumentano, il tasso di fecondit\u00e0 cala rapidamente e tende a stabilizzarsi attorno al livello di riproduzione fisiologica di 2,1 figli per donna, a causa della tendenza a rimandare la maternit\u00e0 a favore degli studi. Attualmente nei principali paesi il tasso di alfabetizzazione tende ad avvicinarsi e a superare il 50% della popolazione femminile, e, in modo correlato, aumenta il controllo delle nascite. Nel 2001 il tasso di fecondit\u00e0 in Cina era pari a 1,8 figli per donna, in India 3,2 figli, in Iran e Indonesia 2,6 figli, in Egitto 3,5 figli, negli Stati Uniti 2,1 figli, in Francia e Regno Unito 1,8 figli, in Germania, in Italia e in Spagna 1,3 figli, in Russia e Giappone 1,2 figli.\nNei paesi in via di sviluppo.\nL'UNESCO Institute for Statistics ha lanciato il progetto LAMP, che mira a definire e misurare, nei paesi in via di sviluppo, uno spettro di abilit\u00e0 nella scrittura. Circa i due terzi degli analfabeti si trovano in solo 9 paesi e il 45% dei 771 milioni vivono in India e in Cina (il 34% e l'11% rispettivamente).\nL'82% della popolazione mondiale \u00e8 considerata alfabeta (87% uomini e 77% donne) ma questo dato nasconde grandi differenze secondo le regioni: in Asia meridionale e occidentale, nell'Africa subsahariana e negli stati arabi solo il 60% della popolazione sa scrivere (e a volte soltanto il 50% delle donne). Invece, in America Latina, nei Caraibi, in Asia orientale e nell'area del Pacifico, gli alfabeti sono circa il 90% ma queste regioni contano lo stesso il 22% degli analfabeti del mondo.\nIn Italia.\nUnit\u00e0 d'Italia - 1861.\nAll'indomani dell'unificazione, nel 1861, l'Italia contava una media del 78% di analfabeti con punte massime del 91% in Sardegna e del 90% in Calabria e Sicilia, bilanciata dai valori minimi del 57% in Piemonte e del 60% in Lombardia. Nello stesso periodo (intorno al 1850) le percentuali di analfabeti in Europa erano del 10% in Svezia, del 20% in Prussia e Scozia, del 75% in Spagna e del 90% in Russia. Occorre comunque precisare che l'effettiva percentuale di analfabeti in Italia nel 1861 era del 75% poich\u00e9 a suo tempo si fece l'errore di calcolare fra gli analfabeti anche i bambini sotto i sei anni.\n1911.\nUno studio governativo del 1911 sull'analfabetismo in Italia dimostrava che l'aumento della popolazione consentiva in proporzione un maggior numero di elettori e di analfabeti che aggravava il rischio di una minore \"correttezza delle elezioni\" politiche nel paese: \u00absta di fatto che, in non pochi collegi d'Italia, le corruzioni, le violenze, le frodi e i brogli hanno gi\u00e0 presa tale estensione da falsificare la volont\u00e0 degli elettori\u00bb.\nGrazie alla Legge Daneo-Credaro del 1911, che puntava all'obbligo scolastico e al potenziamento dell'istruzione per combattere l'analfabetismo, nel decennio successivo al 1911 l'analfabetismo, che prima arrivava ad una percentuale del 37,9%, era sceso al 27,3%. Era aumentata la presenza nelle scuole: 30% nelle elementari, 45% nel liceo classico, 80% nelle scuole e negli istituti tecnici e all'universit\u00e0 si era passati da circa 27800 iscritti a poco pi\u00f9 di 49000.\nUn altro provvedimento importante alla lotta contro l'analfabetismo fu preso grazie alla Legge Corbino del 1921 con la creazione dell\"Opera contro l'analfabetismo\", che con la legge del 31 ottobre 1923 prese il nome di \"Comitato contro l'analfabetismo\". L\"Opera\" era amministrata da quattro membri nominati dal Ministero e quattro che rappresentavano le altrettante associazioni.\nSecondo dopoguerra - 1951.\nPer il censimento generale del 1951, la \"qualifica\" di analfabeta venne collegata non pi\u00f9 a coloro che non sapevano scrivere il proprio nome, ma a coloro che non sapevano leggere e scrivere. Gli analfabeti risultarono cos\u00ec suddivisi per regione: Piemonte 3%, Valle d'Aosta 3%, Liguria 4%, Lombardia 2%, Veneto 7%, Trentino-Alto Adige 1%, Friuli-Venezia Giulia 4%, Emilia-Romagna 8%, Toscana 11%, Marche 13%, Umbria 14%, Lazio 10%, Abruzzo-Molise 19%, Campania 23%, Puglia 24%, Basilicata 29%, Calabria 32%, Sicilia 24% e Sardegna 22%.\nPer combattere l'analfabetismo ci furono iniziative come le \"scuole reggimentali\" per cui i maschi soggetti alla leva imparavano a leggere e a scrivere. Una iniziativa di grande successo fu la trasmissione televisiva \"Non \u00e8 mai troppo tardi\" condotta dal maestro Alberto Manzi.\nAnni 2000.\nSecondo i dati pubblicati nel 2005 dell'Unione nazionale per la lotta contro l'analfabetismo (UNLA) basati sul censimento del 2001, degli italiani sopra i sei anni quasi sei milioni erano privi di titolo di studio o analfabeti, cio\u00e8 l'11% (contro il 7,5% dei laureati). La stessa fonte riportava uno studio OCSE secondo cui l'Italia nel 2002 era terzultima fra 30 paesi per numero medio di anni di scolarit\u00e0 della popolazione di 25-64 anni, prima solo di Portogallo e Messico. Gli \"illetterati\", cio\u00e8 gli analfabeti, coloro senza alcun titolo di studio o in possesso della sola licenza elementare costituivano invece il 36,5% della popolazione sopra i sei anni, circa 20 milioni sui 53 censiti nel 2001.\nLa regione con pi\u00f9 analfabeti \u00e8 la Basilicata, con il 13,8%, seguita dalla Calabria (13,2%) e dal Molise (12,2%). Tra le citt\u00e0 con pi\u00f9 di 250.000 abitanti, \u00e8 Catania quella con la pi\u00f9 alta percentuale di analfabeti (8,4%) ed \u00e8 seguita da Palermo (7,4%) e Bari (6,7%). Secondo dati ISTAT derivanti dal censimento 2001, il numero di analfabeti in Italia era pari a 782\u00a0342 unit\u00e0.\nAltri dati sono stati forniti dal progetto ALL (\"Adult Literacy and Lifeskills\", Letteratismo e abilit\u00e0 per la vita), dedicato specificamente all'analfabetismo funzionale, nell'ambito di una ricerca comparativa internazionale promossa dall'OCSE. Le indagini svolte sulla situazione italiana nel 2003-2004 su un campione della popolazione compresa tra 16 e 65 anni hanno denunciato un quadro non brillante: su tre livelli di competenza alfabetica funzionale (inferiore, basilare e superiore) il 46,1% degli italiani \u00e8 al primo livello, il 35,1% \u00e8 al secondo livello e solo il 18,8% \u00e8 a un livello di pi\u00f9 alta competenza.\nIl linguista Tullio de Mauro, in un articolo del 2008 in cui citava vari studi, scrisse che soltanto il 20% della popolazione adulta italiana avrebbe gli strumenti minimi indispensabili di lettura, scrittura e calcolo necessari per orientarsi in una societ\u00e0 contemporanea.\nLa percentuale di analfabetismo in Italia ha osservato un calo costante sin dal primo censimento, passando dal 74,1% del 1861, al 12,9% del 1950, fino all'1,06% del 2011. Secondo il report 2020 dell'Istat, gli analfabeti in Italia sono lo 0,6% della popolazione (339.585 persone), mentre gli alfabeti privi di titolo di studio sono il 4% (2.186.331 persone).\nIndagine PIAAC sull'alfabetizzazione.\nParallelamente ad altri studi, nel 2013 sono stati diffusi i risultati del PIAAC (Programme for the International Assessment of Adult Competencies) sulle competenze degli adulti, un'indagine internazionale promossa dall'OCSE/OCDE che analizza il livello di competenze fondamentali della popolazione tra i 16 e i 65 anni in 24 paesi (Australia, Austria, Belgio, Canada, Cipro, Corea del Sud, Danimarca, Estonia, Finlandia, Francia, Germania, Giappone, Irlanda, Italia, Norvegia, Paesi Bassi, Polonia, Regno Unito, Repubblica Ceca, Russia, Slovacchia, Spagna, Stati Uniti e Svezia), svolta nel periodo 2011-2012.\nIn Italia l'indagine, condotta in collaborazione col ministero del lavoro e delle politiche sociali, mette a disposizione i dati nazionali e le relative elaborazioni, prendendo in considerazione le competenze fondamentali per la crescita individuale: la partecipazione economica e l'inclusione sociale (competenze linguistiche o \"literacy\") e quelle per affrontare e gestire problemi di natura matematica nelle diverse situazioni della vita adulta (competenze matematiche o \"numeracy\"). Secondo i dati PIAAC, si conferma l'alto tasso di \"illetteralismo\" italiano. Le competenze degli adulti italiani sarebbero ben al di sotto della media degli altri Paesi, fenomeno che potrebbe drammaticamente contagiare le nuove generazioni, anche se rispetto alle precedenti indagini OCSE/IALS (\"International Adult Literacy Survey\") 1994-98 e ALL (Adult Literacy and Life Skills) 2006-08\u00a0\u2013 apparirebbe in riduzione.\nL'inchiesta sulle competenze degli adulti (PIAAC) pone l'Italia all'ultimo posto nella graduatoria dei paesi partecipanti rispetto alla percentuale degli individui intervistati che ottengono un punteggio al livello intermedio (3) o superiore (4 o 5) nella scala delle competenze linguistiche. In particolare, solo il 3,3% degli adulti italiani raggiunge livelli di competenza linguistica 4 o 5\u00a0\u2013 i pi\u00f9 alti\u00a0\u2013 contro l'11,8% della media dei 24 paesi partecipanti ed il 22,6% del Giappone, il paese in testa alla classifica. Il 26,4% raggiunge il livello 3 di competenza linguistica, mentre il 27,7% degli adulti italiani possiede competenze linguistiche di livello 1 o inferiore, contro solo il 15,5% della media dei paesi partecipanti.\nPer quanto riguarda le competenze matematiche, solo il 4,5% degli adulti italiani ha competenze di livello 4 o 5, il 24,4% ottiene il livello 3, mentre il 32% degli italiani ha competenze di livello 1 o inferiore, contro solo il 19% della media dei 24 paesi. Inoltre, in entrambe le aree di competenza, in Italia la proporzione degli intervistati con un punteggio corrispondente al livello 1 o inferiore \u00e8 tra le pi\u00f9 elevate. Tuttavia ci sono forti differenze tra le regioni italiane, e nel nord-est gli italiani risultano essere tra i migliori al mondo in matematica, scienze e lettura."}
{"id": "237107", "revid": "438678", "url": "https://it.wikipedia.org/wiki?curid=237107", "title": "La carne e l'anima (film 1929)", "text": "La carne e l'anima (\"Father and Son\") \u00e8 un film del 1929, diretto da Erle C. Kenton per la Columbia Pictures. Tra gli interpreti principali, Jack Holt, Dorothy Revier, Wheeler Oakman e il piccolo Mickey McBan.\nTrama.\nFrank Fields, un ricco uomo d'affari rimasto vedovo, parte per l'Europa lasciando il figlio Jimmy alla vicina di casa, la signorina White. Durante il viaggio, Fields incontra l'affascinante Grace Moore. La donna \u00e8 un'avventuriera che vive con Anton Lebau, un ricercato dalla polizia: l'amante, per\u00f2, non si mostra molto conciliante quando scopre il legame che la lega a Fields. Grace, allora, lo denuncia e poi sposa Fields. La nuova moglie del ricco finanziere non incontra le simpatie del giovane Jimmy che se ne va da casa quando suo padre lo accusa di aver bruciato una lettera di Lebau a lui indirizzata. In realt\u00e0, la lettera \u00e8 stata distrutta da Grace che, coscientemente, cerca di mettere zizzania tra padre e figlio. Fields, scoperta la doppiezza della moglie, litiga con lei. Lebau, intanto, viene trovato morto nella biblioteca della casa proprio mentre vi si trova anche Jimmy, tornato per prendere le sue cose: il padre pensa che l'assassino possa essere Jimmy, mentre il giovane pensa lo stesso di suo padre.\nProduzione.\nIl film fu prodotto dalla Columbia Pictures Corporation.\nDistribuzione.\nIl copyright del film, richiesto dalla Columbia Pictures Corp., fu registrato il 12 giugno 1929 con il numero LP464.\nIl film usc\u00ec nelle sale statunitensi il 13 maggio 1929; a New York, fu presentato nella settimana del 9 febbraio. Nel Regno Unito, venne distribuito il 17 dicembre 1929."}
{"id": "237108", "revid": "438678", "url": "https://it.wikipedia.org/wiki?curid=237108", "title": "La carne e l'anima (film 1935)", "text": "La carne e l'anima (\"Society Doctor\") \u00e8 un film del 1935, diretto da George B. Seitz.\nProduzione.\nIl film fu prodotto da Lucien Hubbard per la MGM. Durante le riprese, gli venne dato il titolo di lavorazione \"Ambulance Call\" o anche \"Only Eight Hours\".\nDistribuzione.\nDistribuito dalla Metro-Goldwyn-Mayer (MGM) e dalla Loew's, il film usc\u00ec nelle sale cinematografiche statunitensi il 25 gennaio 1935. In Svezia, fu distribuito con il titolo \"Sp\u00e4nnande timmar\" il 21 ottobre 1935, in Danimarca - come \"Model\u00e6gen\" - il 18 novembre dello stesso anno e in Portogallo, ribattezzato \"M\u00e9dicos de Hoje\", il 30 giugno 1936."}
{"id": "237109", "revid": "767487", "url": "https://it.wikipedia.org/wiki?curid=237109", "title": "La carne e l'anima (film 1945)", "text": "La carne e l'anima \u00e8 un film del 1945 diretto da Vladimir Stri\u017eevskij.\nSebbene completato nel 1943 venne distribuito solo nel 1945 per poi scomparire tanto che veniva considerato ormai perduto.\n\u00c8 stato poi ritrovato un negativo originale della pellicola grazie al quale \u00e8 stato possibile procedere con un restauro quanto meno parziale - se l'audio era praticamente integro non altrettanto si poteva dire delle immagini.\nLa pellicola restaurata \u00e8 stata presentata al Festival di Locarno del 2014 all'interno della retrospettiva dedicata alla casa di produzione Titanus.\nTrama.\nIn una piccola cittadina ungherese, Katrin, cantante avvenente nonch\u00e9 stella e vedette principale del \"Kabar\u00e9 Odalisk\", costantemente ammirata dagli avventori del locale i quali non le risparmiano per\u00f2 lazzi volgari, viene improvvisamente licenziata per un litigio con Jojo, il padrone del locale nonch\u00e9 suo convivente; il motivo \u00e8 quello di aver preso le difese di un'inserviente.\nLa donna, rimasta senza lavoro, tramite Magda, un'amica che lavorava in passato anche lei nello stesso cabaret, riesce ad avere una lettera in cui il genitore, ormai vecchio, le chiede di raggiungerlo. Dopo un lungo viaggio, la cantante arriva in un piccolo paese e scopre che suo padre, il quale l'aveva abbandonata da bambina, fa di mestiere il capostazione; conosce inoltre Peter, un inserviente della stazione che ha l'incarico di rifornire d'acqua le locomotive, e Andrea, un giovane macchinista. Mentre col primo nasce un'amicizia sincera, col secondo sboccia un amore da lui ricambiato. L'atmosfera idilliaca viene bruscamente interrotta da una lettera di Jojo, gi\u00e0 conosciuto nell'ambiente della polizia come uno sfruttatore senza scrupoli, nella quale le richiede la restituzione del denaro che ella gli deve. Se ci\u00f2 non dovesse capitare, il proprietario metterebbe in giro la voce che lei \u00e8 una donna di malaffare.\nDopo poco tempo, spacciandosi per un avvocato, Jojo si presenta nel paese e raggiunge Katrin, in quel momento in compagnia del suo fidanzato Andrea, sostenendo ancora la restituzione del denaro prendendo a pretesto di aver sostenuto forti spese per far studiare canto alla ragazza. Alla reazione irritata di Katrin, Jojo insinua di nuovo apprezzamenti poco lusinghieri sul suo passato, Andrea ha uno scatto di reazione e colpisce lo sfruttatore. La donna \u00e8 al colmo della disperazione e si avvia verso i binari pensando forse al suicidio; Mattia per\u00f2 interviene chiamando i poliziotti e facendo arrestare l'individuo, mentre il padre della ragazza, che sino ad allora l'aveva colpevolmente trascurata, incita Andrea a raggiungerla. Il giovane macchinista la raggiunge in tempo, e stringendola tra le braccia la rassicura: il passato \u00e8 ormai lontano, l'importante \u00e8 solo il presente con il loro amore e in un possibile futuro matrimoniale.\nProduzione.\nQuesto \u00e8 l'unico film diretto in Italia dall'attore, sceneggiatore e regista russo Vladimir Stri\u017eevskij (1892-1977) che fu un divo del cinema muto nel suo paese prima della Rivoluzione d'Ottobre che lo costrinse all'esilio insieme a molti altri. Venne girato in interni negli studi della Titanus alla Farnesina di Roma. Di Isa Miranda abbiamo questa importante testimonianza:\n\u00abQuesto film (...) venne iniziato nel mese di aprile del 1943 negli stabilimenti della Farnesina di Roma. (...) Il film, non ancora montato, richiesto dai tedeschi, venne nascosto nei posti pi\u00f9 impensati di Roma. Sarebbe stato bene, per il film, poter rifare qualche primo piano o qualche piccola scena. Ma la cosa fu impossibile. Impossibile anche quando si pot\u00e9 portare il film alla luce del sole perch\u00e9 i tedeschi, occupata la Farnesina, svaligiarono il deposito dei costumi, compresi gli abiti che avevo indossato per \"La carne e l'anima\", e demolirono tutte le costruzioni.\u00bb.\nPresentato alla Commissione di Revisione Cinematografica, presieduta da Vincenzo Calvino, il 14 aprile 1945, ottenne il visto di censura n. 40 del 25 aprile 1945 con una lunghezza accertata della pellicola di 2.130 metri: non \u00e8 per\u00f2 possibile visionare il documento originale censorio. Come molti film del periodo, ebbe una distribuzione alquanto irregolare: a Genova venne proiettato nell'agosto del 1945, a Roma venne presentato nel novembre dello stesso anno, a Torino e a Milano tra il marzo e l'aprile del 1946. Oltre ai tecnici riportati accanto, per il momento si conosce solo il nome dell'operatore, Mario Albertelli, e del direttore di produzione, Fabio Franchini.\nAccoglienza.\nCritica.\n\u00abIl destino cinematografico di Isa Miranda si \u00e8 perennemente mantenuto su di un tono sensualistico e romantico. Infatti, se ricordiamo \"Passaporto rosso\", \"La signora di tutti\", \"Zaz\u00e0\" e arriviamo a questa ultima \"La carne e l'anima\" non \u00e8 difficile rintracciare uno stesso stile, uno stesso gusto interpretativo riferibile appunto alla Miranda. Attrice complessa, complicata per una certa misteriosa lentezza nei gesti e nella dizione, la Miranda occupa un posto singolare nel cinema italiano. E quindi i produttori si sono mobilitati nell'offrire alla recitazione della Miranda un monotono campionario dove di prammatica non c'era che la donna traviata dalla raffinata crudelt\u00e0 del mondo: donna che prima o poi mostra un anelito di assoluto riscatto. Ecco allora questa pellicola prodotta dalla Titanus Film (...) non aprire allo spettatore soverchie sorprese\u00bb. Tullio Cicciarelli, \"Il Lavoro Nuovo\" di Genova, 30 agosto 1945\n\u00abIl miracolo \u00e8 questo: che con un titolo cos\u00ec trasparente e da un contenuto cos\u00ec vieto sia venuto fuori un bel film. (...) Tutto \u00e8 centrato, essenziale, vigoroso: dalla prima all'ultima sequenza la nostra vigile e sospettosa prevenzione non \u00e8 riuscita a cogliere un'inquadratura superflua, n\u00e9 una battuta stracca. Di chi il merito? Anzitutto di Isa Miranda, questa nostra stupenda attrice che in uno dei suoi personaggi preferiti ha piazzato una interpretazione fortissima, in tutto e per tutto sulla linea delle sue prove pi\u00f9 degne\u00bb. Giulio Cattivelli, \"Libert\u00e0\", 24 novembre 1945\n\u00abServito da un soggetto di maniera, il regista polacco [sic! in realt\u00e0 era russo, anzi oggi sarebbe ucraino] Strichewsky [sic! Stri\u017eevskij] non ha potuto trarre, da \"La carne e l'anima\", che un film di stile franco-barocco, di quello stile che riecheggiando in ogni metro i vecchi Marcel Carn\u00e9 e Julien Duvivier ci ha esasperati in questi anni di guerra. Ci\u00f2 nonostante Isa Miranda ci ha convinti in questa parte peccaminosa\u00bb. Anonimo, \"Il Tempo\" di Roma, 4 novembre 1945\n\u00abIsa Miranda imita Marlene Dietrich quanto pi\u00f9 pu\u00f2: ma in questa \"La carne e l'anima\" la carne \u00e8 messa in vetrina senza buon gusto e l'anima non riesce a spiccare il volo. Ancora una volta questa nostra artista \u00e8 stata mal guidata. Tutti gli altri sono modesti\u00bb. Anonimo, \"La Nuova Stampa\" di Torino, 2 marzo 1946"}
{"id": "237110", "revid": "438678", "url": "https://it.wikipedia.org/wiki?curid=237110", "title": "La casa (film 1976)", "text": "La casa \u00e8 un film del 1976, diretto dal regista Angelino Fons.\nTrama.\nUn eccentrico milionario decide di costruire un rifugio anti atomico nel quale possono entrare 5 persone."}
{"id": "237112", "revid": "767487", "url": "https://it.wikipedia.org/wiki?curid=237112", "title": "La casa del peccato (film 1938)", "text": "La casa del peccato \u00e8 un film del 1938, diretto da Max Neufeld.\nTrama.\nUna giovane sposa, ritenendo che il marito non la ami pi\u00f9, si inventa la presenza di un corteggiatore per ingelosire il marito. Con la complicit\u00e0 di negozianti, si fa spedire a casa vari regali come mazzi di fiori, gioielli ed anche lettere d'amore, tutto questo nella continua indifferenza del marito.\nLa giovane moglie allora, insieme ad un amico del marito, prepara con lui un finto incontro d'amore, comunicandolo al consorte con una lettera anonima. Ma il marito ha capito il gioco e prepara per la moglie una contromossa, fingendo di avere un incontro con un'altra donna sempre presso la casa dell'amico.\nDopo vari equivoci e sorprendenti avvenimenti, i due coniugi si riconciliano.\nProduzione.\nProdotto da Giuseppe Amato, uno specialista del genere, su un soggetto di De Benedetti, la pellicola vede il primo incontro tra la Valli e Amedeo Nazzari, ed esce nelle sale all'inizio del 1939"}
{"id": "237114", "revid": "438678", "url": "https://it.wikipedia.org/wiki?curid=237114", "title": "La casa del peccato (film 1961)", "text": "La casa del peccato (\"Les menteurs\") \u00e8 un film del 1961 diretto da Edmond T. Gr\u00e9ville."}
{"id": "237115", "revid": "767487", "url": "https://it.wikipedia.org/wiki?curid=237115", "title": "La casa del terrore (film 1928)", "text": "La casa del terrore (\"Something Always Happens\") \u00e8 un film muto del 1928 diretto da Frank Tuttle.\nProduzione.\nIl film fu prodotto dalla Paramount Famous Lasky Corporation.\nDistribuzione.\nDistribuito dalla Paramount Pictures, il film - presentato da Jesse L. Lasky e da Adolph Zukor - usc\u00ec nelle sale cinematografiche statunitensi il 24 marzo 1928 con il titolo originale \"Something Always Happens\". In Portogallo, usc\u00ec il 30 dicembre 1929 con il titolo \"Sombras Misteriosas\" ."}
{"id": "237116", "revid": "438678", "url": "https://it.wikipedia.org/wiki?curid=237116", "title": "La casa del terrore (film 1961)", "text": "La casa del terrore (\"Taste of Fear\") \u00e8 un film del 1961 diretto da Seth Holt.\nTrama.\nUna giovane ragazza paralitica, dopo anni di lontananza, torna a vivere in casa del padre, che intanto si \u00e8 risposato. Ma nella villa cominciano presto delle strane apparizioni, che spingono la ragazza a sospettare della matrigna.\nHome Video.\nIl film \u00e8 stato distribuito su DVD dalla Sony Pictures Entertainment, contenente il trailer e un fascicolo scritto da Marcus Hearn come contenuti extra.\nIn Italia il film usc\u00ec nel 2009, insieme al film \"Lo sguardo che uccide\", in un cofanetto editato dalla Sony Pictures Entertainment ed intitolato \"Hammer Films - Volume 2\""}
{"id": "237117", "revid": "399", "url": "https://it.wikipedia.org/wiki?curid=237117", "title": "Teoclasta", "text": ""}
{"id": "237119", "revid": "767487", "url": "https://it.wikipedia.org/wiki?curid=237119", "title": "Un sacco bello", "text": "Un sacco bello \u00e8 un film del 1980 diretto e interpretato da Carlo Verdone.\nCostituisce il fortunato esordio come regista, sceneggiatore e attore protagonista di Verdone, che interpreta i tre protagonisti insieme ad altri tre personaggi secondari. Per la sua interpretazione Verdone vinse un David Speciale ai David di Donatello 1980, un Globo d'oro al miglior attore rivelazione e un Nastro d'argento al migliore attore esordiente ai Nastri d'argento 1980.\nTrama.\nLa storia \u00e8 ambientata in una Roma ferragostana assolata e deserta. Le storie dei tre protagonisti si alternano durante il film.\nEnzo \u00e8 un irriducibile ragazzone quasi trentenne, che nasconde la sua solitudine dietro una falsa sicurezza e aneddoti improbabili. Recando con s\u00e9 penne a sfera e calze di nylon, convince il suo demotivato conoscente Sergio a partire insieme per una vacanza avventurosa in Polonia. Appena fuori citt\u00e0, questi avverte un fortissimo malore ed Enzo si trova costretto a far tappa in un ospedale, dove intrattiene infermieri e portantini con i suoi racconti mirabolanti. Il ricovero d'urgenza di Sergio per calcolosi biliare fa sfumare il viaggio. Enzo non si d\u00e0 per vinto e si mette alla disperata ricerca di qualcuno con cui rimpiazzarlo.\nLeo \u00e8 un ingenuo e goffo ragazzo di Trastevere, ossessionato dalla dispotica madre che lo attende a Ladispoli per trascorrere il Ferragosto. Rincasando da far la spesa si imbatte in Marisol, una giovane turista spagnola in difficolt\u00e0 che lo convince ad ospitarla a casa, ad accompagnarla in giro per Roma e poi a organizzare una romantica cena in terrazza. Sebbene sorga del tenero, sul pi\u00f9 bello piomba in casa il fidanzato di lei.\nRuggero, un \"hippy\" svampito convinto di aver avuto un'esperienza mistica, vive in ritiro in una comunit\u00e0 di Citt\u00e0 della Pieve, dove si professa l'amore libero e il \"distacco dal mondo materialistico\". Trovandosi a Roma con la sua ragazza Fiorenza per fare della questua a un incrocio, incontra casualmente suo padre, il quale invita i due in casa per una chiacchierata nel tentativo di convincere suo figlio a rientrare nei ranghi. L\u00ec la coppia s'intrattiene con una bislacca terna di personaggi (un ambiguo sacerdote, un professore arrogante e moralista e il pignolo e logorroico cugino Anselmo) in quello che si trasforma via via in un surreale e patetico dialogo tra sordi.\nNel pieno della notte echeggia un forte boato. Ruggero si congeda da suo padre roso da mille dubbi, facendogli eco il commento aspro di Fiorenza. Il mattino dopo Enzo sembra riuscito a trovare come compagno di viaggio uno sparuto \u201damico di un amico\u201d, ma appena partiti, l'immagine si sofferma impietosamente su una macchia d'olio lasciata dalla vettura. Leo si risveglia da solo, riprendendo la sua vita frustrante di tutti i giorni.\nProduzione.\nRegia e sceneggiatura.\nReduce dal grande successo del variet\u00e0 televisivo \"Non stop\", resosi famoso per il vasto repertorio di personaggi variegati e caricaturali, Verdone riceve numerose proposte da produttori e registi. L'attore tuttavia rifiuta la scrittura dal regista Pasquale Festa Campanile per \"Il corpo della ragassa\" e da Adriano Celentano per \"Asso\", attendendo ci\u00f2 che egli ritiene l'occasione propizia speranza che presto si avvera venendo raggiunto finalmente da Sergio Leone, del quale egli \u00e8 un grande ammiratore. Il celebre regista del \"Western all'Italiana\" sar\u00e0 suo mentore e produttore del suo primo film, avente per soggetto il repertorio comico televisivo, come anche nel successivo \"Bianco, rosso e Verdone\". Leone acquist\u00f2 i diritti, per poi rivenderli alla Medusa Distribuzione.\nAvvalsi della collaborazione di sceneggiatori come Piero De Bernardi e Leonardo Benvenuti e dopo aver consultato altri registi come Lina Wertm\u00fcller e Steno, Leone conferir\u00e0 all'attore il posto di regia in quanto \"i personaggi sono suoi fino al midollo\".\nPrima di Veronica Miriel, la parte di Marisol venne proposta a Lory Del Santo e Lina Sastri.\nRiprese.\nIl film viene girato nell'estate del 1979 \"in cinque settimane e due giorni\" contro le sette inizialmente previste, con qualche problema da parte del regista e protagonista, che accus\u00f2 alla vigilia dell'inizio un forte attacco di emorroidi. Interpretare personaggi propri, i cui dialoghi erano in mente prima ancora di stendere la sceneggiatura, gli diede il giusto impulso e gli consent\u00ec di ridurre i tempi, risparmiando una parte considerevole del budget.\nGli esterni sono girati a Roma, rispettivamente presso: \nCuriosit\u00e0.\nDiversi luoghi della pellicola sono diventati oggetto di interesse turistico, e sono contrassegnati da insegne o targhe commemorative."}
{"id": "237121", "revid": "767487", "url": "https://it.wikipedia.org/wiki?curid=237121", "title": "Maestro Francke", "text": "Fu il principale pittore nell'area baltica della prima met\u00e0 del Quattrocento, formatosi probabilmente in area fiamminga.\nBiografia e opere.\nIl frate domenicano Nicola Francke, originario di Zutphen in Gheldria, nacque tra il 1380 e il 1390 circa, nella Gheldria, la sua formazione probabilmente risent\u00ec dell'influsso dello stile gotico internazionale franco-fiammingo, importato, grazie alla francese duchessa Maria di Gheldria, attraverso numerosi codici miniati; successivamente venuto a contatto con la pittura di Maestro Bertram, divenne il massimo interprete dello stile gotico internazionale tedesco, fatto di slanci mistici sostenuti da un realismo minuzioso.\nDel 1415 \u00e8 il \"Polittico di Santa Barbara\", conservato a Helsinki, realizzato probabilmente per la cattedrale del porto anseatico di \u00c5bo in Finlandia, con parti scolpite al centro, probabilmente opera della bottega del pittore, oppure su suoi disegni, con il gruppo con la \"Morte di Maria\" e due rilievi in ciascuno dei lati interni degli sportelli con scene tratte dalla vita della Vergine. Nelle doppie ante dipinte otto scene della vita di santa Barbara. \nNella scena con il \"Tradimento e punizione dei pastori\", in un paesaggio costituito da quinte sceniche formate da piante, alberi, rocce, si vede la figura di Dioscuro, il padre della santa che con il suo seguito \u00e8 all'inseguimento della figlia, rifugiatasi presso i pastori che sono di dimensioni molto pi\u00f9 piccole, in base alla concezione tardo gotica della spazialit\u00e0 innaturale, con personaggi in secondo piano che possono, per ragioni espressive, essere ben pi\u00f9 grandi di quelli in primo piano, mentre chiede informazioni ad un pastore, che in seguito al tradimento si vede trasformare le sue pecore in cavallette contrapposte al gregge ancora intatto e al cane dell'altro pastore. Anche pecore e cavallette non seguono regole spaziali, infatti sono della stessa grandezza.\nPer quest'altare le fonti possono essere individuate sia nelle miniatura francesi, sia per quanto riguarda la plasticit\u00e0 delle figure nella pittura della Borgogna e nell'\"Altare di Wildung\" di Konrad von Soest.\nPrima del 1420 realizza per la cattedrale di M\u00fcnster due pannelli, andati distrutti, con la Vergine e di san Giovanni Battista. Nel dicembre 1424 si accorda con la confraternita degli Englandfahrer (Societ\u00e0 dei viaggiatori d'Inghilterra) che radunava la maggior parte dei mercanti di Amburgo, per la realizzazione di un altare destinato alla chiesa cittadina di San Giovanni: l\"'Altare degli Englandfahrer\", detto \"Altare di san Tommaso Becket\", oggi conservato alla Kunsthalle di Amburgo, di cui rimangomo solo otto tavole: un frammento del pannello centrale dipinto con la \"Crocifissione\" e, delle doppie ante, quattro Scene della Passione (Flagellazione, Salita al Calvario, Deposizione e Resurrezione), due Scene dell'infanzia di Cristo (Adorazione del bambino e Adorazione dei Magi) e due Scene della storia di san Tommaso Becket su fondo rosso stellato. \nNel 1429 realizz\u00f2 un distrutto altare per la confraternita delle Teste Nere di Reval in Estonia. \nDel suo catalogo fanno parte anche il \"Cristo dolente\", ora conservato a Lipsia e realizzato nel 1420 circa e la tavola con lo stesso soggetto realizzata nel 1425 circa e ora conservata alla Kunsthalle di Amburgo."}
{"id": "237122", "revid": "14894", "url": "https://it.wikipedia.org/wiki?curid=237122", "title": "Meister Francke", "text": ""}
{"id": "237123", "revid": "2175", "url": "https://it.wikipedia.org/wiki?curid=237123", "title": "Dicroico", "text": ""}
{"id": "237132", "revid": "124203089", "url": "https://it.wikipedia.org/wiki?curid=237132", "title": "Wilhelm Miklas", "text": "Fu Presidente dell'Austria dal 10 dicembre 1928 al 13 marzo 1938, durante la Prima repubblica austriaca.\nBiografia.\nLaureato in Storia e Geografia, lavor\u00f2 come insegnante di ginnasio e nel 1907 inizi\u00f2 la sua carriera politica come deputato al Reichsrat (il Parlamento austriaco). Nel 1918 fu eletto al Nationalrat per il Partito Cristiano-sociale e fu poi sottosegretario di Stato per la Cultura (marzo 1919-novembre 1920) nel governo del cancelliere Karl Renner. Presidente del Nationalrat dal 1923 al 1928, fu eletto presidente federale il 10 dicembre 1928.\nNel 1929 emend\u00f2 la Costituzione aumentando i poteri del capo dello Stato, eletto a suffragio diretto di primo grado. Per risolvere la sempre pi\u00f9 violenta crisi della politica nazionale, affid\u00f2 il governo al nazionalista cristiano-sociale Engelbert Dollfu\u00df (1932-1934), che nel 1933 instaur\u00f2 un regime autoritario (austrofascismo), e nel 1934 sciolse tutti i partiti tranne il Fronte Patriottico (Vaterl\u00e4ndische Front) di estrema destra, promulg\u00f2 una nuova Costituzione corporativa e confessionale e segu\u00ec una politica estera ostile al nazionalsocialismo tedesco appoggiandosi all'Italia fascista. Ucciso Dollfu\u00df in un fallito \"putsch\" nazionalsocialista, Miklas affid\u00f2 il governo al cristiano-sociale Kurt von Schuschnigg (1934-1938), che per\u00f2 non riusc\u00ec a consolidare il regime causa l'avvicinamento dell'Italia alla Germania e il fallimento dell'iniziativa, pur intrapresa dallo stesso governo fascista italiano nel 1937, di dividere i nazisti austriaci da quelli filo-tedeschi, spingendo Schuschnigg ad associare i primi, nazionalisti e revanscisti , ma non favorevoli all'unione politica con la Germania, al suo governo: i nazionalsocialisti austriaci di osservanza hitleriana poterono cos\u00ec riprendere progressivamente terreno preparando l'Anschluss (annessione) alla Germania. Schuschnigg, dietro pressioni tedesche, dovette accettare il nazionalsocialista Arthur Sey\u00df-Inquart come ministro degli Interni (febbraio 1938). Il tentativo di indire un referendum sull'indipendenza dell'Austria lo mise di fronte all\u2019 ultimatum di Adolf Hitler (11 marzo 1938), che lo costrinse a dimettersi, lasciando a Sey\u00df-Inquart la formazione di un nuovo governo. Il 12 marzo i tedeschi invasero l'Austria, il 13 marzo Miklas fu deposto da Sey\u00df-Inquart e un plebiscito conferm\u00f2 l'annessione dell'Austria alla Germania come Marca Orientale (Ostmark)."}
{"id": "237133", "revid": "767487", "url": "https://it.wikipedia.org/wiki?curid=237133", "title": "Distomatosi", "text": "Le distomatosi sono parassitosi causate da platelminti trematodi digenei (distomi).\nI distomi sono tutti endoparassiti, che alternano una riproduzione sessuata da adulti, con produzione di uova a una moltiplicazione allo stadio larvale, in un mollusco, con generazione di altre larve, che infestano l'ospite definitivo.\nEziologia.\ntra i distomi patogeni per l'uomo si annoverano\nMorfologia.\nGli adulti sono piatti e lunghi da meno di 1mm a pochi cm. I distomi hanno due ventose (due \"bocche\"), una orale e una ventrale; all'apertura orale segue il faringe e l'intestino a fondo cieco. L'assorbimento dei composti nutritivi avviene attraverso il tegumento; l'emoglobina \u00e8 digerita nell'intestino. L'apparato escretore \u00e8 costituito dai protonefridi, con cellule a fiamma, che confluiscono in un dotto collettore mediano, che si apre al polo escretore caudale. Il sistema nervoso consiste in un plesso cerebrale con 3 cordoni. I distomi (tranne gli schistosomi) sono tutti ermafroditi. L'apparato genitale maschile \u00e8 composto da 2 testicoli dai quali parte il canale deferente che porta lo sperma al cirro, organo copulatore. Gli spermatozoi escono dal cirro, risalgono l'utero verso il ricettacolo del seme. L'apparato genitale femminile \u00e8 composto da un ovaio che produce le cellule uova, le quali scendono l'ovidotto e raggiungono l'ootipo. Lo sperma, che scende dal ricettacolo nell'ootipo, feconda le uova. Le uova scendono attraverso l'utero dopo essere state rifornite di cellule vitelline e dopo essere state ricoperte da un guscio. Raggiungono l'atrio genitale e vengono liberate all'esterno dal poro genitale."}
{"id": "237134", "revid": "6923", "url": "https://it.wikipedia.org/wiki?curid=237134", "title": "Ubi societas, ibi ius", "text": "Ubi societas, ibi ius \u00e8 una locuzione latina che significa \"dove c'\u00e8 una societ\u00e0 (civile), l\u00ec vi \u00e8 il diritto\". Ogni societ\u00e0 non pu\u00f2 che fondarsi sul diritto, non pu\u00f2 esservi alcuna societ\u00e0 civile che non avverta l'esigenza di regolamentarsi.\nLa locuzione potrebbe derivare dalla frase \"Ubi homo, ibi societas. Ubi societas, ibi jus. Ergo ubi homo, ibi jus\".\nIl Principio potrebbe sembrare di origine romanistica che sta ad indicare come l'uomo abbisogni necessariamente di regole giuridiche per poter vivere. Di fatto, se l'uomo \u00e8 un \"animale sociale\" \u2014 per usare una espressione di Aristotele \u2014, ossia necessariamente deve vivere con altri uomini e si relaziona costantemente con altri uomini, allora \u00e8 necessaria la creazione di regole. Da qui l'espressione \"ubi societas ibi jus\", ossia laddove vi \u00e8 societ\u00e0 allora l\u00ec vi \u00e8 diritto.\nLa societ\u00e0 romana \u00e8 un classico esempio di ci\u00f2, dato che, a differenza dei popoli barbari, aveva leggi scritte in appositi codici, successivamente riorganizzati da Giustiniano, che diverranno la base per il successivo studio del diritto e che, in epoca successiva, saranno alla base dell'ordinamento giuridico di una parte del continente europeo grazie alle codificazioni di Napoleone.\nTuttavia, il filosofo del diritto Alessandro Levi (nel suo saggio del 1924 dal titolo \"Ubi societas ibi ius\") esordisce con la seguente confessione: \u00abL'origine della frase, da cui si intitola questo Saggio \u2013 frase che oggi \u00e8 diventata quasi un luogo comune fra i giuristi \u2013 \u00e8, almeno per quanto a me risulta, assai oscura. Non si trova essa, che io sappia, nelle fonti romane, neppure nelle pi\u00f9 tarde. Fu da principio, una di quelle massime di scuola, tramandate dalla tradizione orale, e poi accolta dagli scrittori come un insegnamento cos\u00ec diffuso che non valesse la pena di ricercarne l'autore?\u00bb . Levi si domanda ancora: \u00abfu una verit\u00e0 asserita dagli interpreti del diritto romano? Oppure un principio per la prima volta affermato da qualche giusnaturalista?\u00bb. E cos\u00ec conclude il discorso: \u00abfino ad ora le mie indagini personali \u2013 non metodicamente, \u00e8 vero, ma occasionalmente compiute \u2013 e le richieste rivolte in proposito a dotti cultori di storia del pensiero giuridico e filosofico son rimaste senza frutto. Mi auguro che questa mia confessione d'ignoranza mi procuri i desiderati lumi o, almeno, spinga qualche studioso a ricerche feconde di positivi risultati\u00bb . A distanza di quasi trenta anni, l'auspicio non aveva dato frutti e Levi, nel 1953, confessava nuovamente: \u00abL'origine e la storia di tale frase sono per quanto io ne ne so, tuttora sconosciute\u00bb.\nDi recente il prof. Renato Federici ha pubblicato uno studio sulla genesi di queste due formule di grande successo: Ubi societas, ibi ius; ubi ius, ibi societas; egli annota che la doppia formula fu utilizzata da Santi Romano nella parte iniziale della prima edizione dell'opera sua pi\u00f9 celebre: L'ordinamento giuridico risalente al 1917. In questa costruzione teorica, il concetto insito nella formula Ubi societas, ibi ius (dove esiste una societ\u00e0 l\u00ec domina il diritto) assume un rilievo fondamentale. Infatti, per il Santi Romano le organizzazioni umane (ovvero le istituzioni) hanno creato le prime norme e non viceversa. Alle fondamenta di detta tesi ci sono, dunque, le due asserzioni: Ubi societas, ibi ius (laddove si forma una societ\u00e0 l\u00ec domina il diritto) e ubi ius, ibi societas (ovunque campeggi il diritto ivi esiste una societ\u00e0).\n\u00abIl diritto prima di essere norma, prima di essere un semplice rapporto o una serie di rapporti sociali, \u00e8 organizzazione\u00bb. E quindi \u00abogni ordinamento giuridico \u00e8 un'istituzione, e viceversa ogni istituzione \u00e8 un ordinamento giuridico\u00bb. \u201cUbi societas ibi ius\u201d \u00e8 anche il bel titolo assegnato alla raccolta di scritti di Storia del diritto del prof. Umberto Santarelli, curata da Andrea Landi. Sulla benefica funzione della formula ubi societas, ibi ius, si pu\u00f2 ricordare quella di Faustino De Gregorio. Egli ha puntualizzato che la teoria della pluralit\u00e0 degli ordinamenti giuridici che si fonda sulla formula \u00abubi societas ibi ius\u00bb \u00e8 risultata essenziale per \u00absvincolare totalmente l'ordinamento canonico da quello civile\u00bb.\nInvece un altro scritto recente, elaborato dal prof. Piero Bellini, esprime un'opinione altamente critica sulla reale validit\u00e0 di una delle due formule. Quella secondo cui \u201cUbi societas ibi ius\u201d. Il dissenso si percepisce gi\u00e0 dal titolo assegnato a questo studio: \u201cUbi societas ibi societas\u201d. Questo saggio assai corposo, per\u00f2, non apporta indizi nuovi circa l'aggiudicazione del conio delle due formule (\u201cUbi societas ibi ius\u201d. \u201cUbi ius ibi societas\u201d)."}
{"id": "237136", "revid": "117837745", "url": "https://it.wikipedia.org/wiki?curid=237136", "title": "Michael Hainisch", "text": "Biografia.\nLaureato in Giurisprudenza, lavor\u00f2 come impiegato presso la Procura di Finanza di Vienna e poi presso il Ministero della Pubblica Istruzione. Simpatizzante del liberalismo, sostenitore dell'unione dell'Austria con la Germania e fondatore, insieme ad Ernest Pernestorfer, della Societ\u00e0 Fabiana per lo studio della questione operaia, non ader\u00ec ad alcun partito. \nPresidente federale (Bundespr\u00e4sident) per due mandati consecutivi (1920-1928), dovette affrontare i problemi della ricostruzione postbellica e dell'organizzazione della nuova Repubblica: le difficolt\u00e0 di approvvigionamento, la minaccia delle rivoluzioni comuniste in Baviera ed Ungheria, le tendenze centrifughe dei singoli L\u00e4nder, quelle annessioniste della Germania, le pesanti condizioni di pace imposte dall'Intesa e le rivendicazioni degli Stati sorti dopo il crollo dell'Impero austro-ungarico. \nTuttavia, grazie alla sua correttezza e alla sua semplicit\u00e0, ottenne il rispetto di tutti i partiti. Le elezioni politiche del 1920 portarono al potere i cristiano-sociali, che guidarono tutti i governi successivi fino all'annessione alla Germania (importante quello di monsignor Ignaz Seipel, cancelliere dal 1922 al 1924, che riusc\u00ec a risanare e stabilizzare la situazione finanziaria ed economica, non esitando a reprimere i conflitti sociali con la forza). Al tempo stesso per\u00f2 il paese fu sempre pi\u00f9 agitato dagli scontri tra socialisti e nazionalisti, che avevano organizzato delle forze paramilitari (rispettivamente lo Schutzbund e l'Heimwehr), culminati nei violenti moti socialisti del 1927. \nFu ancora ministro per il Commercio nel terzo governo Schober (1929-1930), e nel 1938 sostenne l'\"Anschluss\" alla Germania nazista."}
{"id": "237138", "revid": "254059", "url": "https://it.wikipedia.org/wiki?curid=237138", "title": "Karl Seitz", "text": "Fu Presidente federale dell'Austria dal 1919 al 1920.\nBiografia.\nMaestro di scuola, ader\u00ec alla socialdemocrazia come esperto di politiche educative e fu eletto deputato al Reichsrat (il Parlamento austriaco) nel 1901, e poi al Landtag (assemblea regionale) della Bassa Austria.\nNel 1918 assunse la presidenza del Partito Operaio Socialdemocratico (Sozialdemokratische Arbeiterpartei, SAP) e, dopo la proclamazione della Repubblica, fu presidente dell'Assemblea Nazionale Provvisoria (ottobre 1918-febbraio 1919) e dell'Assemblea Costituente (1919-1920), fungendo da capo dello Stato fino all'elezione del primo presidente regolare. Il 1\u00ba ottobre 1920 entr\u00f2 in vigore la Costituzione della Repubblica federale Austriaca (Bundesrepublik \u00d6sterreich), che prevedeva un Parlamento costituito da due camere, il Nationalrat (eletto a suffragio diretto) e il Bundesrat (eletto dalle diete dei L\u00e4nder), un presidente federale eletto dalle Camere riunite e un Governo, presieduto dal Cancelliere federale, responsabile davanti al Parlamento.\nEletto borgomastro di Vienna nel 1923, fu protagonista della stagione riformatrice socialdemocratica della citt\u00e0, periodo noto col nome di Vienna rossa. Assolse al suo incarico fino al 1934, quando venne costretto alle dimissioni e incarcerato per ordine del Cancelliere Engelbert Dollfuss in seguito alla fallita insurrezione operaia del 1934. Internato dai tedeschi nel campo di prigionia di Mauthausen (1944-1945), dopo la liberazione fu membro del Nationalrat (Assemblea Nazionale, la Camera bassa del Parlamento) dal 1945 fino alla morte e presidente onorario del Partito Socialdemocratico (Sozialdemokratische Partei \u00d6sterreichs, SP\u00d6)."}
{"id": "237139", "revid": "599013", "url": "https://it.wikipedia.org/wiki?curid=237139", "title": "Banda (societ\u00e0)", "text": "Il termine banda nelle scienze etnoantropologiche viene utilizzato per indicare la forma pi\u00f9 elementare di societ\u00e0 umana.\nStoria.\nNella classificazione evoluzionista proposta nel 1938 da Julian Steward, che vede cinque livelli di possibile organizzazione sociale, la banda occupa il secondo stadio. Secondo tale modello \u00e8 tipica delle societ\u00e0 basate economicamente su caccia e raccolta.\nNel suo studio del 1972 \"La nozione di trib\u00f9\", Morton Fried ha definito le bande come \"formazioni sociali fluide, mobili e di piccole dimensioni a leadership blanda che non produce surplus, che non pagano tributi e non mantengono un esercito stabile\".\nL'antropologia contemporanea ha spesso criticato l'utilizzo di questo concetto, come del resto gran parte delle concezioni evoluzioniste, bollandolo come una semplificazione e cristallizzazione che non trova corrispondenti nella realt\u00e0. Tale termine \u00e8 divenuto col tempo una sorta di sinonimo di societ\u00e0 di cacciatori-raccoglitori.\nCon la diffusione degli stati nazionali moderni, in tutti gli angoli del globo, sono rimaste poche societ\u00e0 a banda. Alcuni esempi storici includono gli Inuit del Nordamerica settentrionale, gli Shoshone del Great Basin, i Boscimani dell'Africa meridionale ed alcuni australiani aborigeni.\nCaratteristiche.\nUna banda consiste generalmente in un piccolo gruppo di consanguinei non pi\u00f9 grande di una famiglia estesa o di un clan fino a una decina di famiglie. Occupa temporaneamente un territorio, forma un accampamento e organizza cooperativamente la caccia. Economicamente autosufficiente, non lo \u00e8, di solito, dal punto di vista riproduttivo (esogamia); i matrimoni sono vietati, o quantomeno sconsigliati all'interno della banda stessa. Le bande hanno una conduzione molto informale; i membri pi\u00f9 anziani della banda generalmente sono tenuti in considerazione come guide o come consiglieri, ma non ci sono n\u00e9 leggi n\u00e9 alcuna delle coercizioni riscontrate nelle societ\u00e0 pi\u00f9 complesse. I costumi delle bande sono quasi sempre trasmessi oralmente. Le istituzioni sociali formali sono poche o inesistenti. La religione \u00e8 generalmente basata sulla tradizione familiare, sull'esperienza individuale o sui consigli di uno sciamano.\nDifferenze con le trib\u00f9.\nLe bande si distinguono dalle trib\u00f9 perch\u00e9 queste sono generalmente pi\u00f9 grandi e composte da pi\u00f9 famiglie. Le trib\u00f9 hanno pi\u00f9 istituzioni sociali, quali il capotrib\u00f9 o il senato degli anziani. Le trib\u00f9, inoltre, sono pi\u00f9 permanenti delle bande; una banda pu\u00f2 cessare di esistere anche solo se un piccolo gruppo ne esce fuori.\nSecondo alcune accezioni nelle quali \u00e8 stato impiegata tale definizione, pi\u00f9 bande imparentate tra loro formano una trib\u00f9. In tale ottica ad esempio negli Stati Uniti, molte trib\u00f9 potevano considerarsi suddivise in bande che vivono in territori specifici."}
{"id": "237142", "revid": "122871", "url": "https://it.wikipedia.org/wiki?curid=237142", "title": "Fortuna (CSPRNG)", "text": ""}
{"id": "237144", "revid": "30274", "url": "https://it.wikipedia.org/wiki?curid=237144", "title": "Generatore di numeri pseudo-casuali crittograficamente sicuro", "text": ""}
{"id": "237145", "revid": "2038157", "url": "https://it.wikipedia.org/wiki?curid=237145", "title": "Fascioliasi", "text": "La fascioliasi \u00e8 una distomatosi epatica: una parassitosi delle vie biliari degli erbivori, che, accidentalmente, pu\u00f2 colpire l'uomo.\nEziologia.\nFasciola (dal latino, significa piccolo nastro) \u00e8 un platelminta, trematode, dell'ordine degli Echinostomatida e della famiglia delle Fasciolidae. \"Fasciola hepatica\" (\"sheep liver fluke\") e \"Fasciola gigantica\" sono distomi di fiume.\nParassitano la colecisti e le vie biliari di erbivori (\"F. hepatica\" principalmente ovini, \"F. gigantica\" bovini). L'ospite intermedio \u00e8 un mollusco del genere Lymnea. L'uomo \u00e8 ospite definitivo accidentale.\nEpidemiologia.\nLa fascioliasi \u00e8 un problema di salute veterinaria di dimensioni mondiali, principalmente in America Latina, Africa e Cina. Occasionalmente si hanno piccole epidemie di fascioliasi umana da F.hepatica soprattutto in Bolivia, Ecuador, Per\u00f9, Cuba, Egitto; alcune stime parlano di 2 milioni di individui infestati nel mondo. Epidemie di fascioliasi da F.gigantica sono state segnalate in Africa e nel Sud-est asiatico.\nSi hanno casi anche in Europa (Francia, Regno Unito, Spagna, Portogallo), causate dal consumo di ortaggi crudi cresciuti in terreni irrigati o allagati (crescione). In Francia il 2-6% dei bovini sono infestati e sono segnalati 50-100 casi di malattia umana all'anno. In Sardegna colpisce gli ovini; nelle pianure irrigue della Val Padana era molto frequente tra i bovini solo negli anni \u201850.\nMorfologia.\nLe uova di Fasciola hanno dimensioni di 150\u00a0\u00b5m x 90\u00a0\u00b5m, forma allungata, ovalare (come un pallone da rugby), con un opercolo, da dove esce il miracidio.\nL'adulto di F.hepatica \u00e8 lungo 30\u00a0mm, largo 15\u00a0mm, spesso 5mm, a forma di foglia, allungato, ovalare, piatto, di colore rosa, vive nelle vie biliari e nella cistifellea. \n\u00c8 difficile distinguere F.hepatica da F.gigantica, che \u00e8 un poco pi\u00f9 grande.\nModalit\u00e0 di trasmissione e ciclo vitale.\nLe uova di Fasciola spp. sono eliminate nella bile con le feci dagli erbivori infestati, e contaminano l'acqua dolce degli stagni e delle piane allagate. In 2 settimane diventano embrionate, liberano le forme larvali, dette miracidi, che entro 24 ore o infestano l'ospite intermedio mollusco del genere Lymnea, o muoiono.\nNel mollusco il miracidio si trasforma in sporocisti, che origina delle redie. In condizioni ottimali di temperatura le redie generano le forme infestanti, le cercarie, che vengono rilasciate nell'acqua e vanno a incistarsi sulle foglie di vegetali acquatici in forma di metacercarie. All'approssimarsi dell'inverno, le redie generano altre redie quiescenti che genereranno le cercarie nella primavera successiva. Da un miracidio quindi si originano 600 cercarie. La metacercaria pu\u00f2 sopravvivere all'umido per un anno. L'ospite definitivo si infesta mangiando vegetali che hanno sulle foglie le metacercarie.\nL'uomo si pu\u00f2 infestare mangiando il crescione, contaminati (irrigati da acque infestate). Dopo l'ingestione, le metacercarie si schiudono nel duodeno e migrano attraverso la parete intestinale; dopo 2-24 ore sono nella cavit\u00e0 peritoneale. Dopo 48 attraversano la capsula glissoniana, che avvolge il fegato, e raggiungono il parenchima epatico; dopo 50 giorni raggiungono i dotti biliari, dove diventano adulti e si nutrono di sangue da ulcere da loro provocate sull'endotelio biliare. Le prime uova nella bile compaiono dopo 70 giorni dall'infestazione. La bile porta con s\u00e9 le uova nelle feci che vengono liberate nell'ambiente.\nPatogenesi e anatomia patologica.\nLa patogenicit\u00e0 della fascioliasi dipende dalla carica infestante e dalla stadio della malattia.\nClinica.\nFase acuta invasiva.\nSi presenta con dolore addominale acuto, epato- splenomegalia, febbre e malessere generale. Si pu\u00f2 complicare con ematomi epatici, ascessi piogenici, pancreatiti, stenosi o perforazioni delle vie biliari. Tra le manifestazioni extraepatiche: eosinofilia, infiltrati polmonari, versamenti sierosi, sindromi meningee, linfoadenopatie.\nFase cronica ostruttiva.\n\u00c8 clinicamente meno severa. Si manifesta con coliche biliari, colangiti, ascessi epatici e pancreatiti. I casi mortali sono rari (soprattutto pediatrici) e sono causati da emorragie digestive incontrollabili, provocate dalle fasciole adulte. L'infestazione cronica predispone allo sviluppo di neoplasie delle vie biliari (colangiocarcinoma).\nFascioliasi faringea.\nNel Medio Oriente (es. Libano e Armenia) l'abitudine locale di nutrirsi di fegato crudo di pecore e capre \u00e8 la causa del cosiddetto \"Halzoun\", la fascioliasi faringea. I vermi adulti, che infestano il fegato ovino, vanno ad annidarsi nella mucosa faringea dell'uomo che se ne nutre, causando un edema faringeo transitorio ma molto fastidioso, che provoca disfagia, dispnea e senso di soffocamento.\nDiagnosi.\nAnamnesi.\nRecente assunzione di vegetali crudi contaminati (crescione, rucola).\nEsami bioumorali.\nNella fase acuta si hanno leucocitosi e ipereosinofilia.\nNella fase cronica si hanno iperbilirubinemia, aumento di transaminasi seriche e della fosfatasi alcalina e riduzione dell\u2018ipereosinofilia iniziale.\nIndagini microbiologiche.\nLa diagnosi parassitologica si ottiene con la dimostrazione microscopica delle uova nelle feci. Le uova di Fasciola e di Fasciolopsis sono molto simili tra loro. Nella fase acuta non si trovano le uova nelle feci (fino a 4 mesi dall'infestazione).\nIndagini sierologiche.\nLa diagnosi della fase acuta \u00e8 sierologica; la sierologia conferma anche la malattia cronica, quando l'escrezione delle uova \u00e8 minore e sporadica. I test pi\u00f9 comunemente usati sono l'\"enzyme immunoassays\" (EIA). Gli anticorpi specifici anti-Fasciola si possono trovare gi\u00e0 dopo 2-4 settimane dopo l'infestazione. I livelli anticorpali si riducono alla normalit\u00e0 6-12 mesi dopo il trattamento e indicano l'avvenuta guarigione.\nDiagnostica d'immagine.\nL'ecografia e la tomografia computerizzata (TC) del fegato in fase acuta mostrano i danni provocati dalla fasciola che migra nel parenchima e i noduli reattivi attorno ai vermi morti.\nIn fase cronica mostrano la dilatazione delle vie biliari e le fasciola adulte nel lume della colecisti e delle vie biliari. La colangio-pancreatografia endoscopica retrograda (ERCP) dimostra la presenza delle fasciole adulte nelle vie biliari, nella fase cronica.\nTerapia.\nProfilassi.\nEvitare di consumare vegetali crudi. Provvedere alla disinfestazione delle greggi ovine e delle mandrie bovine"}
{"id": "237146", "revid": "11266", "url": "https://it.wikipedia.org/wiki?curid=237146", "title": "Dialetti della Puglia centrale", "text": "I dialetti della Puglia centrale sono un insieme di dialetti italoromanzi appartenenti al gruppo meridionale intermedio, parlati nella fascia centrale della Puglia.\nLe aree interessate sono la citt\u00e0 metropolitana di Bari, la provincia di Barletta-Andria-Trani, la parte occidentale della provincia di Taranto e parzialmente alcuni comuni del nord brindisino.\nTali dialetti hanno come origine comune il latino, spesso nella sua forma \"volgarizzata\" (precursore dell'attuale italiano) parlata durante il Medioevo, con un precedente sostrato peuceta (di probabile origine illirica, ma profondamente influenzato dall'osco e dal greco) e, come qualsiasi altra variet\u00e0 linguistica, presentando influenze di adstrato derivanti, oltre che dal resto della continuit\u00e0 italo-romanza, anche da altre continuit\u00e0 linguistiche neolatine pi\u00f9 distanti (come quelle gallo-romanze ed ibero-romanze) e da continuit\u00e0 non romanze (principalmente greco-bizantine); le quali, in alcuni casi, hanno contribuito a caratterizzarne l'inflessione per molti incomprensibile, soprattutto in relazione al livello fonetico dell'analisi linguistica. \u00c8 caratterizzato da variazioni percettibili per ogni comune, alle volte anche singolari e con tratti non comuni, soprattutto per quanto concerne le vocali accentate e i dittonghi, essendo una variet\u00e0 linguistica non standardizzata.\nEstratti.\nIl Padre Nostro (barese).\nAtt\u00e0ne neste,\nca sta' ngile,\nsandefec\u00e0te i\u00e9 u nome tu',\ndange u Regne tu',\nsembe ca i\u00e8 la volond\u00e0 to',\nacc\u00f2me ngile acchess\u00ed nderre.\nDange iosce u pane neste de tutte le d\u00ec.\ne all\u00ecvenge le pecc\u00e0te neste,\nacc\u00f2me nu' le lev\u00e0me a l'alde\ne no nge si mett\u00e8ne a la prove,\nma sc\u00e0nzece da u male,\nAmen.\nL'Ave Maria (barese).\nAve Mar\u00ec,\nchiene de grazie,\nu Segn\u00f2re sta' che te \nTu si bened\u00e9tte nmenze a le f\u00e9mmene\ne bened\u00e9tte i\u00e9 u frutte de la venda to': Ges\u00f9.\nSanda Mar\u00ed,\nmamme de D\u00f2mene D\u00ec,\nprighe pe nu' peccat\u00f9re,\nfine a l'ore de la morta noste,\nAmen.\nGlorie a u Uatt\u00e0ne (Gloria al Padre) \nGlorie a u Uatt\u00e0ne\na u Figghie\ne a u Sp\u00ecrede Sande.\nAcc\u00f2me ieve j\u00ecnde a u preng\u00ecpie\nmo e sembe\nj\u00ecnde a le s\u00e8ghele de le s\u00e8ghele.\nAmen\nU rep\u00f2se et\u00e8rne\nU rep\u00f2se et\u00e8rne\nreg\u00e0le a lore Segn\u00f2re,\napp\u00eccce sop'a lore\nla lusce perp\u00e8tue,\narrep\u00f2sene mbasce,\namen\nJ\u00e0ngeue de Domene Di'\nI\u00e0ngeu de Domene di'\nca si' u uardi\u00e0ne mi',\nlusce, ast\u00ecpeme, r\u00ecsceme e guid\u00ecsceme,\nca te fubbe date da la piet\u00e0 Cel\u00e8ste,\nAmen\nPegh\u00ecre de la mat\u00ecne \nT'ador\u00e8sceche o D\u00f2mene Di' mi'\ne te vogghe bene che tutte u core,\nte rengrazi\u00e8sceche perc\u00e8 me si' criate,\nliber\u00e0te, fatte cresti\u00e0ne e astep\u00e0te\nj\u00ecnde a chessa notte. M'embegn\u00e8sceche\no Domene di' mi', che u aiute de la grazia to',\nde fesc\u00ec da ogne pecc\u00e0te e da tutte le casi\u00f9ne de pecc\u00e0te\ne te pr\u00e8gheche , p'am\u00f2re de Ges\u00f9, de darme la forze.\nNo chedda me', ma se va fa' la volond\u00e0 to'\no D\u00f2mene Di'.\nPregh\u00ecre de la sere \nT'ador\u00e8sceche o D\u00f2mene Di' mi',\ne te vogghe bene che tutte u core,\nte rengrazi\u00e8sceche perc\u00e8 me si' criate, leber\u00e0te,\nfatte cresti\u00e0ne e astep\u00e0te j\u00ecnde a chessa d\u00ec.\nDamme la grazie de recan\u00f2sce le pecc\u00e0te mi'\ne de send\u00ec addav\u00e8re del\u00f2re.\nNo chedda me', me se va fa' la volond\u00e0 to'\no D\u00f2mene Di'. \nPreghiere scritte secondo le regole del Seminario di studi ed approfondimento\ndel dialetto Barese di Mondo Antico e Tempi Moderni.\nCome si scrive.\nCome quasi tutti i dialetti meridionali, le vocali atone subiscono un affievolimento, mutando in un'unica \"e\" indistinta e muta (scev\u00e0). Diversamente dalla maggior parte dei dialetti meridionali intermedi, nel barese, cos\u00ec come nel lucano, inizia a ridursi progressivamente la frequenza dello scev\u00e0 - dapprima nelle vocali intermedie (il Nord barese le pronuncia definite), poi in quelle finali (a sud di Bari) - via via che ci si avvicina al confine linguistico con i dialetti meridionali estremi.\nQuesta vocale si scrive sempre, sia perch\u00e9 sonorizza la consonante a cui si accompagna, sia perch\u00e9 la sua omissione comporterebbe l'illeggibilit\u00e0 del termine o la scrittura di una parola dal significato diverso, come per esempio \"Bar\" (bar) e \"Bare\" (Bari).\nGli accenti.\nGli accenti, inoltre, servono anche per distinguere parole scritte nello stesso modo, che per\u00f2 presentano pronunce diverse.\nI monosillabi non vanno mai accentati, eccetto alcune eccezioni: \u00e0 (a, preposizione semplice), m\u00e0 (mai, avverbio di tempo), ecc.\nDal latino ai dialetti moderni.\nSi prenda in esempio la graduale evoluzione dei termini latini, ad esempio, nel dialetto barese:\nI risultati riportati riguardano la maggior parte degli esiti, ma non sono comprensivi di eccezioni. Questi cambiamenti devono essere interpretati come occorrenti solo in sillabe toniche e non tengono conto degli svariati cambiamenti prodotti in quelle atone, che possono per\u00f2 riassumersi essenzialmente cos\u00ec:\nL'evoluzione delle consonanti e dei nessi consonantici \u00e8 pi\u00f9 articolata e in alcuni casi, che saranno indicati, continuano tendenze gi\u00e0 tipiche del latino. Per facilit\u00e0 i nessi saranno trattati a parte:\nDifferenze tra italiano e apulo-barese.\nIn genere le parole che passano dall'italiano al barese tendono a semplificare la loro pronuncia. Questa semplificazione passa anche attraverso l'utilizzo di un \"suono introduttivo\" che \u00e8 quasi sempre \"i\" (es.: \"erba\" &gt; \"i\u00e9rve\") e che si usa in moltissime parole che iniziano per vocale. Questa semivocale cade nel momento in cui la parola viene preceduta da un articolo (es.: \"l'erba\" &gt; \"l'\u00e9rve\") e le parole che cominciano per \"i\" non subiscono il fenomeno (es.: \"imbricem\" &gt; \"\u00ecrgeme\" [termine della zona murgiana e non presente nel barese puro]).\nIn alcuni casi, comunque solo se la parola comincia per vocale, pu\u00f2 capitare che non venga preceduta da \"i\" e che trasformi la sua vocale iniziale in \"a\".\nSegue un breve elenco delle maggiori trasformazioni dall'italiano al barese, escludendo come per il paragrafo precedente eccezioni e casi particolari:\nI nessi consonantici.\nI nessi consonantici che vengono affrontati in questo paragrafo sono considerati indipendentemente dalla loro provenienza latina o italiana. Essi possono variare di luogo in luogo\nGrammatica.\nIl plurale.\nMolti sostantivi sono invariabili: (cambia solo l'articolo)\nAltri formano il plurale in \"-re\" / \"-le\", caratteristica presente soprattutto nell'entroterra murgiano:\nAltri plurali sono metafonetici:\nAltri ancora sono sia metafonetici che con il finale in \"-re:\"\nIl femminile.\nPer il femminile molti aggettivi e sostantivi mutano le vocali interne, altri restano invariati:\nIl vocativo.\nPer i nomi esiste una distinzione a due casi: nominativo (soggetto) e vocativo (complemento di vocazione).\nPer formare il vocativo, il barese tronca la parola al nominativo singolare o, in rari casi, la altera, o adopera l'articolo determinativo preposto al vocativo, e.g. \"la n\u00f2\" 'nonna!'. Il vocativo plurale, invece, \u00e8 quasi sempre identico al nominativo singolare.\nMamma:\nRagazzo:\nNonna:\nZio:\nI pronomi.\nEsempio: F\u00e0mmece scequ\u00e0 n'\u00e0ld'e mmu\u00e9sse - Fammici giocare ancora un po'\nCome forma di cortesia, per esempio quando ci si trova di fronte a una persona pi\u00f9 anziana alla quale bisogna dare rispetto, si utilizza il sostantivo \"u m\u00e9ste/m\u00e9\"' (signore) se ci riferiamo ad un uomo o \"la sign\u00f3/la sign\u00f3re/la segn\u00f3\" se ci riferiamo ad una donna. Alcune volte anche utilizzato in tono scherzoso.\nI pronomi relativi sono: \nPer esempio:\nI possessivi.\nGli aggettivi possessivi e i pronomi possessivi sono questi elencati nella seguente tabella:\nIn dialetto barese l'aggettivo possessivo va sempre dopo il nome al quale si riferisce.\nAltra caratteristica di questo dialetto \u00e8 anche la forma enclitica del possessivo tramite suffissi, che per\u00f2 \u00e8 limitata solamente alle persone: \ne via dicendo.\nPreposizioni.\nLe preposizioni semplici sono:\nPossono fare anche da preposizioni: \nLe principali locuzioni prepositive sono:\nCa e Che.\nCa (lat. \"quia\") pu\u00f2 avere valore di:\nChe (lat. \"quem\") pu\u00f2 avere valore di:\nIl partitivo in barese non esiste, e per tradurlo vengono adoperate due forme:\nNella zona murgiana si registrano tali forme:\nCongiunzioni, negazioni ed affermazioni.\nSegue l'elenco delle congiunzioni comuni (laddove le varianti siano omesse possono essere aggiunte):\nQui troviamo le principali negazioni e affermazioni:\nComparativo di maggioranza, minoranza e uguaglianza.\nEs.: Te v\u00e9de chi\u00f9 nz\u00ecste de cudde ppe ffati\u00e9. (Ti vedo pi\u00f9 adatto rispetto a codesto per lavorare).\nEs.: Mar\u00ede i\u00e9 mm\u00e9ne gr\u00f2sse de Nen\u00e9tte. (Maria \u00e8 meno grossa di Antonietta).\nEs.: Zi\u00e0nete i\u00e9 bb\u00e9lle come a la m\u00ec. (Tua zia \u00e8 bella come la mia).\nVerbi.\nVariante del sud-est barese\nDialetto barese\nVariante del sud-est barese\nVariante della citt\u00e0 di Bari\nIn barese i verbi si differenziano in quattro coniugazioni: \"-\u00e0\", -\u00e8, -\u00ec, -e. Nella zona murgiana, per\u00f2, i verbi di prima coniugazione escono spesso in \"-\u00e8.\"\nModo indicativo.\nLe desinenze per formare lindicativo presente sono:\nIl presente continuato nei dialetti apulo-baresi si forma con l'indicativo presente del verbo stare + a + verbo all'infinito (che pu\u00f2 assomigliare alle forme del presente, per esempio \"fern\u00e9sce\").\nTuttavia, a Bari e, in diverse misure, nei dialetti dell'hinterland, si \u00e8 affermato il costrutto stare + a + verbo all'indicativo presente (pi\u00f9 comune nella seconda e terza persona singolare a nord della zona apulo-barese, mentre viene usato in pi\u00f9 persone grammaticali nei dialetti pi\u00f9 a sud).\nNellimperfetto troviamo le seguenti desinenze:\nIl passato prossimo presenta la formazione seguente: \"ausiliare \u00e8sse/av\u00e9 al presente\" + \"participio passato del verbo\".\nLo stesso accade per trapassato prossimo e trapassato remoto.\nEsempio: \nPer il tempo perfetto le desinenze sono:\nPer formare il futuro bisogna ricorrere all'ausiliare \"av\u00e9\" (avere, dovere) al futuro. Verbo av\u00e9 al futuro + \u00e0 + verbo all'infinito.\nModo congiuntivo.\nIl congiuntivo imperfetto ha delle desinenze proprie:\nModo condizionale.\nIl modo condizionale, inesistente, viene sostituito con l'uso dell\"imperfetto indicativo\" o dell\"imperfetto congiuntivo\".\nNei dialetti murgiani si pu\u00f2 presentare anche sotto la forma \"vul\u00e0ie\" o \"vulisse\".\nModo imperativo.\nL'imperativo \u00e8 formato semplicemente con l'aggiunta della desinenza -e per la seconda persona singolare, -\u00e0me o -\u00edme per la prima persona plurale, e -\u00e0te o -\u00edte per la seconda persona plurale davanti all'infinito del verbo:\n\"chiam\u00ednde!\" - guarda!\nModo proibitivo.\nIl proibitivo \u00e8 utilizzato per vietare un'azione o anche in forma di semplice negazione. Viene utilizzato per la seconda persona singolare e per la prima e seconda persona plurale. Si ottiene con la forma \"nan\" + \"indicativo presente del verbo essere\" + \"verbo al gerundio\". Ad esempio:\nModo gerundio.\nIl gerundio si ottiene dall'aggiunta della desinenza \"-\u00e0nne\" per i verbi del primo gruppo e \"-\u00e8nne\" per i verbi del secondo davanti alla forma infinita del verbo:\nModo participio.\nIl participio passato \u00e8 formato con l'aggiunta del suffisso \"-\u00e0te\" per i verbi appartenenti al primo gruppo e del suffisso \"-\u00fate\" per i verbi appartenenti al secondo. Tuttavia vi sono anche participi passati uscenti in \"-ste\":\nLetteratura.\nIn particolare in ambito poetico ci sono autori che hanno prodotto opere di pregio in dialetto barese; tra questi spiccano Francesco Saverio Abbrescia, Antonio Nitti, Davide Lopez e, pi\u00f9 recentemente, Alfredo Giovine, Vito Maurogiovanni.\nVarianti locali.\nEsistono numerose varianti locali che presentano mutamenti fonetici nella costruzione sintattica della frase, a volte anche netti, con inflessioni dovute al contatto con altri dialetti: si definiscono tali come \"dialetti di transizione\", ne sono esempi i dialetti dell'entroterra murgiano, o della fascia confinante con la provincia tarantina. Eccone alcuni esempi.\nLemmi.\nLa tabella che segue offre un confronto tra alcuni termini apulo-baresi e alcuni stranieri simili tra loro per suono e significato: la similitudine non prova tuttavia un rapporto di derivazione, dal momento che in molti casi la parola apulo-barese ha relazioni provate con i dialetti vicini o con il latino medievale. L'affinit\u00e0 con la lingua straniera pu\u00f2 essere quindi una coincidenza o un effetto della comune derivazione dal latino di entrambe le variet\u00e0 linguistiche.\nInfluenze latine.\nLa quasi totalit\u00e0 dei vocaboli presenti nel barese, in quanto lingua romanza, \u00e8 di origine latina."}
{"id": "237154", "revid": "1543377", "url": "https://it.wikipedia.org/wiki?curid=237154", "title": "James Lind", "text": "Biografia.\nMembro della Royal Navy dal 1739 al 1748, medico al \"Royal Naval Hospital\" di Haslar dal 1758 al 1783 e studioso di igiene navale e medicina preventiva nel Regno Unito, promosse il consumo di agrumi e vegetali freschi per prevenire e guarire lo scorbuto. La sua scoperta fu ignorata per circa quarant'anni. Fu uno dei pi\u00f9 importanti pionieri sia nella medicina tropicale sia in quella preventiva. Le sue scoperte mediche hanno influenzato il corso della storia durante i periodi critici delle guerre napoleoniche.\nFamiglia.\nJames Lind nacque il 4 ottobre 1716 a Edimburgo, in Scozia. La sua era un'agiata famiglia dell'alta borghesia scozzese. Suo padre, anch'egli di nome James Lind, era un facoltoso commerciante. Costui, dopo un periodo trascorso in Polonia, torn\u00f2 in Scozia trasferendosi a Edimburgo, dove spos\u00f2 Margaret Smelum, da cui ebbe anche un altro figlio nel 1719, John Lind. La famiglia aveva inoltre importanti parentele nel campo medico. Un fratello della Sig.ra Smelum, dottor J. Smelum, fu \"Fellow\" del \"College of Physicians\" di Edimburgo nel 1694 e suo \"Tesoriere\" nel 1704. Un altro cugino, di nome James Lind, fu medico del casato di Giorgio III, un \"Fellow\" della Royal Society e una persona ben vista nella societ\u00e0 londinese dei tardi anni del Settecento. Percy Bysshe Shelley lo conobbe quando era uno studente all'Eton College e dichiar\u00f2 di amarlo come un padre.\nPrimi anni di vita.\nSi conosce poco riguardo ai primi anni di vita di James Lind. Egli frequent\u00f2 il liceo a Edimburgo, dove ottenne un'educazione classica, per cui egli ebbe una buona conoscenza del latino, allora la lingua universale delle professioni intellettuali, e del greco antico. Non si conoscono le circostanze che portarono alla sua scelta della professione medica. \u00c8 naturale supporre che la vicinanza dello zio Dr. Smelum abbia influenzato la sua decisione. Fu apprendista presso un noto medico di Edimburgo, George Langlands, alla fine del 1731. Non si sa molto della vita di Lind durante gli anni che vanno dall'inizio dell'apprendistato fino al suo ingresso nella Royal Navy. Dai suoi lavori, pare che egli fosse uno studente diligente e preparato. Nel 1748 Lind riceve la sua laurea in medicina dall'Universit\u00e0 di Edimburgo con la tesi \"De Morbis Venereis Localibus\", che non \u00e8 mai stata tradotta in lingua inglese. Nel 1750 Fu eletto membro del Royal College of Physicians of Edinburgh.\nServizio in mare.\nLind entr\u00f2 nella Royal Navy nel 1739. All'epoca era piuttosto comune per un giovane medico prestare servizio nella marina o nell'esercito per fare esperienza sul campo. In quello stesso anno scoppi\u00f2 inoltre la guerra tra Spagna e Inghilterra, quindi il suo arruolamento fu probabilmente dovuto anche a motivi patriottici. A quel tempo i chirurghi e i medici navali occupavano una posizione ambigua nella gerarchia militare: erano definiti \"ufficiali civili\". Questo gruppo includeva anche cappellani e maestri di scuola. I doveri di chirurgo nella giornata di Lind erano quelli di visitare i malati due volte al giorno, o pi\u00f9 volte se in gravi condizioni, e di tenere informati gli ufficiali a comando sul loro stato di salute.\nSolitamente uno o due ragazzi aiutavano il chirurgo specialmente nelle operazioni pi\u00f9 cruente, come quella dell'amputazione. Un curioso requisito di un buon medico navale dell'epoca, era quello di essere in grado di insegnare l'utilizzo del laccio emostatico agli ufficiali.\nLa nave su cui Lind serv\u00ec nel Mediterraneo e nel Canale della Manica si chiamava \"The Salisbury\".\nJames Lind fu un esperto di malattie veneree e accrebbe la sua conoscenza al riguardo grazie al suo servizio in mare. Infatti le prostitute erano numerose nei porti inglesi frequentati dai marinai. Erano frequentissimi i casi di malattie veneree, la cui cura per\u00f2 non era pagata dalla Royal Navy. Cos\u00ec, i marinai erano costretti a pagare ai medici navali una tassa detta \"venereal fee\" per ricevere le cure del caso. In seguito il pagamento di questa tassa venne garantito dal governo e di solito ammontava a quindici scellini per ogni caso.\nJames Lind elabor\u00f2 delle norme di igiene e di prevenzione dovute sia alle malsane condizioni in cui versavano le flotte, sia al contagio da parte dei marinai di malattie tropicali contratte durante i viaggi verso l'America e le Indie Orientali.\nUn lungo viaggio in mare richiedeva il trasporto di una considerevole quantit\u00e0 d'acqua. Dal momento che questo avveniva prima dei giorni della distillazione, l'acqua dolce veniva conservata in botti che non erano adatte a questo utilizzo, portando alla comparsa di patologie dovute alla cattiva conservazione dell'acqua. L'acqua ottenuta da fonti infette portava spesso a dissenteria e febbre tifoidea a bordo delle navi. Questa, quando conservata per molto tempo, specialmente in climi caldi, aveva un cattivo odore e sapore.\nInoltre la dieta dei marinai aveva un contenuto calorico adeguato (circa 4000 calorie) ma era estremamente deficiente in vitamina C, in quanto non solo non era nota l'esistenza delle vitamine e dei loro benefici essenziali per il corpo, ma inoltre gli alimenti che ne erano ricchi non potevano essere trasportati in quanto non conservabili con i vecchi metodi di conservazione.\nSintomi e cause dello scorbuto.\nLo scorbuto \u00e8 una malattia dovuta alla mancanza di vitamina C. Questa vitamina si trova in una certa misura in tutti gli alimenti freschi. La fonte pi\u00f9 ricca \u00e8 la frutta fresca. Il corpo non \u00e8 in grado di conservare vitamina C in quanto \u00e8 una vitamina idrosolubile. Diverse cause poi contribuiscono a peggiorare il decorso della malattia: l'esposizione al freddo e all'umido, la fatica, la mancanza di sonno, tutte circostanze molto frequenti nella vita di mare che aumentano l'incidenza e la seriosit\u00e0 del morbo.\nI sintomi della scorbuto sono molto forti e caratteristici. L'attacco della malattia avviene di solito con debolezza e stanchezza. Questo viene seguito da gonfiore alle gambe e alle braccia, rammollimento delle gengive ed emorragie. Sanguinamento dal naso e dalle gengive sono le caratteristiche principali, e queste sono seguite da emorragie sotto pelle, producendo le tipiche ecchimosi. Non \u00e8 infrequente la caduta dei denti e respiro affannoso. La morte solitamente avviene per acute infezioni come la polmonite dovute allo stato di forte debilitazione.\nNel periodo elisabettiano le cure prevedevano birra, nella quale veniva cucinata la pianta di Crescione, e carne fresca, ribes, uva passa, succo d'uva e pane fresco. Diverse piante venivano identificate \"\"erba dello scorbuto\" da molti scrittori, ad esempio quelle del genere Cochlearia.\nLo scorbuto fu principalmente una malattia del mare, ma fu osservata anche sulla terraferma in certe condizioni. Cos\u00ec nel Medio-Evo fu contratta in alcune grandi citt\u00e0 dove la mancanza di buone vie di comunicazione non permetteva l'approvvigionamento di cibo fresco. In Inghilterra, quella che veniva chiamata la \"Malattia di Londra\"\", era con molta probabilit\u00e0 proprio lo scorbuto. \u00c8 comunque nel mare che lo scorbuto ha avuto l'impatto pi\u00f9 devastante. \u00c8 impossibile stabilire quanti morti abbia causato. Tuttavia Sir John Hawkins sostenne che nel periodo elisabettiano uccise diecimila uomini sulle sole navi inglesi. Un male cos\u00ec diffuso e universale, la causa di cos\u00ec tanta sofferenza e morte, che rendeva difficili tutte le operazioni navali, ha naturalmente ricevuto grande attenzione sia da medici che da statisti. La sua prevenzione e il suo trattamento sono stati soggetto di grandi sforzi. Non esistevano metodi per conservare il cibo eccetto l'essiccamento, la salatura e l'affumicatura, i quali distruggono le vitamine presenti nei cibi. \u00c8 interessante il fatto che lo scorbuto era relativamente raro tra i balenieri olandesi e in genere sulle navi olandesi grazie all'uso di crauti, uno dei pochi cibi salati che conservano una certa quantit\u00e0 di vitamina C.\nAnche la miopia e la parsimonia dei vertici del governo inglese giocarono una parte importante e ci fu la tendenza a non acquistare un alimento cos\u00ec economico e facilmente conservabile come le cipolle secche, pur essendo gi\u00e0 allora risaputo essere di grande aiuto nella prevenzione della malattia. Inoltre venivano acquistate grandi quantit\u00e0 di arance e limoni da Spagna, Portogallo e Italia, ed era noto a molti che l'uso di questi frutti preveniva lo scorbuto. Tuttavia, solo un'esigua quantit\u00e0 veniva destinata alle navi.\nPrime scoperte per la prevenzione dello scorbuto.\nForse l'esempio pi\u00f9 lampante delle prime scoperte riguardo alla prevenzione dello scorbuto fu il primo viaggio verso le Indie Orientali della flotta inviata dalla nuova Compagnia delle Indie Orientali nel 1605. Questa flotta era formata da quattro navi: la \"Dragon\", l'ammiraglia, era sotto il comando del Capitano James Lancaster. Quando la flotta arriv\u00f2 a Capo di Buona Speranza, tutte le ciurme eccetto quella della Dragon erano falcidiate dallo scorbuto. L'ammiraglia non sub\u00ec la stessa sorte grazie all'uso del succo di limone che il capitano Lancaster aveva portato in mare in bottiglie, dandone tre cucchiaini ogni mattina a ogni uomo che mostrava i minimi segni di scorbuto. \u00c8 quasi certo che John Woodall, il Capo Medico della Compagnia delle Indie Orientali, scrisse il libro \"The Surgeon's Mate\", dove raccomandava fortemente l'uso del succo di limone come trattamento dello scorbuto, in base all'esperienza di Lancaster.\nPrima dei tempi di Lind, pi\u00f9 di ottanta libri e articoli sono stati scritti sullo scorbuto, e in molti di essi l'uso di frutti acidi o i loro succhi era raccomandato. Soloman Albert nel 1608 menziona il succo d'arancia; Felix Plater raccomanda le arance; nel 1674 de la B\u00f6e, professore di medicina a Leida, disse che le arance curassero lo scorbuto.\nEsperimento di Lind.\nIl vero merito di Lind fu quello di aver inventato un metodo di verifica efficace per la valutazione clinica delle cure.\nFu il 25 maggio del 1747 che Lind, allora un medico della nave \"Salisbury\", condusse un esperimento che dimostr\u00f2 senza dubbio che succo d'arancia o di limone erano un trattamento specifico per lo scorbuto e che il suo uso avrebbe curato e prevenuto questa malattia. Questo \u00e8 il classico esperimento spiegato con le stesse parole di Lind:\nAdesso nota gli effetti di questi differenti rimedi:\nDopo aver verificato l'effettiva efficacia degli agrumi, Lind concentr\u00f2 i suoi studi riguardo alla conservazione di essi e del loro succo.\nDopo l'introduzione del succo di limone nella marina, il suo utilizzo fu esteso anche alla flotta mercantile. Siccome il piccolo e verde lime cresceva molto bene nelle Indie Occidentali, la razione di succo di limone veniva spesso sostituita con succo di lime.\nNorme di prevenzione navale.\nLind sapeva bene che lo scorbuto era solo uno dei tanti problemi che si potevano riscontrare sulle navi. Consapevole dell'importanza di divulgare una serie di norme igieniche atte a prevenire certe malattie e disagi, pubblic\u00f2 nel 1757 il suo secondo libro, \"An Essay on the Most Effectual Means of Preserving the Health of Seamen in the Royal Navy\". Egli fu il primo a raccomandare le misure igieniche adesso universalmente adottate in tutte le navi. Consigli\u00f2 un'accurata visita medica alle reclute, che dovevano superare severi test clinici ed essere dotate di nuovi vestiti forniti direttamente dal governo prima di essere ammesse a bordo. Tutto ci\u00f2 port\u00f2 la marina inglese e successivamente anche quelle di altri paesi all'adozione di uniformi.\nLind sottoline\u00f2 inoltre l'importanza di avere a bordo ambienti puliti, ben arieggiati e non affollati.\nUn pioniere nella medicina tropicale.\nL'interesse nella medicina tropicale in Inghilterra a quel tempo era dovuta principalmente a due ragioni. Innanzitutto i contatti con le Indie Occidentali e Centrali e il Sud America furono considerevoli durante le varie guerre nella prima parte del Diciottesimo Secolo. In seguito, le rotte commerciali e la tratta degli schiavi che faceva tappa in Africa, esponeva naturalmente gli uomini a malattie precedentemente sconosciute. Il suo terzo libro \"Colloquies on the Drugs of India\", segue lo stesso stile dei suoi precedenti libri: Lind annota con proprie osservazioni e registra accuratamente i casi clinici interessanti. La parte pi\u00f9 importante del libro \u00e8 quella che comprende le raccomandazioni riguardo alle febbri tropicali, soprattutto la malaria. Egli ovviamente non sapeva che essa venisse trasmessa da insetti, per\u00f2 ebbe l'intuizione che le navi dovessero essere ben ormeggiate in mare aperto e che l'acqua, luogo dove si riproducono le zanzare, inviata sulla spiaggia per le varie esplorazioni del giorno, doveva essere portata di nuovo sulla nave prima del tramonto. Egli intu\u00ec la relazione tra luoghi putridi e marci e le febbri tropicali. Infatti raccomand\u00f2 agli europei di vivere in posti elevati lontani da stagni e acqua stagnante, tenere finestre e porte che davano sull'acqua ben chiuse, e l'uso di fumo. Raccomandava anche l'utilizzo di tabacco, senza sapere per\u00f2 che in realt\u00e0 il fumo \u00e8 un repellente per insetti.\nMorte.\nDopo aver lavorato all'ospedale di Haslar dal 1758 al 1783, Lind mor\u00ec nel 1794 a Gosport."}
{"id": "237157", "revid": "767487", "url": "https://it.wikipedia.org/wiki?curid=237157", "title": "Jos\u00e9 Mar\u00eda Zeled\u00f3n Brenes", "text": "Nel 1977 \u00e8 stato dichiarato eroe della Patria.\nBiografia.\nDi modeste origini e autodidatta, nel 1903 partecipa, vincendo, al concorso pubblico per la creazione del nuovo testo dell'inno costaricano.\nNel frattempo si guadagna da vivere come ragioniere, lavorando per enti pubblici e piccole imprese private.\n\u00c8 stato sindaco del comune di San Jose fino al 1936.\nHa scritto una raccolta di poesie, \"Musa Nueva\", e due libri di racconti per bambini, \"Jard\u00edn para ni\u00f1os\" e \"Alma infantil\".\n\u00c8 stato anche giornalista e direttore di diverse pubblicazioni periodiche, in cui ha cercato di denunciare la corruzione di alcuni politici. A causa di ci\u00f2 \u00e8 stato denunciato ed anche arrestato e gravemente martoriato nel 1948, durante la guerra civile.\nSuccessivamente \u00e8 stato eletto come deputato al Parlamento della Costa Rica.\nNel 1946 \u00e8 stato nominato Segretario Generale del Ospedale San Juan de Dios, una posizione che ha avuto fino al 1949.\n\u00c8 morto a Esparta nel dicembre del 1949."}
{"id": "237159", "revid": "71155", "url": "https://it.wikipedia.org/wiki?curid=237159", "title": "Giovanni Reale", "text": "Biografia.\nGiovanni Reale frequent\u00f2 il Liceo classico statale di Casale Monferrato (divenuto in seguito Istituto di Istruzione Superiore \"Cesare Balbo\"), per poi formarsi all'Universit\u00e0 Cattolica del Sacro Cuore di Milano, laureandosi con Francesco Olgiati. Successivamente, perfezioner\u00e0 i suoi studi a Marburgo e a Monaco di Baviera.\nDopo un periodo di insegnamento nei licei e conseguita la libera docenza in Storia della filosofia antica nel 1962, vinse una cattedra presso l'Universit\u00e0 degli Studi di Parma, ove terr\u00e0 i corsi di Filosofia morale e di Storia della filosofia. Quindi, nel 1972, pass\u00f2 all'Universit\u00e0 Cattolica di Milano, nella quale sar\u00e0 a lungo professore ordinario di Storia della filosofia antica (fino al 2002), istituendovi e dirigendo il \"Centro di ricerche di Metafisica\" (luogo di formazione della maggior parte dei suoi allievi). Dal 2005 insegn\u00f2 alla nuova Facolt\u00e0 di Filosofia del San Raffaele di Milano, presso la quale intendeva fondare un nuovo centro internazionale di studi e ricerche su Platone, e sulle radici platoniche del pensiero e della civilt\u00e0 occidentale.\nMor\u00ec il 15 ottobre 2014, a 83 anni, nella sua casa di Luino.\nPensiero.\nLa sua tesi di fondo \u00e8 la seguente: la filosofia greca ha creato quelle categorie e quel peculiare modo di pensare che hanno consentito la nascita e lo sviluppo della scienza e della tecnica dell'Occidente.\nI suoi interessi scientifici spaziano lungo tutto l'arco del pensiero antico pagano e cristiano, e i suoi contributi di maggior rilievo hanno toccato via via Aristotele, Platone, Plotino, Socrate e Agostino. Egli ha studiato ognuno di questi autori andando, in un certo senso, 'contro-corrente' e inaugurandone, secondo l'opinione di Cornelia de Vogel, una lettura nuova.\nLa rilettura che Reale ha dato di Aristotele contesta l'interpretazione di Werner Jaeger, secondo il quale gli scritti aristotelici seguirebbero positivisticamente un andamento storico-genetico che partirebbe dalla teologia, passerebbe per la metafisica, per approdare infine alla scienza; Reale ha sostenuto invece la fondamentale unit\u00e0 del pensiero metafisico dello Stagirita.\nNe \"La Filosofia antica\", mette in evidenza come il pensiero di Teofrasto si diffuse per l'aspetto scientifico con un'ampiezza del tutto paragonabile a quella del maestro Aristotele, rivelando per\u00f2 uno scarso spessore nella speculazione filosofica. Da Stratone in poi, ci\u00f2 provoc\u00f2 un ripiegamento della scuola peripatetica verso l'ambito della fisica e delle scienze empiriche.\nPer quel che riguarda Platone, Reale, importando in Italia gli studi della scuola platonica di Tubinga, ha messo in crisi l'interpretazione romantica di Platone stesso, che risale a Friedrich Schleiermacher, e ha voluto rivalutare il senso e la portata delle cosiddette \u00ab\u00bb, vale a dire gli insegnamenti che Platone ha tenuto solo oralmente all'interno dell'Accademia e che conosciamo dalle testimonianze dei discepoli; in questo senso, Platone risulterebbe essere il testimone e l'interprete pi\u00f9 geniale di quel peculiare momento della civilt\u00e0 greca che passava dalla cultura dell'oralit\u00e0 a quella della scrittura.\nNegli studi su Plotino, ha contestato la tesi di fondo di Eduard Zeller che vedeva nel grande neoplatonico il principale teorico del panteismo e dell'immanentismo; al contrario, Reale ha riletto Plotino come il campione della trascendenza metafisica dell'Uno.\nL'interpretazione che Reale ha dato di Socrate, analogamente, si propone di risolvere le aporie della cosiddetta \"questione socratica\", entrata in un vicolo cieco dopo gli studi di Olof Gigon, secondo cui di Socrate non possiamo sapere nulla con certezza; Reale ha inaugurato, invece, un nuovo modo di interpretare Socrate, non solo cercando di risolvere dall'interno le testimonianze contraddittorie degli allievi, ma soprattutto guardando al contesto della filosofia greca prima di Socrate e dopo Socrate: in questo modo, balzerebbe agli occhi la scoperta socratica del concetto di \"psych\u00e9\" come essenza e nucleo pensante dell'uomo.\nInfine, per quanto riguarda Agostino, gli studi di Reale tenderebbero a ricollocare questo autore nel contesto \"neoplatonico\" della tarda antichit\u00e0 e quindi nel momento dell'impatto del Cristianesimo con la filosofia greca, cercando di scrostarlo di tutte le successive interpretazioni dell'agostinismo medioevale.\nReale ritiene, poi, che la cifra spirituale che caratterizza il pensiero occidentale sia costituita dalla filosofia creata dai Greci. \u00c8 stato infatti il \"logos\" greco a caratterizzare le due componenti essenziali del pensiero occidentale e precisamente a fornire gli strumenti concettuali per elaborare la Rivelazione cristiana, dando luogo, cos\u00ec, a quella peculiare mentalit\u00e0 da cui sono scaturite la scienza e la tecnica. Ma se la cultura occidentale non si capisce senza la filosofia dei Greci, questa a sua volta non si capisce senza la metafisica come studio dell'\"Unit\u00e0 dell'Essere\". Il lavoro che Reale svolge, studiando i grandi pensatori del passato, vuole anche servire a un confronto fra la metafisica antica e quella moderna. La preferenza che accorda a Platone dipende dal fatto che il filosofo ateniese \u00e8, con la \"seconda navigazione\" di cui parla nel \"Fedone\", il vero creatore di questa problematica.\nReale, studioso di fama internazionale, si fa cos\u00ec portavoce di un \u00abmeditato ritorno alle radici della nostra cultura\u00bb attraverso la riproposta dei classici, in particolare Platone. Di quest'ultimo, Reale \u2013 in sintonia con la Scuola di Tubinga \u2013 rinnova l'interpretazione, mettendo in luce la primaria importanza delle cosiddette \u00abdottrine non scritte\u00bb (\"agrafa dogmata\") di cui riferiscono gli allievi di Platone stesso (Aristotele in primis).\nNel suo scritto\" Per una nuova interpretazione di Platone\" (1986), fa affiorare l'immagine di un Platone diverso, un Platone orale e \u2013 in certo senso \u2013 dogmatico: del resto, non \u00e8 forse Platone stesso (ad esempio, nella \"Lettera VII\") a garantirci che la sua filosofia dev'essere ricercata altrove rispetto agli scritti? Lo stesso corpus degli scritti platonici, giuntoci nella sua interezza (circostanza, questa, unica nella storiografia del pensiero greco), non presenta, invero, quell'unitariet\u00e0 sistematica che ci si dovrebbe attendere, il che, ancora una volta, depone a favore della tesi secondo cui il vero Platone andrebbe cercato altrove, e precisamente nelle \u00abdottrine non scritte\u00bb.\nStudioso anche della \"Metafisica\" di Aristotele, Reale smaschererebbe la tesi fatta valere da Jaeger, secondo cui l'opera non presenterebbe un'unitariet\u00e0 ma sarebbe piuttosto una sorta di \"\u201czibaldone filosofico\u201d\" (e, in particolare, il libro XII risalirebbe \u2013 in forza del suo spiccato interesse teologico \u2013 alla giovinezza dello Stagirita): lungi dal risolversi in un coacervo di scritti risalenti a differenti epoche e contesti, la \"Metafisica\" di Aristotele \u2013 rileva Reale \u2013 \u00e8 un'opera profondamente unitaria, al cui centro c'\u00e8 la definizione di metafisica come: a) scienza delle cause e dei principi primi, b) scienza dell'essere in quanto tale, c) scienza della sostanza, d) scienza teologica, e) scienza della verit\u00e0.\nNe \"La saggezza antica\" (1995), sostiene che \u00abtutti i mali di cui soffre l'uomo d'oggi hanno proprio nel nichilismo la loro radice\u00bb e che \u00abun'energica cura di questi mali implicherebbe il loro sradicamento, ossia la vittoria sul nichilismo, mediante il recupero di ideali e valori supremi, e il superamento dell'ateismo\u00bb. Ma quello che egli propone \u00abnon \u00e8 affatto un ritorno acritico a certe idee del passato, ma l'assimilazione e la fruizione di alcuni messaggi della saggezza antica, che, se ben recepiti e meditati, possono, se non guarire, almeno lenire i mali dell'uomo d'oggi, corrodendo le radici da cui derivano\u00bb.\nIn una siffatta prospettiva, pu\u00f2 acquistare un valore eminentemente filosofico anche il pensiero di Seneca, a suo parere ingiustamente trascurato da una lunga tradizione che non gli avrebbe riconosciuto alcuna cittadinanza filosofica: in \"La filosofia di Seneca come terapia dei mali dell'anima\", Reale riprende, ancora una volta, l'idea che la filosofia degli antichi \u2013 in questo caso, quella di Seneca \u2013 possa costituire un 'farmaco' per l'animo dilaniato dell'uomo moderno.\nTra gli allievi di Reale vi sono: Roberto Radice, docente dell'Universit\u00e0 Cattolica del Sacro Cuore, che si \u00e8 dedicato al pensiero di Filone di Alessandria e dell'et\u00e0 ellenistica (in particolare dello Stoicismo) e che ha tradotto opere di Platone (\"Repubblica\", \"Leggi\", \"Lettere\") di cui ha pubblicato in versione informatica il lessico; Maurizio Migliori, dell'Universit\u00e0 di Macerata, interprete del pensiero platonico; Giuseppe Girgenti, traduttore di Porfirio e del Neoplatonismo, e Vincenzo Cicero, a cui si devono inedite traduzioni italiane di Schelling, Hegel, Trendelenburg, Natorp, Hildebrand e Heidegger.\nOpere.\nOltre al campo specifico della filosofia antica e tardo-antica, Reale si \u00e8 occupato a vario titolo anche della storia della filosofia generale: per esempio, nella stesura del noto \"Manuale di filosofia\" per i licei edito da Editrice La Scuola e scritto insieme a Dario Antiseri, oltre alla direzione delle collane filosofiche \"\u00abClassici della filosofia\u00bb\", \"\u00abTesti a fronte\u00bb\" della Bompiani e \"\u00abI Filosofi\u00bb\" per Laterza.\nOltre a questo, i suoi principali scritti sono i seguenti:\nTraduzioni e commenti.\nReale ha tradotto in italiano e commentato molte opere di Platone, di Aristotele e di Plotino (la sua nuova edizione delle \"Enneadi\" \u00e8 stata pubblicata nel 2002 nella collana \"I Meridiani\" della Arnoldo Mondadori Editore).\nNel 2006 ha pubblicato per Bompiani il poderoso volume \"I presocratici\", da lui presentato come la \u00abprima traduzione integrale\u00bb della versione tedesca del \"Die Fragmente der Vorsokratiker\" di Hermann Diels e Walther Kranz. Nonostante in Italia ne fosse gi\u00e0 uscita nel 1969 una traduzione di Gabriele Giannantoni edita da Laterza, Reale ha sostenuto la presenza di lacune e manomissioni nella traduzione del Giannantoni, lacune e manomissioni che sarebbero dovute, a parere di Reale, all'ossequio all'ideologia e all'\u00abegemonia culturale marxista\u00bb, secondo cui in quel periodo gli intellettuali di area comunista avrebbero dominato la scena in campo editoriale. Luciano Canfora, in risposta alle accuse di Reale, ne ha sostenuto la natura \u00abpubblicitaria\u00bb e l'\u00abinconsistenza\u00bb del ragionamento. Nella polemica sono intervenuti anche altri due studiosi: il primo \u00e8 Mario Vegetti, il quale ha sostenuto che, se influenza c'\u00e8 stata nell'edizione di Giannantoni, essa \u00e8 stata di matrice idealistica, hegeliana e crociana e non marxista; il secondo studioso \u00e8 Roberto Radice, il quale ha invece sostenuto che qualsiasi omissione \u00e8 da evitare, specie se non \u00e8 segnalata nel testo, e con riguardo alla presunta irrilevanza di taluni tagli operati da Giannantoni sottolinea come \u00abi capretti a volte segnano la storia del pensiero pi\u00f9 di alcuni filosofi e togliere questi deliziosi animali dai frammenti, cos\u00ec come far sparire dei cavolfiori, potrebbe trasformarsi in una censura\u00bb.\nDi Seneca, Reale ha poi curato la traduzione delle opere in \"Seneca. Tutti gli scritti\" del 1994."}
{"id": "237162", "revid": "126257", "url": "https://it.wikipedia.org/wiki?curid=237162", "title": "Contrappalmato", "text": ""}
{"id": "237170", "revid": "126257", "url": "https://it.wikipedia.org/wiki?curid=237170", "title": "Del medesimo", "text": ""}
{"id": "237171", "revid": "124880063", "url": "https://it.wikipedia.org/wiki?curid=237171", "title": "Il giardino delle api", "text": "Il giardino delle api \u00e8 un album del cantautore italiano Marco Masini.\nContiene la canzone presentata al Festival di Sanremo 2005, \"Nel mondo dei sogni\", in doppia versione (originale ed unplugged, in duetto con Jessica Morlacchi), nonch\u00e9 il singolo estivo \"Il giardino delle api\".\n\u00c8 un album che tocca vari temi, dall'amore che pu\u00f2 finire per mancanza di desiderio e al quale pu\u00f2 seguire un'amicizia (\"Rimani cos\u00ec\"); al sapore adolescenziale de \"La mia preghiera\", piena di \"rabbioso amore\u2026 di amorosa rabbia\".\n\"Come si fa a credere che basti spogliarsi un po', sculettare, dire s\u00ec, mai dir no, per avere stima di s\u00e9?!\"... di questo parla \"Brava\".\nUna canzone che ricorda l'alluvione di Firenze del 4 novembre 1966, e nella quale l'autore coglie l'occasione per ricordare la madre \u00e8 \"Gli occhi dell'Arno\".\nPu\u00f2 considerarsi dedicato a tutte le \"api\" e ai \"fiori\" persi in questo giardino del mondo."}
{"id": "237172", "revid": "126257", "url": "https://it.wikipedia.org/wiki?curid=237172", "title": "Dello stesso", "text": ""}
{"id": "237173", "revid": "599013", "url": "https://it.wikipedia.org/wiki?curid=237173", "title": "Sky", "text": ""}
{"id": "237174", "revid": "1013865", "url": "https://it.wikipedia.org/wiki?curid=237174", "title": "Liberia (Costa Rica)", "text": "Liberia \u00e8 un distretto della Costa Rica, capoluogo del cantone omonimo e della provincia di Guanacaste.\nGeografia fisica.\nLa capitale guanacasteca \u00e8 situata al centro di una pianura vulcanica, che costituisce una parte del sistema della pampa centroamericana. La citt\u00e0 sorge a poca distanza dal Rinc\u00f3n de la Vieja, uno stratovulcano alto 1916 metri che domina il paesaggio circostante. Il clima \u00e8 caldo e secco d'estate, con temperature che possono arrivare a sfiorare i 40\u00a0\u00b0C. La stagione delle piogge va invece da maggio a novembre, con una consistente intensificazione dei fenomeni in corrispondenza di settembre e ottobre. La citt\u00e0 - relativamente agli standard della Costa Rica - \u00e8 piuttosto lontana dalla capitale San Jos\u00e9, raggiungibile via terra in non meno di quattro ore. Liberia \u00e8 comunque dotata di un aeroscalo di rilevanza internazionale, l'aeroporto Daniel Oduber, che la mette in collegamento con la capitale e con varie destinazioni continentali, cui si aggiunge Londra.\nStoria.\nFondata a met\u00e0 del secolo XVIII, inizialmente prese il nome di \"Guanacaste\", come la regione che ad essa fa riferimento. Ubicata in prossimit\u00e0 del fiume Liberia, sulla via che portava da nord alla citt\u00e0 costaricana di Bagaces, pass\u00f2 nel 1787 sotto la giurisdizione della citt\u00e0 nicaraguense di Le\u00f3n. Nel 1824, con il dissolversi dell'Impero coloniale spagnolo, Liberia si rifiut\u00f2 di aderire all'invito del neonato governo della Costa Rica ad entrare a far parte del suo territorio, preferendo la permanenza nel Nicaragua. Tuttavia, per decisione del \"Congreso Federal de Centroam\u00e9rica\", venne annessa alla Costa Rica assieme al suo contado, nell'anno 1826. Gradualmente spodest\u00f2 Nicoya del suo ruolo di centro egemone della regione settentrionale. Il borgo ricevette il riconoscimento del titolo di citt\u00e0 solo nel 1836, e nel 1854 cambi\u00f2 nome adottando la dizione corrente. Nel 1864 gi\u00e0 contava 4.000 abitanti, dei quali per\u00f2 soltanto un decimo vivevano nel centro urbano. Proprio in quel periodo fu teatro di scontri anche violenti in occasione della guerra condotta dalla Costa Rica contro William Walker e il suo gruppo di filibustieri, poi fermati alle porte della capitale. Dopo la guerra fu ribattezzata \"Moricia\" in onore del Presidente di allora, Juan Rafael Mora. In tempi recenti la citt\u00e0 ha seguito le sorti del resto del Paese.\nEconomia.\nTradizionalmente votata al turismo, incentivato dalla crescita costante dell'aeroporto cittadino, Liberia sta attraendo negli ultimi anni investimenti di qualit\u00e0. Si registra per esempio un incremento della presenza di imprese coinvolte nel settore dell'alta tecnologia, tra le quali la prima a installarsi nella regione \u00e8 stata la \"Ad Astra Rocket\", presso il campus dell'universit\u00e0 \"Earth\".\nTurismo.\nSoprannominata \"Ciudad Blanca\" per il tipico colore dei muri delle sue case, costruite in \"bahareque\", Liberia \u00e8 considerata a buon diritto una delle pi\u00f9 autentiche citt\u00e0 coloniali del Centro America. Oltre che per la gradevolezza delle sue strade, per la sua atmosfera estiva e per il museo archeologico che ospita reperti dell'epoca pre-colombiana, la citt\u00e0 ha una buona capacit\u00e0 di attrarre flussi turistici in quanto porta d'accesso per le spiagge del Pacifico (tra le altre, Playa del Coco e Playa Hermosa) e altre bellezze naturali come la Penisola di Papagayo e il vulcano Rinc\u00f3n de la Vieja. Eventi di spicco sono la celebrazione dell'anniversario dell'annessione della provincia guanacasteca alla Costa Rica, tenuta il 25 luglio, e l'insieme di feste cittadine che si tiene l'ultima settimana di febbraio, conosciuto come \"Fiestas Civicas de Liberia\". In occasione della prima, chiamata festa del \"D\u00eda de la Anexi\u00f3n\", si svolgono rodei, sfilate, spettacoli con i cavalli, aste di bestiame ed esibizioni di orchestre itineranti di marimba. Le Fiestas Civicas, invece, si aprono con lo scoppio di miriadi di petardi, seguiti da spettacoli di musica tradizionale guanacasteca, il tutto a tarda notte. Altro evento celebre legato alle Fiestas \u00e8 la sfilata mattutina conosciuta come \"La Diana\", quando molte persone danzano e bevono lungo le strade della citt\u00e0. Il fulcro della festa \u00e8 per\u00f2 costituito da una specie di rodeo piuttosto estrema, che si tiene in uno spazio ristretto e che soprattutto vede coinvolte persone con tassi alcolemici decisamente alti.\nInfrastrutture e trasporti.\nLa citt\u00e0 \u00e8 servita dall'Aeroporto Internazionale Daniel Oduber Quir\u00f3s."}
{"id": "237175", "revid": "149485", "url": "https://it.wikipedia.org/wiki?curid=237175", "title": "Erben Wennemars", "text": "Carriera.\nSi fece notare per la prima volta a livello internazionale nel 1997. Nelle gare estive, infatti, sull'anello olimpico di Calgary, Wennemars divenne il primo pattinatore della storia a scendere sotto 1'50\" nei 1500 metri, con il tempo di 1'49\"89, che non venne registrato tra i record del mondo ma che gli serv\u00ec per lanciare la sua carriera agonistica.\nAi campionati mondiali di Berlino, la prima importante competizione internazionale a cui prese parte, vinse una medaglia di bronzo e la qualificazione su tre distanze ai XVIII Giochi olimpici invernali di Nagano del 1998. Ma nella prima delle tre gare perse ogni speranza di vincere una medaglia: al secondo giro dei 500 m cadde insieme a Grunde Nios procurandosi una frattura alla spalla, che lo costrinse a ritirarsi per il resto della stagione. Una volta guarito, per\u00f2, si costru\u00ec la fama di uno dei migliori velocisti del mondo.\nVinse infatti una medaglia d'argento nei 500 metri ai campionati mondiali di distanza singola nel 1999 e una medaglia di bronzo nei 1500 metri nei campionati del 2001. Prov\u00f2 nuovamente a qualificarsi per tre gare ai XIX Giochi olimpici invernali di Salt Lake City del 2002 ma nei 1500 metri fu superato da Jochem Uytdehaage, futuro vincitore dell'argento olimpico. Nelle due gare in cui si era qualificato i risultati furono deludenti: si piazz\u00f2 infatti decimo nei 500 metri e quinto nei 1000 metri.\nIn coppa del mondo la stagione migliore della sua carriera \u00e8 stata il 2003/2004, quando vinse 7 gare di coppa del mondo, l'oro finale nei 1000 metri e l'argento nei 1500, superato soltanto dal connazionale Mark Tuitert.\nAi campionati mondiali di Salt Lake City nel 2005 vinse la medaglia d'argento finale nei 500 metri, superato di un solo centimetro dal canadese Jeremy Wotherspoon, e la medaglia d'oro nei 1000 metri, davanti allo stesso Wotherspoon.\nAlle XX Giochi olimpici invernali di Torino 2006 ha vinto la medaglia di bronzo nella gara di inseguimento a squadre e nei 1000 m individuali."}
{"id": "237182", "revid": "289247", "url": "https://it.wikipedia.org/wiki?curid=237182", "title": "Movimento anti-globalizzazione", "text": ""}
{"id": "237184", "revid": "289247", "url": "https://it.wikipedia.org/wiki?curid=237184", "title": "Anti-globalizzazione", "text": ""}
{"id": "237185", "revid": "92723", "url": "https://it.wikipedia.org/wiki?curid=237185", "title": "Diocesi di Crema", "text": "La diocesi di Crema (in latino: \"Dioecesis Cremensis\") \u00e8 una sede della Chiesa cattolica in Italia suffraganea dell'arcidiocesi di Milano appartenente alla regione ecclesiastica Lombardia. Nel 2019 contava 99.710 battezzati su 103.100 abitanti. \u00c8 retta dal vescovo Daniele Gianotti.\nIl patrono \u00e8 san Pantaleone, medico e martire. La sua festa viene celebrata nella diocesi il 10 giugno.\nTerritorio.\nI suoi confini coincidono con quelli del Cremasco, cos\u00ec come andarono delineandosi nei secoli XI-XII intorno al libero comune di Crema. Prima del sorgere di Crema, tuttavia, la zona venne evangelizzata nel IV-V secolo a partire dalla pieve di Palazzo Pignano.\nSede vescovile \u00e8 la citt\u00e0 di Crema, dove si trova la cattedrale di Santa Maria Assunta.\nAttualmente la diocesi \u00e8 divisa in 6 zone pastorali e 63 parrocchie. Tutto il suo territorio appartiene alla provincia di Cremona.\nStoria.\nLa nascita della diocesi di Crema, l'ultima e la pi\u00f9 piccola fra quelle lombarde ad essere istituita, \u00e8 intimamente connessa con l'espansione dei Domini di Terraferma della Repubblica di Venezia. Iniziato infatti il 16 settembre 1449 il governo della Serenissima su Crema e il cremasco, gi\u00e0 due anni dopo, nel 1451, si aprirono le trattative e incominciarono le pratiche per erigere in diocesi il territorio dell'antica Insula Fulcheria, su cui a quell'epoca esercitavano la propria giurisdizione ecclesiastica le diocesi di Cremona, di Lodi e di Piacenza. All'interno della stessa citt\u00e0 di Crema c'erano parrocchie dipendenti da Piacenza o da Cremona. La buona volont\u00e0 veneziana non valse tuttavia a mutare lo stato delle cose, n\u00e9 miglior fortuna ebbe l'interessamento favorevole di san Carlo Borromeo presso papa Pio IV un secolo dopo.\nNon demordendo comunque i cremaschi dalle loro richieste, nel 1579 papa Gregorio XIII invi\u00f2 a Crema il vescovo di Rimini e il visitatore apostolico non pot\u00e9 che constatare i gravi disagi di un territorio la cui giurisdizione spirituale era governata da tre differenti vescovi. Finalmente con la bolla \"Super universas\" di papa Gregorio XIII dell'11 aprile 1580 fu eretta la diocesi di Crema, dichiarata suffraganea dell'arcidiocesi di Milano, ricavandone il territorio dalle diocesi di Cremona, Lodi e Piacenza.\nLa situazione del territorio cremasco, dal punto di vista religioso nel 1580, poco prima dell'erezione della diocesi, era la seguente: all'interno delle mura cittadine la parrocchia di San Pietro, assieme alle sue chiese sussidiarie, situata nella zona nord, era sottoposta alla giurisdizione della diocesi di Cremona, mentre tutto il resto della citt\u00e0 vale a dire le parrocchie di: San Benedetto, San Giacomo, S.S. Trinit\u00e0, il Duomo e le loro rispettive chiese sussidiarie apparteneva alla diocesi di Piacenza.\nLa giurisdizione del vescovo di Cremona si estendeva anche su tutto il territorio che si trova a est, e in parte a nord e a sud, su entrambe le rive del fiume Serio, della citt\u00e0 di Crema. Pi\u00f9 precisamente erano le parrocchie di: Castel Gabbiano, Trezzolasco, Casale Cremasco, Vidolasco, Capralba, Farinate, Azzano, Sergnano, Ricengo, Camisano, Bottaiano, Pianengo, Offanengo, Campagnola Cremasca, Vairano Cremasco, Santa Maria dei Mosi, Santa Maria della Croce, San Bernardino Cremasco, Madignano, Izano, Salvirola, Ripalta Vecchia, Ripalta Nuova, Rovereto, Credera, Rubbiano, Moscazzano, Montodine, Ripalta Arpina, Ripalta Guerina.\nA ovest, e in parte a nord e a sud della citt\u00e0 invece si estendeva la giurisdizione del vescovo di Piacenza, e riguardava invece le parrocchie di: Bagnolo Cremasco, Vaiano Cremasco, Monte Cremasco, Cremosano, Ombriano, Sabbioni, San Michele Cremasco, San Bartolomeo ai Morti, Castelnuovo Cremasco, Ripalta Nuova (riguardava la non pi\u00f9 esistente chiesa di San Lorenzo), Vergonzana, Capergnanica, Zappello, Bolzone, Chieve, Palazzo Pignano, Cascine Capri, Cascine Gandini, Scannabue, Torlino Vimercati, Trescore Cremasco, Quintano, Pieranica e Casaletto Vaprio.\nSolo un estremo lembo di terra a sud-ovest era sotto la giurisdizione della diocesi di Lodi e riguardava le parrocchie di Casaletto Ceredano e Passarera.\nLa bolla pontificia ebbe esecuzione il 21 settembre 1580, giorno in cui il Capitolo della Collegiata di Santa Maria Maggiore (Duomo) di Crema, su richiesta della Santa Sede, elesse vicario generale capitolare l'arcidiacono Leonardo Vimercati a reggere la nuova diocesi in attesa della designazione del suo primo vescovo. Il medesimo Gregorio XIII il 21 novembre nomin\u00f2 a tale incarico il nobile veneziano Gerolamo Diedo, primicerio della cattedrale di Padova e, nel medesimo giorno, con il breve apostolico \"Ut res dant sese\", dichiar\u00f2 la diocesi immediatamente soggetta alla Santa Sede.\nIl 10 dicembre 1582 Gregorio XIII elev\u00f2 alla dignit\u00e0 metropolitana la sede di Bologna, sua patria, annettendovi come suffraganea anche la diocesi di Crema.\nIl 5 febbraio 1835 papa Gregorio XVI con la bolla \"Romani Pontificis\" torn\u00f2 a dichiarare la diocesi di Crema suffraganea dell'arcidiocesi di Milano.\nIl 20 giugno 1992 papa Giovanni Paolo II comp\u00ec la prima visita di un Pontefice alla diocesi cremasca.\nI confini della diocesi coincidono con l'antica provincia veneta di Crema. L'unica rilevante modifica nell'arco di 400 anni di storia avvenne il 27 aprile 2001, quando i vescovi di Cremona Giulio Nicolini e di Crema Angelo Paravisi decisero di affidare la parrocchia di Sant'Antonio Abate della cremonese Salvirola de' Vassalli alla parrocchia di San Pietro Apostolo di Salvirola Cremasca. Le due parrocchie furono cos\u00ec di fatto unificate e unite alla diocesi di Crema.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 103.100 persone contava 99.710 battezzati, corrispondenti al 96,7% del totale."}
{"id": "237186", "revid": "725642", "url": "https://it.wikipedia.org/wiki?curid=237186", "title": "Civilt\u00e0 cretese", "text": ""}
{"id": "237188", "revid": "1935652", "url": "https://it.wikipedia.org/wiki?curid=237188", "title": "Oscar Cantoni", "text": "Biografia.\nNato a Lenno, nella frazione di Masnate. All'et\u00e0 di otto anni si trasferisce con la famiglia nella vicina Tremezzo.\nFormazione e ministero sacerdotale.\nDopo gli studi classici compiuti al Pontificio Collegio Gallio di Como, retto dai padri somaschi, nel 1970 entra nel seminario diocesano per ricevere la specifica preparazione teologica.\nIl 28 giugno 1975 viene ordinato presbitero a Como dal vescovo Teresio Ferraroni.\nDopo l'ordinazione gli viene affidato l'incarico di responsabile del Centro diocesano vocazioni, da lui stesso creato e di cui si occupa fino al 1999. Nel 1986 \u00e8 nominato direttore spirituale del seminario teologico diocesano, mentre nel 1991 delegato vescovile per l\"'Ordo Virginum\", l'associazione delle vergini consacrate ripristinata dal Concilio Vaticano II, che contribuisce a far sorgere e sviluppare nella diocesi di Como.\nL'11 luglio 2000 papa Giovanni Paolo II gli conferisce il titolo di prelato d'onore di Sua Santit\u00e0.\nNel 2003 lascia gli incarichi precedentemente ricoperti, poich\u00e9 \u00e8 nominato vicario episcopale per il clero, incarico che mantiene fino alla nomina episcopale.\nMinistero episcopale.\nIl 25 gennaio 2005 papa Giovanni Paolo II lo nomina vescovo di Crema; succede ad Angelo Paravisi, deceduto il 2 settembre 2004. Il 5 marzo successivo riceve l'ordinazione episcopale, nella cattedrale di Como, dal vescovo Alessandro Maggiolini, coconsacranti il vescovo Teresio Ferraroni e l'arcivescovo Paolo Romeo (poi cardinale). Il 19 marzo successivo prende possesso della sua nuova diocesi.\nNel novembre 2010, in una celebrazione nel duomo di Crema, gli vengono consegnati le insegne di grand'ufficiale dell'Ordine e il decreto di nomina a gran priore per l'Italia Settentrionale dell'Ordine Equestre del Santo Sepolcro di Gerusalemme.\nIl 10 settembre 2016 incontra papa Francesco, che gli preannuncia la sua nomina a vescovo di Como, avvenuta il 4 ottobre 2016; succede a Diego Coletti, dimessosi per raggiunti limiti di et\u00e0. Il 27 novembre seguente prende possesso della diocesi, nella cattedrale di Como.\n\u00c8 delegato per la pastorale vocazionale e i seminari della Conferenza episcopale lombarda.\nVicende giudiziarie e controversie.\nNel maggio 2008 viene indagato dalla procura di Como per favoreggiamento verso Mauro Stefanoni, parroco in seguito condannato per abuso minorile. Le indagini erano tese ad accertare se nel 2004 Cantoni, Alessandro Maggiolini (all'epoca vescovo di Como) ed Enrico Bedetti (vicario diocesano generale) avessero aiutato Stefanoni a mettersi al riparo dalle indagini di cui all'epoca era oggetto. Mentre il procedimento a carico di Maggiolini si estingue a causa della sua morte nel novembre del 2008, nei confronti di Cantoni e Bedetti viene chiesta l'archiviazione in quanto i due si sarebbero limitati a eseguire gli ordini del vescovo.\nNel novembre 2017 Cantoni \u00e8 coinvolto nell'inchiesta del programma televisivo \"Le Iene\" sullo scandalo riguardante abusi sessuali avvenuti in Vaticano: un chierichetto, autore di tali abusi ai danni dei suoi compagni pi\u00f9 giovani, \u00e8 poi stato ordinato sacerdote da Cantoni nonostante le denunce che a lui sarebbero state inoltrate dalla vittima. Intervistato, Cantoni afferma la regolarit\u00e0 dell'ordinazione sacerdotale.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "237189", "revid": "1305772", "url": "https://it.wikipedia.org/wiki?curid=237189", "title": "Provincia di Cartago", "text": " \nLa provincia di Cartago \u00e8 una delle 7 province della Costa Rica. Ubicata al centro del paese, confina a nord e ad est con la provincia di Lim\u00f3n, ad ovest e a sud con la provincia di San Jos\u00e9.\nGeografia.\nCartago \u00e8 una delle province pi\u00f9 piccole del paese, ma allo stesso tempo vanta una ricca tradizione di storia coloniale, poich\u00e9 il capoluogo Cartago fu capitale della Costa Rica fino al 1823. \u00c8 situata in una delle aree pi\u00f9 fresche del paese e gode di un clima tropicale umido, con temperature medie che oscillano tra i 12 e i 20\u00a0\u00b0C. La provincia \u00e8 attraversata da due catene montuose, la Cordigliera Vulcanica Centrale, dove si trovano i vulcani Iraz\u00fa (il pi\u00f9 alto del paese) e Turrialba, e la Cordigliera di Talamanca, con la vetta pi\u00f9 alta della Costa Rica, il Cerro Chirrip\u00f3.\nStoria.\nIn epoca precolombiana nella provincia vivevano gli indigeni \"huetares\".\nNon si conosce la data esatta della sua fondazione; ma nel 1563 Juan V\u00e1squez de Coronado fond\u00f2 la citt\u00e0 di Cartago e nel 1574 fu costruita la prima chiesa di Ujarr\u00e1s. Per via dei terremoti causati dal vicino vulcano Iraz\u00fa, la chiesa fu completamente distrutta pi\u00f9 volte e precisamente nel 1656, 1718, 1756, 1822, 1841, e nel 1910 proprio mentre erano in corso le opere di ricostruzione. Dopo sei tentativi si decise di non ricostruire la chiesa, a testimonianza di ci\u00f2 sono presenti le \"rovine della parrocchia di Ujarras\".\nCon i terremoti del 1841 e del 1910 l'intera citt\u00e0 di Cartago fu semidistrutta e non rimase in piedi alcun edificio costruito in muratura. A nord della citt\u00e0 di Turrialba si trova uno dei principali siti archeologici precolombiani del paese.\nGeografia antropica.\nSuddivisioni amministrative.\nLa provincia di Cartago \u00e8 divisa in 8 cantoni:"}
{"id": "237195", "revid": "1226", "url": "https://it.wikipedia.org/wiki?curid=237195", "title": "Esperienze in punto di morte", "text": ""}
{"id": "237197", "revid": "1305772", "url": "https://it.wikipedia.org/wiki?curid=237197", "title": "Anthrax", "text": "Gli Anthrax sono un gruppo musicale speed/thrash metal statunitense, fondato a New York nel 1981 dal chitarrista Scott Ian e dal bassista Dan Lilker.\nSono noti come i capofila del loro genere e grazie al successo dei loro primi lavori, sono considerati uno dei gruppi \"big four\" del thrash metal, accanto a Metallica, Slayer e Megadeth.\nDopo aver fortemente influenzato il thrash metal con i loro primi tre lavori, con il passare degli anni hanno tentato di modificare il loro stile musicale, a partire dalla pubblicazione del singolo \"I'm the Man\", inglobando anche elementi rap nel tentativo di stare al passo con i tempi. Il gruppo \u00e8 anche considerato uno dei primi ad aver lanciato il genere rap metal. A causa del flop commerciale di \"Stomp 442\" e \"\", la band fu molto vicina allo scioglimento.\nCon la pubblicazione dell'album \"We've Come for You All\", gli Anthrax ritornarono alle sonorit\u00e0 groove/thrash metal. Nel 2011 \u00e8 stato pubblicato \"Worship Music\", che ha visto il ritorno di Joey Belladonna alla voce.\nBiografia.\nGli inizi (1981-1983).\nLa band fu fondata a met\u00e0 del 1981 da due compagni di classe, i chitarristi Scott Ian e Dan Lilker. Scelsero il nome della band prendendolo da un libro di testo di biologia e sostenendo che il nome era appropriato per la loro band. Ai due si aggiunse presto il cantante John Connelly. La formazione del gruppo fu completata con l'arrivo del batterista Dave Weiss e del bassista Kenny Kushner. Connelly abbandon\u00f2 la band poco dopo, non interessato alla proposta musicale di essa. Militer\u00e0 in svariati gruppi fino a fondare i Nuclear Assault con Lilker nel 1984. Kushner non ritenuto sufficiente per le esigenze del gruppo fu ben presto sostituito da Paul Kahn, ma anche Kahn non funzion\u00f2 per la band, cos\u00ec Lilker decise di suonare lui stesso il basso e di assoldare come chitarrista Greg Walls. Come sostituto di Connelly fu scelto Dirk Kennedy, proveniente da una band locale, che abbandon\u00f2 per\u00f2 il gruppo poco tempo dopo. Al suo posto subentr\u00f2 Jason Rosenfeld, fratello di Scott Ian, allora quattordicenne. La prima formazione fu completata dall'arrivo del batterista Greg D'Angelo, che sostitu\u00ec Weiss.\nAlla fine di agosto del 1982 Jason fu sostituito da Neil Turbin, cantante di matrice heavy metal classico, con una voce potente e stridula, membro della band AMRA. In questo periodo la band esegu\u00ec numerose esibizioni live a New York e nel New Jersey. Nel luglio 1982 la band incise il suo primo demo in pieno stile NWOBHM.\nGreg Walls lasci\u00f2 il gruppo nell'estate del 1983, e Bob Berry lo sostitu\u00ec temporaneamente. Nello stesso periodo D'Angelo fu sostituito dal giovane Charlie Benante, molto abile e veloce nell'uso del doppio pedale.\nBerry abbandon\u00f2 il gruppo dopo poco, e la band lo rimpiazz\u00f2 con Dan Spitz, che allora suonava nella band thrash metal Overkill. Con Spitz, nel mese di settembre, fu registrato un secondo demo che conteneva all'interno \"Soldiers of Metal\" e \"Howling Furies\" tratto dal precedente demo.\nDopo questo loro secondo lavoro la band viene notata dalla Megaforce Records, storica etichetta underground americana, che li mette sotto contratto. Poco dopo la firma, alla fine del 1983, gli Anthrax iniziarono a registrare il loro album di debutto, \"Fistful of Metal\".\nPrimi successi (1984-1990).\nIl loro primo album, \"Fistful of Metal\", del 1984, \u00e8 un heavy metal grezzo e seminale, considerato, insieme ai debutti di Metallica e Slayer, tra i dischi che segnano la nascita del thrash. Pezzi come \"Deathrider\", \"Panic\" o il singolo \"Soldiers of Metal\" ne sono chiara dimostrazione. Subito dopo la registrazione del disco e qualche data dal vivo Turbin viene allontanato dalla band per mancanza di carisma. La band annunci\u00f2 poi l'arrivo del nuovo cantante Matt Fallon, che per\u00f2 fu subito licenziato poich\u00e9 non aveva i requisiti di cui la band aveva bisogno.\nA prendere il suo posto \u00e8 il talentuoso ed ispirato Joey Belladonna. La band, con il nuovo cantante, d\u00e0 vita a un sound pi\u00f9 personale e meno legato agli stilemi dell'heavy classico mescolato con il punk. Nello stesso periodo, Lilker fu licenziato a causa dello scarso impegno, non essendo soddisfatto della nuova svolta stilistica della band (fonder\u00e0 subito dopo i Nuclear Assault e in seguito i Brutal Truth), e la band lo sostitu\u00ec con l'italo-americano Frank Bello, gi\u00e0 roadie e tecnico del basso di Lilker. Nel 1985 il gruppo d\u00e0 vita prima all'EP \"Armed and Dangerous\", ottenendo un contratto con la \"major\" Island Records (la stessa degli U2), e, subito dopo, all'album \"Spreading the Disease\", che presenta un sound molto variegato, passando dalla sferzata metal di \"A.I.R.\" alla pi\u00f9 melodica \"Madhouse\" fino al velocissimo inno anti-militarista \"Gung-Ho\", ultima testimonianza di Lilker.\nIl disco ha un successo strepitoso nell'ambito thrash e porta il gruppo ad esibirsi di supporto ai grandi del metal. \u00c8 da notare come in questo periodo la band cambia il proprio \"look\" a favore di un abbigliamento pi\u00f9 skateboard-style. Inoltre, assieme a pantaloncini corti e cappellini da baseball, la band si inventa slogan all'epoca molto di moda fra i \"thrashers\" come \"N.O.T.\" o \"Mosh\" e le gag che si susseguono sul palco, come l'assolo di voce di Belladonna, fanno conquistare al gruppo l'appellativo di \"clown del metal\".\nCon \"Among the Living\", di due anni dopo, viene dato alle stampe quello che da molti \u00e8 considerato il capolavoro degli Anthrax. Le composizioni si fanno pi\u00f9 veloci e complesse rispetto al precedente, e vi sono presenti alcuni tra i pezzi pi\u00f9 famosi della band, come \"Caught in a Mosh\", \"Among the Living\", e \"I Am the Law\", che riesce persino a entrare in classifica nel Regno Unito, nonostante la mancata trasmissione per radio a causa della presenza di \"termini osceni\" nel testo. \"I Am the Law\" \u00e8 un brano che trae spunto dal fumetto futuristico di \"Judge Dredd\", altra passione dei membri della band, e il testo ne narra le gesta eroiche:\nNel frattempo, Ian e Benante danno vita ai S.O.D., con Dan Lilker al basso e Billy Milano alla voce. Nel 1988 \u00e8 stato pubblicato \"State of Euphoria\" (1988), mentre due anni pi\u00f9 tardi \u00e8 stata la volta di \"Persistence of Time\" (1990), quest'ultimo anticipato da una reinterpretazione di \"Got the Time\" di Joe Jackson; tale disco \u00e8 stato definito tra i pi\u00f9 ironici del gruppo, sebbene al suo interno vengano trattati temi contro l'odio ed il pregiudizio.\nIl successo commerciale e il declino (1991-2002).\nNel 1991 gli Anthrax pubblicarono l'album di b-side \"Attack of the Killer B's\", promosso dal singolo \"Bring the Noise\", inciso con il gruppo hip hop Public Enemy. Il disco ottenne un successo mondiale e port\u00f2 il gruppo ad imbarcarsi in un lungo tour mondiale prima in compagnia del gruppo sopracitato, e poi con gli Slayer. Il successo dell'album, l'esplosione del grunge e le pressioni della nuova etichetta, l'Elektra, portano il gruppo a comporre pezzi sempre pi\u00f9 accessibili al pubblico. Ci\u00f2 crea per\u00f2 tensione tra Belladonna, non completamente d'accordo con questa scelta, e il resto della band, spingendo lo stesso cantante, al termine del tour, ad abbandonare, per dedicarsi ad una carriera solista.\nViene rimpiazzato da John Bush (ex membro degli Armored Saint), che prese parte alle registrazioni di \"Sound of White Noise\". Il disco, decisamente pi\u00f9 rock rispetto ai precedenti, presenta pezzi di grande successo, come \"Room for One More\", \"Only\", \"Black Lodge\". Il neocantante si mostra una buona alternativa, nonostante le linee vocali fossero in origine state ideate per Belladonna, il quale presenta una timbrica pi\u00f9 acuta e tagliente rispetto a quella di Bush che \u00e8 pi\u00f9 grave e sporca. L'album riscuote un notevole successo commerciale, raggiungendo la settima posizione della Billboard 200; ci\u00f2 nonostante le divergenze musicali con Dan Spitz portano quest'ultimo a lasciare la band, costringendo Benante ad occuparsi cos\u00ec anche delle parti di chitarra solista in studio. A complicare il tutto interviene la vecchia etichetta Island, che ristampa nel 1994 i vecchi dischi del gruppo e pubblica, lo stesso anno, \"The Island Years\", esibizione dal vivo risalente all'era Belladonna.\nIl disco in studio successivo, \"Stomp 442\", \u00e8 un totale flop commerciale, e viene superato a livello di vendite sia dalle ristampe che dal precedente album live. La mancanza di un chitarrista fisso dal vivo porta pi\u00f9 volte la band sull'orlo dello scioglimento. Tre anni dopo \u00e8 uscito \"\", caratterizzato da sonorit\u00e0 che spaziano tra il thrash metal e l'hip hop. Successivamente le cose non migliorano, e, tra un \"best of\" e l'altro, gli Anthrax sembrarono sparire dalla scena.\nLa ripresa e la reunion \"Among the Living\" (2003-2006).\nIl ritorno sulle scene musicali con un nuovo prodotto si ha solo nel 2003 con \"We've Come for You All\", disco che segna un parziale ritorno a sonorit\u00e0 thrash/groove metal e che \u00e8 beneficiato dall'entrata, in sede solistica, di un chitarrista fisso, Rob Caggiano. L'album segna anche un discreto successo commerciale oltre all'ottimo esito del successivo tour di promozione dell'album. La band concluder\u00e0 la tourn\u00e9e di supporto al disco con Joey Vera al basso.\nAll'inizio del 2004 il gruppo ritorna in studio per registrare il disco \"The Greater of Two Evils\" una ri-registrazione dei primi lavori della band con l'attuale formazione. Il gruppo si risolleva cos\u00ec dal punto di vista commerciale, tuttavia Frank Bello \u00e8 costretto a lasciare la band a causa di motivi personali. Nell'aprile 2005 la band ha annunciato una reunion dei membri storici della band: Scott Ian, Charlie Benante, Dan Spitz, Joey Belladonna, e Frank Bello. Con questa formazione iniziarono un tour mondiale con la stessa identica scaletta dell\"'Among the Living\" tour. Nel gennaio 2007 Belladonna lascia nuovamente la band.\nLa parentesi con Dan Nelson (2007-2009).\nDopo la fine del tour di reunion degli Anthrax, cominciarono a circolare voci riguardo al ritorno di Bush alla voce.\nIl 7 febbraio 2007 lo stesso Bush dichiara di non essere pronto per gli Anthrax. In giugno, intervistato da Rock Hard riguardo ad alcune domande sul suo ritorno agli Anthrax e la reunion, Bush risponde: \nIl 6 giugno, dopo alcune voci, la band dichiara ufficialmente la collaborazione con Corey Taylor, cantante di Slipknot e Stone Sour, in occasione del nuovo album, ma dopo poco pi\u00f9 di due mesi il progetto fallisce a causa degli impegni del cantante con gli altri due gruppi e per le pressioni della loro etichetta, la Roadrunner Records. Dopo una serie di provini, il 10 dicembre lo sconosciuto Dan Nelson, sponsorizzato da Rob Caggiano con il quale aveva precedentemente lavorato, diventa ufficialmente il nuovo cantante della band. Si riaggiunge al gruppo lo stesso Caggiano, che torna al suo posto di chitarrista solista dopo la parentesi reunion. Durante il tour estivo del 2008 il gruppo esegue anche tre pezzi inediti intitolati \"Revolution Screams\", \"Fight 'Em 'Til You Can't\" e \"Vampyres\".\nIl ritorno di John Bush (2009-2010).\nIl 7 marzo 2009 gli Anthrax hanno aperto per la prima volta il concerto degli Iron Maiden nella data di Bogot\u00e0. Il 21 luglio dello stesso anno \u00e8 stata annunciata la dipartita di Nelson, sostituito nelle restanti date da Bush; Nelson stesso, in seguito, ha spiegato di essere stato allontanato dai restanti componenti del gruppo senza il suo consenso: \nIl 3 settembre 2009 \u00e8 stato annunciato ufficialmente che John Bush ancora una volta avrebbe cantato con il gruppo al Loud Park Festival '09 in Giappone. Con John Bush, la band, ha preso parte al Soundwave Festival 2010 in Australia. L'adesione di Bush nella band \u00e8 stata permanente e dopo aver suonato due spettacoli, il gruppo ha deciso di farlo tornare nella formazione.\nGli Anthrax hanno confermato che sarebbero andati in tour con: Metallica, Megadeth e Slayer al Sonisphere Festival 2010. Questa \u00e8 stata la prima volta che i \"Big 4\" hanno suonato insieme in concerto. Bush nel marzo 2010 ha tentato di chiarire le motivazioni per cui \u00e8 stata ritardata l'uscita dell'album \"Workship Music\" che gi\u00e0 doveva essere dato alle stampe nell'agosto del 2009 dicendo: \nRiunione con Belladonna (2010-presente).\nIl 10 maggio 2010 la band ha rivelato a sorpresa il ritorno in formazione del cantante Joey Belladonna, che ha sostituito Bush. Belladonna ha effettuato le sue prime apparizioni ufficiali nelle varie tappe del Sonisphere Festival e nel successivo tour mondiale come attrazione principale. A causa del cambio di formazione, gli Anthrax hanno spiegato che avrebbero ulteriormente ritardato l'uscita dell'album in modo tale da rielaborare alcuni brani con Belladonna.\nNel marzo 2011 Scott Ian ha rivelato che non avrebbe preso parte ad alcune date del Big 4 Tour a causa della gravidanza della moglie, venendo pertanto sostituito dal chitarrista dei Sepultura Andreas Kisser. Nella data italiana del 6 luglio 2011 presso l'Arena di Rho, durante l'esecuzione del brano \"Indians\", Scott Ian si aggrega al gruppo che prosegue il concerto con tre chitarristi.\nIl 29 aprile la band ha ufficialmente concluso le registrazioni del nuovo disco, intitolato \"Worship Music\" e pubblicato il 13 settembre 2011.\nIl 4 gennaio 2013 la band, attraverso il suo sito ufficiale, annuncia la dipartita dal chitarrista Rob Caggiano: \nIl 26 febbraio 2016 \u00e8 uscito l'undicesimo album in studio, intitolato \"For All Kings\", registrato con il nuovo chitarrista Jon Donais."}
{"id": "237199", "revid": "497123", "url": "https://it.wikipedia.org/wiki?curid=237199", "title": "Isola di Giannutri", "text": "Giannutri \u00e8 l'isola pi\u00f9 meridionale dell'Arcipelago toscano, nonch\u00e9 il punto pi\u00f9 a sud della Regione Toscana, e si trova a circa 14 chilometri a sud-est dell'Isola del Giglio, del cui comune fa parte, e a circa 12 chilometri a sud dell'Argentario. \nIl centro abitato di Giannutri e le case sparse, considerata localit\u00e0 minore, \u00e8 chiamato istituzionalmente Spalmatoio-Ischiaiola (50\u00a0m s.l.m., 27 abitanti).\nGeomorfologia.\nGiannutri, come tipologia ambientale prevalente, \u00e8 un'isola calcarea, in gran parte coperta da vari stadi di degradazione delle foreste di leccio (presenti in lembi residui), con prevalenza di macchia mediterranea, ginepreti costieri, garighe e prati annui. Altre tipologie ambientali rilevanti sono le coste rocciose, le aree edificate e i giardini, i rimboschimenti di conifere.\nLunga circa 3 chilometri e larga poco pi\u00f9 di 500 metri, per una superficie di 2,6\u00a0km\u00b2, \u00e8 caratterizzata da una costa frastagliata e rocciosa, interrotta da suggestive calette e numerose grotte.\nSull'isola sono presenti due approdi: \"Cala Spalmatoio\", a sud-est e \"Cala Maestra\", a nord-ovest.\nIl golfo dello Spalmatoio \u00e8 la porzione di mare compresa tra Punta San Francesco, Punta Scaletta, Cala Volo di Notte e appunto Cala dello Spalmatoio da cui il golfo prende il nome.\nSono presenti solo cinque alture: \"Poggio di Capel Rosso\" (89,4\u00a0m), il punto pi\u00f9 alto dell'isola, \"Poggio del Cannone\" ( o \"Poggio di S. Francesco\") (68,3\u00a0m), \"Monte Mario\" (78,8\u00a0m), \"Poggio dei Gabbiani\" (67,6\u00a0m) e \"Monte Adami\" (43,5\u00a0m).\nStoria.\nL'isola di Giannutri, abitata occasionalmente durante l'Et\u00e0 del Bronzo, vide il suo massimo splendore in epoca romana, quando furono realizzati il porto e una villa lungo la costa occidentale dell'isola, quest'ultima costruita dalla famiglia degli Enobarbi. \nTerminati gli splendori di epoca romana, l'isola si trov\u00f2 di fatto disabitata per molti secoli, essendo situata in mare aperto e avendo un territorio quasi piatto che non permetteva rifugi naturali in caso di incursione piratesche. Spesso gli stessi pirati vi sbarcavano per trovare covi temporanei nelle grotte dell'isola, in vista di assalti verso le coste della Toscana. Entrata a far parte dello Stato dei Presidi nella seconda met\u00e0 del XVI secolo, i governanti spagnoli studiarono la possibilit\u00e0 di realizzare a Giannutri un sistema difensivo, ma tali progetti non furono mai realizzati. Venne invece realizzato, agli inizi dell'Ottocento dai Francesi durante il periodo napoleonico, in collaborazione coi reggenti del Regno d'Etruria, il Forte della Scoperta, del quale per\u00f2 non rimane pi\u00f9 traccia.\nNel 1861, quando l'isola era entrata a far parte del Regno d'Italia, venne costruito lungo la costa meridionale il faro, per segnalare l'isola nelle ore notturne ai natanti in transito.\nInfine, l'isola venne assegnata al comune di Isola del Giglio della provincia di Grosseto.\nToponomastica dell'isola.\nOrigini del nome.\nIl nome dell'isola, sin dall'Antichit\u00e0 classica, fece riferimento alla sua particolare forma a mezzaluna e di conseguenza alla falce lunare, attributo della dea Artemide o Diana: \"Artemisia\" (\u0391\u03c1\u03c4\u03b5\u03bc\u03b9\u03c3\u03af\u03b1) in greco e \"Dianium\" o \"Dianea\" in latino. Dal XVI secolo, nei documenti, compaiono le forme \"Ianuti\", \"Januti\" e \"Gianuti\". Essendo attestati toponimi in lingua etrusca terminanti con il suffisso \"-thri\" (ad esempio \"Vel\u00e1thri\" / Volterra, \"Suthri\" / Sutri) ed essendo nota in latino la forma arcaica \"Iana\" per indicare la dea Diana, \u00e8 presumibile che \"Ianuthri\" rappresenti l'originario toponimo dell'isola in etrusco, con significato del tutto corrispondente ai toponimi in lingua greca e latina sopra ricordati.\nRade.\nGolfo dello Spalmatoio (gi\u00e0 Golfo degli Spalmatoi), semplicemente chiamato \"Il Golfo\" sull'isola.\nBaie e calette.\nCala dello Schiavo (Cala Schiavone), Cala dello Spalmatoio, Cala Volo di Notte, Cala del Lino, Caletta di Scirocco (Cala Scirocco o il Calettino), Cala Brigantina, Costa dei Grottoni (Cala dei Grottoni), Cala Ischiaiola, Cala Maestra, Cala dello Scoglio (Cala dello Spogno), Cala dei Piemontesi, Cala di San Francesco (Cala del Cannone).\nPromontori.\nPunta del Capel Rosso (Punta Rossa), Punta di San Francesco (Punta del Cannone), Punta Scaletta, Punta del Calettino, Punta Secca, Punta Pennello (Punta della Salvezza).\nRilievi.\nMonte Adami, Monte Mario, Poggio del Cannone (Poggio S. Francesco), Poggio di Capel Rosso, Poggio dei Gabbiani.\nNuclei abitati.\nSpalmatoio (gi\u00e0 Spalmadore e Spalmatoi), Ischiaiola, Oliveto.\nCase sparse e localit\u00e0 minori.\nPiana dei fagiani, Vigna Vecchia, Il Lecceto, San Francesco, Faro, La Scaletta.\nFauna.\nL'isola \u00e8 un'importantissima area di sosta durante le migrazioni.\nSono presenti rare specie ornitiche nidificanti marine oppure legate a habitat rocciosi e alle garighe. Tra esse, il gabbiano corso (\"Larus audouinii\") \u00e8 presente lungo le coste dell'isola ma non vi sono indizi di nidificazione in anni recenti; la berta minore (\"Puffinus yelkouan\") nidifica con un numero imprecisato di coppie; la monachella (\"Oenanthe hispanica\") nidifica, forse in modo regolare; la magnanina sarda (\"Sylvia sarda\") \u00e8 nidificante; il marangone dal ciuffo (\"Phalacrocorax aristotelis\") nidifica con 1-2 coppie. A esse va aggiunta la popolazione nidificante di berta maggiore (\"Calonectris diomedea\"), di entit\u00e0 sconosciuta ma certamente fra le 4 maggiori dell'Arcipelago Toscano. \nTra i rettili, sono presenti \"Phyllodactylus europaeus\". Vi sono segnalazioni occasionali della tartaruga comune (\"Caretta caretta\"). \nA essi si affianca la presenza di altri invertebrati endemici. \nTra i lagomorfi si segnala un nutrito numero di conigli selvatici (\"Oryctolagus cuniculus\").\nFlora.\nSono presenti alcuni aspetti vegetazionali termoxerofili ormai rari nell'area mediterranea (boscaglia a \"Juniperus phoenicea\" e garighe a \"Euphorbia dendroides\"). \nFloristicamente interessante \u00e8 la vegetazione fitoalofila, di \"Chrithmolimonietum sommieriani\" con presenza di specie endemiche tirreniche come \"Limonium sommierianum\" e \"Helichrysum litoreum\". \nA esse si aggiunge la timelea tricocca (\"Cneorum tricoccon\"), specie presente in Toscana solo in tre stazioni (Monte Argentario, Giannutri e Montecristo). \nSono stati rilevati popolamenti floristici delle coste rocciose con specie endemiche o di elevato interesse conservazionistico.\nMonumenti e luoghi d'interesse.\nIn prossimit\u00e0 di \"Cala Maestra\" si trovano i resti di villa romana del II secolo d.C., edificata dai Domizi Enobarbi, antica famiglia senatoria di importanti commercianti della quale faceva parte Gneo Domizio, marito di Agrippina, madre dell'imperatore Nerone. Nonostante la rilevanza artistica e storica dei resti, la villa fino al 2004 era in mano a privati, al conte Gualtiero Adami (noto come \"Il Garibaldino\"), poi messa all'asta e salvata da Regione e ministero dell'Ambiente che esercitarono il diritto di prelazione. Attualmente chiusa per restauro, nonostante il tempo e i vandali la stiano rovinando. Si trovano anche i resti di un approdo di et\u00e0 romana.\nAll'estremit\u00e0 meridionale dell'isola si eleva il Faro di Giannutri, risalente alla seconda met\u00e0 dell'Ottocento.\nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione di Giannutri, del comune di Isola del Giglio.\nTurismo.\nL'isola, nella stagione estiva, \u00e8 raggiungibile con un servizio di linea giornaliero da Porto Santo Stefano, effettuato dal vettore Maregiglio per conto di Toremar e da numerose correlazioni turistiche. D'inverno la frequenza dei collegamenti si riduce.\nSull'isola, che \u00e8 sotto la tutela dell'Ente Parco dell'Arcipelago Toscano, non vi sono alberghi ed \u00e8 vietato il campeggio, ma \u00e8 possibile affittare piccole residenze private.\nIl maggior numero di abitazioni \u00e8 concentrato presso Cala Spalmatoio, ove \u00e8 presente l'unica piccola piazza dell'isola (chiamata \"Piazzetta\") con un bar-pizzeria e un minimarket, che tuttavia hanno cessato l'attivit\u00e0 nel 2017. Il bar ha successivamente riaperto i battenti nel 2020.\nA \"Punta Scaletta\" si trovano i resti di uno scafo romano ancora integro, mentre a \"Cala Spalmatoio\" sono presenti relitti d'et\u00e0 etrusca e romana.\nSubacquea.\nL'isola ha notevole interesse per la subacquea, grazie alle pareti verticali ricche di gorgonie, spugne, coralli e tunicati. Oggi la maggior parte dei fondali sono stati indicati come zona protetta di tipo \"1\" (nella quale sono proibite la navigazione a motore, a vela e a remi, la pesca, le immersioni e la balneazione) e quindi da un lato si \u00e8 favorito il ripopolamento ittico, dall'altro ha reso difficile trovare dei buoni punti d'immersione. Si possono comunque trovare liberi per l'immersione le estese praterie di posidonia e i due relitti dell'\"Anna Bianca\" (a 40-50 metri di profondit\u00e0) e del \"Nasim\" (a 60 metri).\nL'area protetta.\nL'isola \u00e8 un'area naturale protetta. In particolare, \u00e8 un sito di interesse regionale (SIR) interamente compreso nel Parco nazionale dell'Arcipelago Toscano, con una riserva marina su buona parte dello sviluppo costiero. L'area \u00e8 sia un sito di importanza comunitaria (pSIC) sia una zona protezione speciale (ZPS). A determinare la protezione dell'area sono state la presenza di forme endemiche, esclusive del sito oppure dell'Arcipelago Toscano, e di numerosi altri elementi d'interesse biogeografico, come, ad esempio, forme sardo-corse.\nI principali elementi di criticit\u00e0 interni al sito sono:\nI principali elementi di criticit\u00e0 esterni al sito sono:\nI principali obiettivi di conservazione da adottare sono:\nIndicazioni per le misure di conservazione: "}
{"id": "237200", "revid": "110157", "url": "https://it.wikipedia.org/wiki?curid=237200", "title": "Provincia di San Jos\u00e9", "text": "La provincia di San Jos\u00e9 \u00e8 una delle sette province della Costa Rica che ha per capoluogo San Jos\u00e9. \u00c8 ubicata nell'altopiano centrale del paese (Valle Centrale), circondata da montagne, vulcani e terreni fertili. Confina a nord con la provincia di Heredia e Alajuela, a est con la provincia di Cartago e Lim\u00f3n, a ovest e al sud con la provincia di Puntarenas.\nGeografia fisica.\nClima.\nLa temperatura media si aggira intorno ai 24\u00a0\u00b0C tutto l'anno, il clima \u00e8 gradevole e con scarse piogge. L'altitudine media \u00e8 di 1.161 metri sul livello del mare.\nGeografia antropica.\nSuddivisioni amministrative.\nLa provincia di San Jos\u00e9 \u00e8 divisa in 20 cantoni:"}
{"id": "237201", "revid": "81953883", "url": "https://it.wikipedia.org/wiki?curid=237201", "title": "Keicar", "text": ""}
{"id": "237202", "revid": "1161730", "url": "https://it.wikipedia.org/wiki?curid=237202", "title": "Migliorismo", "text": "Il migliorismo (termine coniato dal filosofo Salvatore Veca) \u00e8 una corrente politica italiana sviluppatasi all'interno del Partito Comunista Italiano (PCI), che aveva come leader Giorgio Napolitano (in seguito Presidente della Repubblica Italiana), affiancato da Gerardo Chiaromonte ed Emanuele Macaluso.\nLe origini.\nIl \"migliorismo\" sostiene il possibile \"miglioramento\" dall'interno, quando non l'accettazione, del capitalismo; questo attraverso una serie di graduali riforme e praticando una politica socialdemocratica, che non si opponga cio\u00e8 in maniera violenta o conflittuale al capitalismo stesso. La proposta politica migliorista si rif\u00e0 cos\u00ec alle tendenze riformiste del deputato e dirigente comunista Giorgio Amendola. Amendola era propenso a un graduale allontanamento dall'ideologia marxista, almeno nelle sue forme non revisionistiche, per abbracciare tattiche e strategie riformiste e socialdemocratiche.\nEsso preferiva il dialogo con partiti pi\u00f9 moderati come il PSI e il PSDI (coi quali non si escludeva una fusione in un unico soggetto politico), invece che con partiti e movimenti della Nuova sinistra (tra i quali il pi\u00f9 rappresentativo, anche se elettoralmente intorno all'1%, era quello di Democrazia Proletaria), molti dei quali rimanevano fedeli al marxismo-leninismo. Questa posizione derivava anche da un'analisi del contesto internazionale che da un lato riteneva impossibile percorrere una strada rivoluzionaria in un paese del blocco occidentale e, dall'altro, prendeva atto, con largo anticipo su molti esponenti e militanti del PCI di allora, dell'esistenza nell'Unione Sovietica di una progressiva degenerazione del comunismo.\nQueste posizioni riformiste furono fortemente osteggiate da Pietro Ingrao, capo dell'ala pi\u00f9 movimentista del partito e \"rivale\" di Amendola, mentre vennero in un primo tempo condivise da Armando Cossutta, che rappresentava l'ala filo-sovietica.\nIn seguito, l'area migliorista divenne prevalente e maggioritaria, fino ad arrivare alla svolta di Achille Occhetto ed allo scioglimento del Partito Comunista Italiano.\nIl termine \"migliorismo\" \u00e8 stato anche utilizzato, in diverso ambito, per indicare la corrente intellettuale fascista, in Italia, critica nei confronti di molti aspetti del regime mussoliniano, che si riproponeva di accettarlo ma di tentare di migliorarlo dall'interno. Ad essa, che guardava con fiducia ad alcuni gerarchi controcorrente, come Italo Balbo, Dino Grandi e Giuseppe Bottai, appartennero intellettuali come il giovane Indro Montanelli (passato in seguito all'antifascismo).\nPosizioni politiche.\nLe posizioni dei miglioristi si sono meglio caratterizzate nel corso degli anni Ottanta, sotto la segreteria di Enrico Berlinguer. Di Berlinguer hanno infatti criticato e contrastato (tranne, forse, il segretario del PCI siciliano Pio La Torre) le scelte politiche (rimproverandogli l'abbandono della strategia del \"compromesso storico\" con la DC) e quelle pi\u00f9 specificamente ideologiche (come la campagna sulla \"questione morale\", incentrata sulla moralit\u00e0 in politica e contraria specialmente al PSI di Bettino Craxi).\nI pi\u00f9 conseguenti fra i politici appartenenti all'area migliorista derivavano tali critiche dalla considerazione che si dovessero comprendere anche le esigenze di modernizzazione che percorrevano la societ\u00e0 italiana, non lasciando al PSI ed al craxismo il monopolio della modernit\u00e0 in politica. I miglioristi furono quindi certamente interlocutori privilegiati del PSI prima e dopo la sua azione di governo, e alcuni sostengono che il segretario socialista se ne servisse per contrastare l'azione di Berlinguer all'interno del PCI.\nI miglioristi e il partito.\nL'ala migliorista \u00e8 anche sempre stata avversa, dentro il partito, al centralismo democratico (regola interna che vietava il formarsi di minoranze interne). Costituivano anche la corrente pi\u00f9 rappresentativa nelle cosiddette \"cooperative rosse\" legate al PCI e situate in regioni \"rosse\" come Emilia-Romagna e Toscana. La tradizione pragmatica del riformismo emiliano e toscano e della cooperazione, infatti, ben si sposava con l'atteggiamento concreto e realistico di questa particolare declinazione del PCI.\nLa corrente era assai influente anche in Sicilia, con esponenti del calibro di Emanuele Macaluso e Michelangelo Russo. Furono inoltre i promotori principali, insieme al segretario Achille Occhetto, della \"svolta della Bolognina\" che nel 1991 trasform\u00f2 il PCI in Partito Democratico della Sinistra (PDS), tuttavia con alcune eccezioni (l'europarlamentare Giancarlo Pajetta, contrario al cambiamento di nome e simbolo, e Napoleone Colajanni, che volle uscire dal partito dopo l'elezione di Occhetto).\nI miglioristi e Tangentopoli.\nDopo lo scoppio dello scandalo Tangentopoli, la gran parte della corrente migliorista, soprattutto nell'area lombarda, manifest\u00f2 rilevanti perplessit\u00e0 nei confronti della scelta di Occhetto di dare l'appoggio del PDS alle azioni della magistratura, da loro definite come eccessivamente \"giustizialiste\".\nGli esponenti milanesi del PDS che furono oggetto di indagine da parte del pool di Mani Pulite, da molto tempo vicini ai vertici del PSI milanese, provenivano quasi tutti da questa corrente: Giulio Caporali (consigliere d'amministrazione delle Ferrovie dello Stato), Luigi Carnevale (presidente della Metropolitana Milanese), Gianni Cervetti (deputato PCI-PDS e ministro della difesa nel governo ombra del PCI, si defin\u00ec \"garante\" delle tangenti al PDS e narr\u00f2 ai giudici di presunte battaglie tra occhettiani e miglioristi per accaparrarsele, assolto in Appello in quanto estraneo ai fatti), Massimo Ferlini (poi membro di Comunione e Liberazione ed esponente di Forza Italia), Lodovico Festa (, negli anni Ottanta direttore della rivista di area \"Il Moderno\"), Barbara Pollastrini (assolta per non aver commesso il fatto, ex segretaria provinciale del PDS milanese, da qualche tempo occhettiana), Renato Pollini (arrestato e successivamente assolto in tutte le vicende giudiziarie in cui venne trascinato, ex-tesoriere del PCI), Sergio Soave (Lega cooperative), Marcello Stefanini (ex tesoriere del PDS, prosciolto in istruttoria per l'accusa di finanziamento illecito, deceduto poco tempo dopo) e Primo Greganti (l'indagato pi\u00f9 noto del PDS, patteggi\u00f2 tre anni di reclusione).\nI miglioristi oggi.\nAttualmente i miglioristi, in modo analogo alla stragrande maggioranza degli ex DS, fanno parte del PD, divisi tra la corrente di Piero Fassino (gi\u00e0 segretario dei DS), e quella Liberal (erede principale della tradizione migliorista), guidata da Enrico Morando.\n\"Il Riformista\", diretto da Antonio Polito fino alla sua elezione in Parlamento nelle file della Margherita il 13 aprile 2006, \u00e8 stato considerato il giornale pi\u00f9 vicino a quest'area oltre che al presidente DS Massimo D'Alema; vi ha collaborato fra l'altro Emanuele Macaluso che dal 1\u00ba maggio 2011 fino alla chiusura del giornale (nel successivo febbraio 2012) ne ha assunto la direzione. Alcuni miglioristi minori, tra cui Massimo Ferlini, Lodovico Festa, Sergio Soave e Sandro Bondi, hanno aderito o sono vicini a Forza Italia."}
{"id": "237203", "revid": "123287121", "url": "https://it.wikipedia.org/wiki?curid=237203", "title": "Belsize Motors", "text": "Fondata nel 1901, la Belsize Motors era un'azienda automobilistica inglese con sede a Clayton, Manchester. Prima della I guerra mondiale fu uno dei principali costruttori dell'industria automobilistica britannica, con 1.200 dipendenti e una produzione di 50 veicoli alla settimana. La ditta produsse un'ampia gamma di modelli, ma non riusc\u00ec a prosperare negli anni 1920 e cess\u00f2 la produzione nel 1925. Le ultime auto furono progettate da Granville Bradshaw, con motori raffreddati ad olio, e vennero vendute col nome di \"Belsize-Bradshaws\". \nI modelli principali furono:"}
{"id": "237205", "revid": "29244", "url": "https://it.wikipedia.org/wiki?curid=237205", "title": "Giannutri", "text": ""}
{"id": "237206", "revid": "923674", "url": "https://it.wikipedia.org/wiki?curid=237206", "title": "Aldo Clementi", "text": "Biografia.\nHa iniziato in giovane et\u00e0 lo studio del pianoforte, sotto la guida di Giovanna Ferro, diplomandosi nel 1946 presso il Conservatorio Santa Cecilia di Roma. Nel 1947 si \u00e8 perfezionato con il pianista Pietro Scarpini a Siena. Inizia lo studio della composizione nel 1941 divenendo ben presto allievo di Alfredo Sangiorgi, con il quale entra in contatto con la musica della seconda scuola di Vienna e la dodecafonia; \u00e8 nell'immediato dopoguerra (a Vienna, nel 1947) che viene per la prima volta eseguita una sua composizione (\"Poesia di Rilke\" per soprano e pianoforte).\nNel 1952 si sposta a Roma dove diviene allievo di Goffredo Petrassi, sotto la cui guida si diploma nel 1954 sempre presso il Conservatorio Santa Cecilia. Dal 1955 al 1962 \u00e8 presente ai Ferienkurse di Darmstadt, dove vengono eseguite sue musiche; nel frattempo, nel 1956 ebbe la prima esecuzione importante di una sua opera alla Radio di Amburgo, per il ciclo \"Das neue Werk\" (\"Cantata\" su un frammento di Pedro Calder\u00f3n de la Barca, 1954).\nNella seconda met\u00e0 degli anni cinquanta ebbe modo di incontrare Bruno Maderna, iniziando cos\u00ec un rapporto che Clementi stesso definisce come \"di decisiva importanza\". Altrettanto fondamentali per la sua carriera sono state le esperienze presso lo Studio di Fonologia Musicale della Radiotelevisione Italiana di Milano, dove realizza lavori come \"Collage 2\" (1960), \"Collage 3 (Dies irae)\" (1967) e \"Collage 4 (Jesu, meine Freude)\" (1979). All'inizio degli anni sessanta \u00e8 tra i fondatori dell'associazione romana \"Nuova Consonanza\", assieme a Mauro Bortolotti, Franco Evangelisti, Domenico Guaccero e Francesco Pennisi.\nDal 1971 al 1992 ha tenuto la cattedra di Teoria musicale presso il DAMS della Facolt\u00e0 di Lettere dell'Universit\u00e0 di Bologna ed \u00e8 stato spesso invitato a tenere corsi e seminari di composizione presso varie istituzioni italiane e straniere. Ha ricevuto vari premi e riconoscimenti internazionali, tra cui il secondo premio del concorso della Societ\u00e0 Internazionale di Musica Contemporanea (SIMC) nel 1959, il primo premio della stessa manifestazione nel 1963 nonch\u00e9 il \"Premio Franco Abbiati della Critica Musicale Italiana\" assegnatogli nel 1992. Dal 2006 \u00e8 stato direttore onorario dell'Istituto Superiore di Studi Musicali \"Vincenzo Bellini\" di Catania.\nCarriera.\nDopo un primo periodo, corrispondente agli anni di studio, in cui il suo spirito era gi\u00e0 vicino a quello della Seconda scuola di Vienna, Clementi si avvicina allo strutturalismo nella seconda met\u00e0 degli anni cinquanta, nel momento in cui frequenter\u00e0 i famosi corsi a Darmstadt. La sua vicinanza ad ambienti artistico-pittorici quali il gruppo Forma 1, ad artisti quali Piero Dorazio, Achille Perilli, Antonio Sanfilippo ed altri, \u00e8 emblematica del suo interesse verso le arti visive, il quale sar\u00e0 di estrema importanza negli anni a venire. Quasi a voler creare un corrispettivo dell'arte informale, negli anni sessanta Clementi produce opere quali gli \"Informel\", le due \"Varianti\" ed i \"Reticoli\", brani dove il denso contrappunto cromatico (nella \"Variante A\" utilizza addirittura 144 parti reali) viene a costituire una sorta di continuum multistrato, in cui ogni singola voce viene annullata, affogata in una grande macchia sonora la cui \"texture\" \u00e8 in continuo movimento; per questi motivi il linguaggio musicale di Clementi \u00e8 spesso stato messo in rapporto con i \"dripping\" di Jackson Pollock, o i \"mobiles\" di Alexander Calder.\nSuccessivamente, gi\u00e0 dagli anni settanta Clementi evolver\u00e0 il suo linguaggio utilizzando materiali sempre pi\u00f9 diatonici, spesso provenienti da opere del passato (si veda anche l'uso frequente del tema BACH, o di melodie di corali), e sempre maggiore attenzione sar\u00e0 posta nei riguardi delle verticalit\u00e0 armoniche.\nTipico della produzione matura \u00e8 l'uso costante del \"rallentando\" applicato alle ripetizioni cicliche di uno stesso materiale, quasi a voler fare una sorta di \"ingrandimento\" progressivo degli artifici contrappuntistici, palesandone in modo pi\u00f9 esplicito il loro intrinseco funzionamento.\nLa sua musica viene correntemente eseguita e radiotrasmessa in Italia e all'estero, spesso commissionata da Enti di grande importanza (Teatro alla Scala di Milano, Biennale di Venezia, Accademia Filarmonica Romana, Accademia nazionale di Santa Cecilia a Roma, Orestiadi di Gibellina, solo per citare alcune realt\u00e0 italiane). Le musiche di Aldo Clementi sono edite da \"Suvini Zerboni\" (Milano).\nArchivio.\nLa collezione dei manoscritti di Aldo Clementi \u00e8 stata acquisita dalla Fondazione Paul Sacher di Basilea."}
{"id": "237207", "revid": "223378", "url": "https://it.wikipedia.org/wiki?curid=237207", "title": "Confederazione dei Comitati di Base", "text": "La Confederazione dei Comitati di Base, o Confederazione Cobas, oppure ConfCobas, \u00e8 una confederazione sindacale nata nel 1999 dalla fusione di Cobas Scuola (nati nel 1986-87) e Coordinamento nazionale Cobas.\nSi propone di dotare di una rete organizzativa comune tutti i comitati di base (per l'appunto Co.Bas, o Cobas) che ne condividano l'orientamento e che vi vogliano aderire.\nLa natura fortemente politica e culturale, oltre che sindacale, della Confederazione Cobas ne fa a tutti gli effetti un soggetto politico, collocabile alla sinistra delle confederazioni sindacali CGIL, CISL e UIL, in reazione alle quali nacquero i primi Comitati di Base nei primi anni '80.\nIl portavoce riconosciuto della Confederazione Cobas \u00e8 Piero Bernocchi, portavoce dei Cobas Scuola.\nLa Confederazione Cobas \u00e8 organizzata i 4 federazioni: Scuola, Pubblico Impiego, Sanit\u00e0 Ricerca e Universit\u00e0, Lavoro Privato (che raccoglie tutti i comparti del Privato tra cui TLC, Energia, Chimici, Cooperative Sociali, Trasporti, Poste, Metalmeccanici, Autostrade,Vigilanza privata) e da poco sta procedendo alla costituzione della Federazione Pensionati."}
{"id": "237208", "revid": "104458", "url": "https://it.wikipedia.org/wiki?curid=237208", "title": "Karen Putzer", "text": "Biografia.\nCarriera sciistica.\nStagioni 1995-1997.\nOriginaria di Nova Levante, fece parte del Gruppo Sportivo Fiamme Oro della Polizia di Stato. Debutt\u00f2 nel Circo bianco disputando, il 15 dicembre 1994 a Gressoney-La-Trinit\u00e9, uno slalom gigante valido per la Coppa Europa, chiudendo all'8\u00ba posto. In Coppa del Mondo esord\u00ec il 23 gennaio 1995 nello slalom gigante di Cortina d'Ampezzo, senza qualificarsi per la seconda manche.\nAi Mondiali juniores di Hoch-Ybrig 1996 vinse la medaglia d'oro nello slalom gigante, mentre nella successiva rassegna iridata giovanile di Schladming 1997 si aggiudic\u00f2 il titolo nel supergigante, nello slalom gigante e nella combinata. Sempre nel 1997 esord\u00ec anche ai Campionati mondiali: nella rassegna iridata di Sestriere tuttavia non concluse la prima manche dello slalom gigante.\nStagioni 1998-2002.\nIl 23 gennaio 1998, esattamente tre anni dopo il suo esordio e nella medesima localit\u00e0 ampezzana, ottenne il primo podio in Coppa del Mondo arrivando 3\u00aa in supergigante. Nel mese successivo prese parte ai XVIII Giochi olimpici invernali di , classificandosi 28\u00aa nel supergigante e 23\u00aa nello slalom gigante.\nAi Mondiali di Vail/Beaver Creek 1999 fu 25\u00aa nel supergigante e 21\u00aa nello slalom gigante; all'inizio della stagione successiva colse la prima vittoria in Coppa del Mondo, il 19 dicembre 1999 nel supergigante di Sankt Moritz. Ai Mondiali del 2001, svoltisi a Sankt Anton am Arlberg, conquist\u00f2 la medaglia d'argento nello slalom gigante, la medaglia di bronzo nella combinata e si classific\u00f2 14\u00aa nel supergigante. L'anno seguente, ai XIX Giochi olimpici invernali di , ottenne la medaglia di bronzo nel supergigante vinto dalla compagna di squadra Daniela Ceccarelli, mentre nello slalom gigante fu 10\u00aa.\nStagioni 2003-2006.\nLa sua miglior stagione di Coppa del Mondo fu quella 2002-2003: vinse cinque gare (tre slalom giganti e due supergiganti), giungendo 2\u00aa \u2013 con 470 punti in meno della croata Janica Kosteli\u0107 \u2013 nella classifica generale (prima italiana a salire sul podio della graduatoria generale), 3\u00aa in quella di supergigante e 2\u00aa in quella di gigante, vinta dalla svedese Anja P\u00e4rson per un solo punto. Invece ai Mondiali di Sankt Moritz di quell'anno non ottenne piazzamenti a podio: fu 20\u00aa nella discesa libera, 24\u00aa nel supergigante e 6\u00aa nello slalom gigante.\nDopo quella stagione vari problemi fisici la costrinsero a gareggiare con discontinuit\u00e0 e le impedirono di ripetere i brillanti risultati ottenuti in precedenza; prese comunque parte ai Mondiali di Bormio/Santa Caterina Valfurva 2005 (14\u00aa nel supergigante, 6\u00aa nello slalom gigante) e ai XX Giochi olimpici invernali di (14\u00aa nello slalom gigante), gli ultimi Giochi olimpici invernali della sua carriera.\nStagioni 2007-2009.\nSolo nel gennaio 2007, , ritorn\u00f2 alla vittoria nello slalom gigante di Coppa del Mondo disputato sull'Olimpia delle Tofane di Cortina d'Ampezzo; fu il suo ultimo successo nel circuito. Ai successivi Mondiali di \u00c5re si classific\u00f2 24\u00aa nello slalom gigante.\nPrese ancora parte a una rassegna iridata, Val-d'Is\u00e9re 2009 (20\u00aa nello slalom gigante) e gareggi\u00f2 per l'ultima volta in Coppa del Mondo in occasione dello slalom gigante di \u00c5re del 14 marzo 2009, chiuso al 21\u00ba posto. Da allora, sebbene non abbia mai annunciato ufficialmente il proprio ritiro dalle competizioni, non ha pi\u00f9 partecipato a gare internazionali; la sua ultima gara rimase cos\u00ec lo slalom gigante dei Campionati svizzeri 2009, disputato il 22 marzo a Sankt Moritz e non completato dalla Putzer.\nAltre attivit\u00e0.\nNel 2010 collabor\u00f2 come commentatrice tecnica con la rete televisiva italiana Sky Sport durante i XXI Giochi olimpici invernali di . Ha inoltre collaborato con RSI, Corriere della Sera e Montebianco. Dal 2016 \u00e8 stata anche commentatrice tecnica di alcune gare di sci alpino per conto di Eurosport Italia.\n\u00c8 giornalista pubblicista dal 19 aprile 2012 e nel 2014 ha vinto il premio universitario \"Euregio Giovani ricercatori\" per una ricerca sulla responsabilit\u00e0 degli sciatori in caso di distacco di una valanga. Sul medesimo argomento ha redatto la propria tesi di laurea in giurisprudenza, che ha discusso presso l'Universit\u00e0 di Trento il 16 marzo 2015, ottenendo il diploma con una votazione di 105/110.\nBilancio della carriera.\nAtleta polivalente, capace di esprimersi ad alto livello in tutte le discipline dello sci alpino (pur prediligendo supergigante e slalom gigante), con 8 successi \u00e8 una delle sciatrici italiane pi\u00f9 vincenti della storia della Coppa del Mondo. Ad essi si aggiungono una medaglia olimpica e due mondiali, oltre a vari altri risultati di prestigio nei circuiti di gara internazionali. \u00c8 inoltre la prima sciatrice italiana ad essere riuscita a salire sul podio nella classifica generale di Coppa del Mondo (ove si piazz\u00f2 seconda nell'edizione 2003).\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSG = supergigante\nGS = slalom gigante\nCoppa Europa.\nCoppa Europa - vittorie.\nLegenda:\nSG = supergigante\nGS = slalom gigante\nSouth American Cup.\nSouth American Cup - vittorie.\nLegenda:\nSG = supergigante"}
{"id": "237211", "revid": "1305772", "url": "https://it.wikipedia.org/wiki?curid=237211", "title": "Uprising (Bob Marley)", "text": "Uprising \u00e8 un album del cantante reggae Bob Marley e del suo gruppo, The Wailers, pubblicato nel 1980.\nIl disco.\nIl disco, registrato al Dynamics Studio, \u00e8 il decimo inciso per la Island Records nonch\u00e9 l'ultimo previsto dal contratto. \"Uprising\" \u00e8 anche l'ultimo album effettivamente realizzato da Bob Marley, in quanto del successivo, \"Confrontation\", il cantante defin\u00ec solo il nome.\nL'album contiene una delle canzoni pi\u00f9 popolari di Bob Marley, \"Redemption Song\", oltre alla \"uptempo\", \"Could You Be Loved\".\nL'album \u00e8 stato ristampato con l'aggiunta di due bonus tracks nel 2001.\nTra le tappe dell\"'Uprising Tour\" ci furono anche due date italiane: il 27 giugno 1980 allo Stadio San Siro di Milano e il giorno seguente allo Stadio Comunale di Torino.\nTracce.\nLato A\nLato B\nBonus tracks ristampa 2001"}
{"id": "237214", "revid": "599013", "url": "https://it.wikipedia.org/wiki?curid=237214", "title": "Ingemar Stenmark", "text": "Con 86 successi in Coppa del Mondo (46 in slalom gigante e 40 in slalom speciale), ottenuti tra il 1974 e il 1989, \u00e8 lo sciatore pi\u00f9 vincente nella storia dello sci alpino. Nel suo palmar\u00e8s vanta inoltre due titoli olimpici, cinque iridati, tre Coppe del Mondo generali e quindici di specialit\u00e0. \u00c8 considerato uno dei pi\u00f9 grandi sciatori di tutti i tempi nelle discipline tecniche (slalom e gigante).\nL'asteroide Stenmark \u00e8 stato cos\u00ec chiamato in suo onore.\nBiografia.\nNato in Lapponia, a Joesj\u00f6 (comune di Storuman, nella provincia di Norrland), la sua famiglia si trasfer\u00ec in seguito nella vicina T\u00e4rnaby quando Stenmark aveva quattro anni e divenne amico di un altro ragazzino, Stig Strand, che avrebbe poi vinto la Coppa del Mondo di slalom speciale. Quattro anni dopo partecip\u00f2 al Trofeo Topolino classificandosi 14\u00ba. Fu scoperto giovanissimo dal tecnico italiano Ermanno Nogler, che lo segu\u00ec per tutta la carriera e con il quale form\u00f2 una coppia indissolubile, tanto che i due si ritirarono insieme dal Circo bianco.\nStagioni 1974-1975.\nL'atleta svedese, che decise con scelta innovativa di affidarsi per la fornitura degli sci alla ditta jugoslava Elan, esord\u00ec in Coppa del Mondo a diciassette anni, l'8 dicembre 1973 sul classico tracciato di Val-d'Is\u00e8re in Francia, giungendo 46\u00ba in slalom gigante. Nella stessa stagione, nel febbraio dell'anno seguente, partecip\u00f2 per la prima volta a una rassegna iridata, i Mondiali tenutisi a Sankt Moritz; in quell'occasione ottenne il 9\u00ba posto nello slalom gigante. Nemmeno un mese dopo, il 2 marzo, sal\u00ec non ancora diciottenne per la prima volta sul podio in Coppa del Mondo nella stessa specialit\u00e0 a Voss, in Norvegia, giungendo 3\u00ba alle spalle dell'italiano Gustav Th\u00f6ni, suo futuro grande rivale, e dell'austriaco Hansi Hinterseer. A conferma dei progressi che il giovane svedese stava dimostrando, si aggiudic\u00f2 anche alcune gare di Coppa Europa e la medaglia d'oro nello slalom gigante agli Europei juniores di Jasn\u00e1.\nLa successiva stagione 1974-1975 si apr\u00ec con buoni risultati in Coppa Europa, dove ottenne una vittoria a Vipiteno, subito seguita il 17 dicembre dal primo successo in Coppa del Mondo, in slalom speciale sul difficile tracciato della 3-Tre di Madonna di Campiglio; Stenmark in quella circostanza precedette nell'ordine gli italiani Paolo De Chiesa e Fausto Radici. Con l'arrivo del nuovo anno, Stenmark infil\u00f2 una decina di podi in serie, che lo portarono a un passo dal conquistare la sua prima Coppa del Mondo assoluta poich\u00e9 lo sciatore svedese fu co-protagonista, il 23 marzo 1975 in Val Gardena in Italia assieme all'atleta di casa Th\u00f6ni, di una delle gare pi\u00f9 celebri dello sci alpino: la coppa di cristallo di quell'anno fu infatti assegnata all'azzurro nell'ultimo slalom parallelo.\nStagioni 1976-1978.\nNella stagione caratterizzata dai XII Giochi olimpici invernali di e dai primi segni di calo di rendimento delle prestazioni da parte della Valanga azzurra, Stenmark inanell\u00f2 una serie di successi in slalom speciale (sette su sette gare disputate), ma anche in slalom gigante; questi risultati gli consentirono di vincere la classifica generale e le Coppe di entrambe le specialit\u00e0. Alle sue prime Olimpiadi lo svedese vinse la medaglia di bronzo nello slalom gigante (valido anche per i Mondiali 1976), nella gara che vide primeggiare lo svizzero Heini Hemmi davanti al connazionale Ernst Good; Non complet\u00f2 invece la prova di slalom speciale\nLa stagione 1976-1977 prosegu\u00ec sulla falsariga della precedente; lo svedese riconquist\u00f2 classifica generale e Coppa di slalom (in gigante arriv\u00f2 a pari merito con Heini Hemmi, ma quest'ultimo vinse per migliori piazzamenti), con un ruolino di marcia impressionante: vinse infatti sette slalom speciali su dieci, ma anche tre slalom giganti, dominando le specialit\u00e0 tecniche. Il 1978 fu, se possibile, anche pi\u00f9 ricco di soddisfazioni per lo sciatore di T\u00e4rnaby; infatti in quell'annata, oltre a non farsi sfuggire l'ennesima tripletta di coppe di cristallo (Coppa del Mondo assoluta, Coppa del Mondo di slalom gigante e Coppa del Mondo di slalom speciale), Stenmark rimpingu\u00f2 il palmar\u00e8s anche con due ori, nelle due specialit\u00e0 tecniche, ai Mondiali disputati a Garmisch-Partenkirchen.\nStagioni 1979-1980.\nA questo punto per\u00f2 la Federazione Internazionale Sci introdusse nella Coppa del Mondo un nuovo metodo di calcolo dei punteggi che svantaggiava particolarmente lo svedese: infatti con il nuovo regolamento potevano essere conteggiati solo i punti di un numero limitato di gare per specialit\u00e0, in modo tale da favorire gli atleti polivalenti e gli specialisti della combinata, anche se di qualit\u00e0 tecnica inferiore, cosa di cui lo stesso svedese si lament\u00f2 in seguito. Fu cos\u00ec che lo svizzero Peter L\u00fcscher risult\u00f2 vincitore della Coppa generale nel 1978-1979 grazie a tre sole vittorie (tra le quali figuravano due combinate): nonostante il fatto che in quella stagione Stenmark si fosse aggiudicato tutti i dieci slalom giganti in palio, oltre a tre slalom speciali, Stenmark giunse solo 5\u00ba in classifica generale.\nL'atleta scandinavo aveva comunque altri obiettivi da perseguire; il pi\u00f9 importante di questi era l'oro olimpico. L'occasione si present\u00f2 ai XIII Giochi olimpici invernali di : pur non trascurando la Coppa del Mondo, dove giunse 2\u00ba nella classifica generale staccato di quattro punti dal vincitore Andreas Wenzel e terminando a podio in tutte le 14 gare disputate, colse l'unico successo che ancora gli mancava e l'oro, anzi gli ori (nello slalom gigante e nello slalom speciale), furono conquistati come da previsioni. In questo frangente le medaglie erano inoltre valide anche ai fini dei Mondiali 1980, consentendo all'atleta di cogliere un trionfo completo. In quella stagione di Coppa del Mondo interruppe la striscia di 15 successi consecutivi in slalom gigante, terminando 3\u00ba a Oberstaufen.\nStagioni 1981-1982.\nNonostante la rinuncia alla polivalenza, Stenmark gareggi\u00f2 anche in discesa libera, nonostante non si trovasse a suo agio con le velocit\u00e0. Scelse come teatro l'impegnativa Streif di Kitzb\u00fchel in Austria, che il 17 gennaio 1981 affront\u00f2 con cautela giungendo al traguardo 34\u00ba con un ritardo di oltre dieci secondi dal vincitore, riuscendo tuttavia a piazzarsi 3\u00ba nella combinata con lo slalom di Oberstaufen, in Germania Ovest. La stagione 1980-1981 vide Stenmark vincere per l'ultima volta entrambe le classifiche di slalom gigante e di slalom speciale; sal\u00ec sul podio in 19 gare su 20 disputate e in quell'annata emerse un suo nuovo agguerrito avversario, lo statunitense Phil Mahre, che come lo svedese conquist\u00f2 tre Coppe del Mondo generali.\nNel 1982 in Coppa del Mondo non ottenne risultati di rilievo e in slalom gigante, dopo 37 podi consecutivi, dovette accontentarsi del 7\u00ba posto a Cortina d'Ampezzo il 15 dicembre. Vinse la medaglia d'oro nello slalom speciale ai Mondiali di Schladming, dove nello slalom gigante invece si vide sopravanzare da Steve Mahre: fu infatti il fratello gemello di Phil a indossare l'oro iridato. Stenmark fu comunque argento e con queste due medaglie, le ultime che riusc\u00ec ad aggiudicarsi tra Olimpiadi e Mondiali, fiss\u00f2 il totale complessivo a sette.\nStagioni 1983-1989.\nLa Coppa del Mondo 1983 fu contraddistinta dalla vittoria \"ex aequo\" della Coppa del Mondo di slalom speciale con l'amico di infanzia Stig Strand. Infatti i due sciatori di T\u00e4rnaby conclusero le competizioni con lo stesso punteggio, nonostante Stenmark fosse riuscito a vincere una gara in pi\u00f9 del compaesano. L'ultima Coppa di specialit\u00e0 venne aggiunta alla bacheca di Stenmark nel 1983-1984, in slalom gigante. Per tentare di rivincere la Coppa del Mondo si ciment\u00f2 anche nelle prove veloci: nel 1984, in occasione del supergigante di Garmisch-Partenkirchen del 29 gennaio concluse 5\u00ba nella nuova specialit\u00e0, da poco introdotta nel calendario di Coppa. A Stenmark non fu concesso di partecipare ai XIV Giochi olimpici invernali di a causa del suo status di \"professionista\", in quanto in possesso della cosiddetta licenza B, e non pot\u00e9 quindi difendere le medaglie d'oro vinte nell'edizione precedente.\nLe ultime stagioni videro pian piano calare le prestazioni del fuoriclasse svedese, anche per l'emergere di nuovi atleti, quali l'austro-lussemburghese Marc Girardelli e l'elvetico Pirmin Zurbriggen. Stenmark fu presente anche ai Mondiali del 1985, disputati a Bormio, dove sfior\u00f2 il podio nello slalom speciale piazzandosi al 4\u00ba posto. Nella rassegna iridata di Crans-Montana, due anni dopo, giunse 10\u00b0 nello slalom gigante e 5\u00b0 nello slalom speciale.\nAi XV Giochi olimpici invernali di Stenmark, ormai agli sgoccioli della carriera, torn\u00f2 a partecipare nuovamente alle competizioni olimpiche e concluse 5\u00b0 nello slalom speciale, mentre non termin\u00f2 lo slalom gigante. L'ultima annata agonistica di Stenmark fu contraddistinta dai Mondiali di Vail 1989, dove fu 6\u00b0 nello slalom gigante, e dal suo ultimo successo in Coppa del Mondo, nonch\u00e9 ultimo podio; a trentatr\u00e9 anni e dopo aver militato quasi sedici anni in Coppa del Mondo, il 19 febbraio 1989 pot\u00e9 brindare nel gigante di Aspen alla vittoria numero 86. Un mese dopo a Shigak\u014dgen disput\u00f2 l'ultima gara in carriera, concludendo 4\u00ba nello slalom gigante di Coppa del Mondo disputato il 9 marzo.\nBilancio della carriera.\nIngemar Stenmark \u00e8 considerato dalla maggior parte della critica il pi\u00f9 grande sciatore di tutti i tempi, anche se non \u00e8 stato lo sciatore pi\u00f9 completo della storia dello sci, perch\u00e9 per sua scelta non partecip\u00f2 alle gare di discesa libera. Per questo motivo non pu\u00f2 vantare medaglie olimpiche in tutte le specialit\u00e0 come Jean-Claude Killy o Toni Sailer e ha sette medaglie d'oro iridate invece delle nove del norvegese Kjetil Andr\u00e9 Aamodt che per\u00f2 ne vinse quattro in combinata, una gara giudicata da molti un mero espediente tecnico. Gli fu anche impedito di partecipare alle Olimpiadi di Sarajevo per questioni di status, avendo la licenza \"B\" che gli permetteva le sponsorizzazioni, allora vietate alle Olimpiadi. Ha vinto anche meno coppe di cristallo generali di altri colleghi, ma la lunga serie di secondi posti (ben sei) fu dovuta alla modifica regolamentare creata ad hoc per favorire la polivalenza, danneggiando lo svedese che aveva dominato le coppe precedenti. Tuttavia Stenmark, soprannominato \"Ingo\", rimane lo sciatore alpino maschile che pi\u00f9 caratterizz\u00f2, e per un tempo cos\u00ec prolungato, la Coppa del Mondo. Il suo record di vittorie nelle discipline tecniche dura da decenni. Solo Franz Klammer fu per la discesa libera, sia pur per un solo triennio, quello che Stenmark fu per slalom gigante e slalom speciale per ben dodici anni.\nNel periodo 1975-1984, l'apice della carriera dello sciatore, Stenmark domin\u00f2 su tutte le piste che hanno fatto la storia dello sci alpino. Sempre in quegli anni realizz\u00f2 il record assoluto di distacco inflitto in Coppa del Mondo al secondo classificato, ottenuto il 4 febbraio 1979 nello slalom gigante di Jasn\u00e1, quando stacc\u00f2 di 4 secondi e 6 centesimi lo jugoslavo Bojan Kri\u017eaj; \u00e8 suo anche il record di distacco relativo allo slalom speciale, registrato il 7 gennaio 1982 a Kitzb\u00fchel: 3 secondi e 16 centesimi nei confronti di Phil Mahre. Nonostante tale dominio, non gli mancarono affatto rivali sia nello slalom speciale con il liechtensteinese Andreas Wenzel e gli stessi Mahre e Kri\u017eaj, sia nello slalom gigante con gli svizzeri Heini Hemmi e Jo\u00ebl Gaspoz o in entrambi, come i grandi Gustav Th\u00f6ni e Marc Girardelli. Il fuoriclasse svedese inoltre riusc\u00ec a vincere tutti gli slalom giganti disputati in una stagione (dieci su dieci nel 1978-1979, quando ottenne anche tre successi in slalom speciale per un totale complessivo di tredici vittorie), risultato che ancora non \u00e8 stato eguagliato da altri atleti. Lo sciatore di T\u00e4rnaby pu\u00f2 anche vantare nove titoli nazionali ai Campionati svedesi, quattro in slalom gigante e cinque in slalom speciale.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nGS = slalom gigante\nSL = slalom speciale\nStatistiche.\nTra gare di Coppa del Mondo, Mondiali e Olimpiadi Stenmark ha ottenuto i seguenti risultati:\nRiconoscimenti.\nDurante la sua carriera Stenmark fu uno degli idoli dello sport svedese; ci\u00f2 non cambi\u00f2 nemmeno quando, per motivi fiscali, si trasfer\u00ec nel Principato di Monaco . Stenmark nel 1996 ha vinto i Campionati svedesi delle superstar.\nAssieme a Borg, Jan-Ove Waldner e Anja P\u00e4rson \u00e8 l'unico ad aver ricevuto per due volte (nel 1975 e nel 1978) la Medaglia d'oro dello Svenska Dagbladet, il premio assegnato dal quotidiano \"Svenska Dagbladet\" al miglior sportivo svedese dell'anno. Nel 1979 fu premiato con la Medaglia Holmenkollen, una delle massime onorificenze sportive dello sci, tradizionalmente attribuita ai campioni dello sci nordico: Stenmark \u00e8 uno dei pochissimi sciatori alpini ad averla ricevuta. Lo stesso anno si aggiudic\u00f2 anche il premio Jerringpriset, appena istituito, attribuito dalla sezione sportiva della Sveriges Radio, l'emittente radiofonica pubblica del paese scandinavo. Lo sciatore ottenne la stessa onorificenza anche l'anno seguente."}
{"id": "237217", "revid": "2048534", "url": "https://it.wikipedia.org/wiki?curid=237217", "title": "Poema", "text": "Un poema (dal greco \u03c0\u03bf\u03b9\u03ad\u03c9 - \"poi\u00e8o\" - anticamente i \"po\u00e8mati\") \u00e8 una composizione letteraria in versi, per lo pi\u00f9 di carattere narrativo o didascalico e di ampia estensione, spesso suddivisa in pi\u00f9 parti.\nCon questo termine si intende generalmente il genere letterario che comprende tali composizioni.\nL'uso di tale termine, in tempi moderni e accogliendo l'accezione di lingua francese, \u00e8 talvolta esteso anche a componimenti pi\u00f9 brevi e di carattere lirico, nonch\u00e9 pu\u00f2 essere riferito ad una composizione musicale (poema sinfonico).\nTematiche.\nI principali temi trattati nei poemi sono:\nTipi di poema.\nUn poema pu\u00f2 avere vario tono ed argomento e si pu\u00f2 distinguere fra l'altro, a seconda della materia, in:\nI poemi pi\u00f9 conosciuti.\nFra i poemi pi\u00f9 conosciuti vi sono:"}
{"id": "237218", "revid": "125043864", "url": "https://it.wikipedia.org/wiki?curid=237218", "title": "Maggese", "text": "Il maggese \u00e8 una pratica agricola che consiste nella messa a riposo di un appezzamento di terreno per restituirgli fertilit\u00e0. Il termine indica, per estensione, lo stesso terreno sottoposto a tale pratica, nonch\u00e9 il complesso delle operazioni necessarie per realizzarla.\nLa tecnica della rotazione \u00e8 utilizzata principalmente in agricoltura e negli avvicendamenti colturali generalmente in zone a clima caldo - arido. Il maggese rappresenta un'annata di \"riposo\" del terreno con lavorazioni periodiche capaci di tenerlo pulito da erbe infestanti e contemporaneamente mosso in superficie. La forma classica prevede quattro lavorazioni del terreno (arature) che si susseguono, distanziate di circa 45 giorni, da marzo ad agosto, e possiedono profondit\u00e0 variabile: molto leggera l'ultima e pi\u00f9 profonde la prima e la terza.\nDalla raccolta della coltura precedente alla prima lavorazione nasce e si sviluppa durante l'autunno-inverno una vegetazione spontanea la cui produzione (erba) pu\u00f2 esser sfruttata per l'alimentazione animale. Viene messo al riposo per 1 o pi\u00f9 anni.\nGli effetti del maggese sono vari:\nEtimologia.\nMaggese viene dal latino \"Maius\" (maggio). Era, infatti, in quel mese che si era soliti dissodare il campo.\nUsi principali.\nDurante la coltivazione le piante assorbono dal terreno non solo acqua ma anche nutrienti minerali, indispensabili per la loro crescita, togliendoli cos\u00ec dal terreno. Per permettere la loro ricostituzione viene lasciato il terreno a maggese, lasciando mineralizzare la sostanza organica e permettendo il miglioramento della struttura fisica del suolo, anche attraverso l'apporto di idrometeore.\nSe un terreno diventa arido, ovvero senza sali, diventa impossibile la coltivazione (). Per questo la \"rotazione delle colture\" prevede il maggese.\nAltro fattore rilevante \u00e8 che alle piante assai spesso si associano patogeni (virus, batteri, funghi, fanerogame, ecc.) i quali sono specifici di una determinata coltura: ponendo il terreno a maggese e/o effettuando rotazioni si riduce l'inoculo del patogeno.\nSostituzione del maggese.\nNel XVII secolo, in Inghilterra, durante la rivoluzione agricola, per aumentare la redditivit\u00e0 dell'azienda agraria, il maggese venne sostituito dalle coltivazioni foraggere, quelle che cio\u00e8 producono il cibo per il bestiame. Ci\u00f2 produsse un incremento delle risorse agricole a disposizione dell'allevamento, con conseguente aumento dei capi di bestiame. Tutto ci\u00f2 senza perdere la funzione di reintegro di nutrienti minerali che forniva il maggese: infatti le piante foraggere sono azotofissatrici e fertilizzano il terreno."}
{"id": "237225", "revid": "14691", "url": "https://it.wikipedia.org/wiki?curid=237225", "title": "Kombe", "text": ""}
{"id": "237226", "revid": "14691", "url": "https://it.wikipedia.org/wiki?curid=237226", "title": "Mongale", "text": ""}
{"id": "237227", "revid": "14691", "url": "https://it.wikipedia.org/wiki?curid=237227", "title": "Mongola", "text": ""}
{"id": "237228", "revid": "8596", "url": "https://it.wikipedia.org/wiki?curid=237228", "title": "Charles J. Haughey", "text": ""}
{"id": "237229", "revid": "287204", "url": "https://it.wikipedia.org/wiki?curid=237229", "title": "Ernst Rohm", "text": ""}
{"id": "237230", "revid": "23390", "url": "https://it.wikipedia.org/wiki?curid=237230", "title": "Ernst Roehm", "text": ""}
{"id": "237231", "revid": "2039709", "url": "https://it.wikipedia.org/wiki?curid=237231", "title": "Alpi italiane", "text": "Le Alpi italiane sono la parte della catena montuosa alpina che si estende nel territorio italiano, su una lunghezza di circa ed una superficie quasi , pari al 27,3% della superficie totale delle Alpi, comprendendo circa una ventina di sezioni, raggruppate tradizionalmente in tre grandi settori: Alpi occidentali, centrali ed orientali.\nCaratterizzano il territorio di sette regioni dell'Italia settentrionale: Liguria, Piemonte, Valle d'Aosta, Lombardia, Trentino Alto Adige, Veneto, Friuli Venezia Giulia, incidendo profondamente sul modo di vivere, sulle tradizioni, sull'economia. Valle d'Aosta e Trentino-Alto Adige, in particolare, hanno il loro territorio completamente compreso nell'area alpina. Formano un grande arco con concavit\u00e0 a sud, che racchiude la Pianura Padana e segna per lunghi tratti il confine tra Italia e Francia, Svizzera, Austria e Slovenia; costituisce da sempre, in tal modo, il tramite tra le culture mediterranee e quelle dell'Europa centrale, fungendo nei secoli a volte da barriera, altre volte da luogo d'incontro. \nDescrizione.\nLa Bocchetta di Altare o Colle di Cadibona segna convenzionalmente il punto di unione tra la catena alpina e la catena appenninica, mentre il Passo di Vrata (879\u00a0m), in territorio croato, \u00e8 il punto in cui la tradizione indica la congiunzione con le Alpi Dinariche. In questo modo la citt\u00e0 di Savona segna l'inizio delle Alpi italiane, mentre la citt\u00e0 di Fiume ne segna la fine. \nLa vetta pi\u00f9 alta delle Alpi italiane, confinante con la Francia, \u00e8 il Monte Bianco (4809\u00a0m); \u00e8 nel settore delle Alpi Graie, nelle Alpi occidentali. Il Monte Bianco, con i suoi 4.808\u00a0m d'altezza, \u00e8 anche la montagna pi\u00f9 alta di tutte le Alpi e d'Europa. Delle ventitr\u00e9 vette alpine che superano i 3.500 metri di altitudine, dodici sorgono nelle Alpi italiane, a volte interamente in territorio nazionale, a volte sulla linea di confine:\nLo spartiacque alpino costituisce quasi ovunque il confine di stato italiano, come risulta dall'elenco seguente.\nNel settore delle Alpi orientali, invece, lo spartiacque \u00e8 invece interamente compreso nel territorio della Slovenia; esso divide i fiumi tributari del mare Adriatico da quelli tributari della Sava, a sua volta affluente del Danubio.\nLe rocce di cui sono costituite le Alpi Italiane sono per lo pi\u00f9 di due qualit\u00e0: granitiche-cristalline (ad esempio il Monte Bianco ed il Monte Rosa) e calcaree (ad esempio le Dolomiti e le Prealpi).\nCriteri di suddivisione.\nEsistono vari criteri di suddivisione delle Alpi italiane, adottati a seconda del contesto e dello scopo.\nPartizione delle Alpi del 1926.\nNel 1924 il Comitato Geografico Nazionale, in occasione del IX Congresso Geografico Italiano, ha pubblicato il documento \"Nomi e limiti delle grandi parti del Sistema Alpino\"; il documento \u00e8 conosciuto con il nome di Partizione delle Alpi, ed \u00e8 stato ufficializzato nel 1926. \u00c8 tuttora utilizzata in numerosissimi testi didattici e studi, a volte con alcuni aggiornamenti. Nel documento si prende in considerazione tutta la catena alpina, e non solo la parte ricadente in Italia. \nPer quanto riguarda le Alpi italiane, la partizione del 1926 ne considera limiti estremi il Colle di Cadibona a ovest e il Passo di Vrata ad est; suddivide inoltre la catena nelle seguenti \"grandi parti\", \"sezioni\" e \"gruppi\":\nSuddivisione didattica tradizionale.\nIn ambito didattico \u00e8 molto diffusa una suddivisione delle Alpi italiane che ha molte corrispondenze in quella della Partizione delle Alpi, ma anche qualche differenza non sostanziale, motivata da esigenze didattiche. \nTra i punti ripresi dalla Partizione delle Alpi ci sono:\nTra le differenze c'\u00e8 il fatto che il tratto della catena principale che fa da confine tra Alto Adige ed Austria \u00e8 spesso denominato \"Alpi Atesine\", denominazione non presente nella Partizione del 1926, che include invece il tratto occidentale delle Alpi Atesine nelle Alpi Retiche (tra il Passo di Resia e il Passo del Brennero) e il tratto orientale nelle Alpi Noriche (tra il Passo del Brennero e la Sella di Dobbiaco). \nAltra differenza, derivante dalla precedente, \u00e8 la corrispondenza perfetta tra le tre grandi parti delle Alpi e i confini nazionali italiani: \nQuesta semplicit\u00e0 di corrispondenze tra elementi di Geografia fisica e politica, assente in altri criteri di ripartizione, \u00e8 utile a livello didattico.\nInfine, la denominazione della Partizione delle Alpi \"Prealpi Trivenete\", che indica le Prealpi del Veneto e del Friuli - Venezia Giulia, non \u00e8 utilizzata. A volte \u00e8 sostituita dall'espressione \"Prealpi Venete\", ma molto spesso \u00e8 suddivisa in Prealpi Venete (intendendo con tale espressione solo la parte ricadente in Veneto), Prealpi Carniche (in Friuli) e Prealpi Giulie (in Venezia Giulia). Anche in questo caso la didattica sceglie la semplicit\u00e0 di corrispondenze tra elementi di Geografia fisica e politica.\nSi d\u00e0 di seguito lo schema della pi\u00f9 comune suddivisione didattica, con i limiti geografici di ciascun settore. \u00c8 diffusa nelle scuole una mnemotecnica utile a memorizzare le varie sezioni della catena principale delle Alpi attraverso la frase \"Ma con gran pena le reti Attilio cala gi\u00f9\", o altre simili.\nSuddivisione Orografica Internazionale Unificata del Sistema Alpino.\nNel 2005 \u00e8 stata pubblicata la classificazione Suddivisione Orografica Internazionale Unificata del Sistema Alpino, nota anche con l'acronimo \"SOIUSA\", allo scopo di uniformare le denominazioni utilizzate negli stati dell'area alpina. Questa suddivisione prende in considerazione tutto l'insieme della catena alpina.\nPer quanto riguarda le Alpi italiane, la suddivisione si compone di 13 sezioni e 60 raggruppamenti, a loro volta suddivisi in gruppi. A causa della prospettiva internazionale adottata, esistono notevoli differenze tra il \"SOIUSA\" e gli altri criteri di suddivisione esposti nei capitoli precedenti (\"Partizione delle Alpi\" e suddivisione didattica tradizionale italiana): anzitutto la catena alpina non \u00e8 suddivisa nelle tre parti delle Alpi Occidentali, Centrali ed Orientali, ma in due \"grandi parti\" (Alpi Orientali ed Alpi Occidentali), che a loro volta comprendono cinque \"grandi settori\" (Alpi Sud-occidentali, Alpi Nord-occidentali, Alpi Centro-orientali, Alpi Nord-orientali e Alpi Sud-orientali); inoltre, il limite orientale delle Alpi non \u00e8 considerato il Passo di Vrata, escludendo la Venezia Giulia ed in particolare il Carso dall'area alpina; infine alcune sezioni tradizionali non sono prese in considerazione, ma sono sostituite da altre con altri nomi. Le sezioni sono definite da confini di aree e non da valichi di separazione. Si riporta di seguito la suddivisione delle sole Alpi italiane, secondo il criterio della \"SOIUSA\".\nPrealpi italiane.\nCome si nota negli elenchi dei capitoli precedenti, alcuni tratti della catena alpina sono detti \"Prealpi\". Si tratta dei rilievi montuosi tipicamente meno alti rispetto alla fascia mediana delle Alpi e posti a contorno di essa. Si estendono sia sul versante esterno, sia su quello italiano, in particolare in Lombardia, Veneto e Friuli - Venezia Giulia; non ci sono invece in Piemonte e in Valle d'Aosta: le Alpi Occidentali non hanno settori prealpini nel versante italiano. Tutti i criteri pi\u00f9 comuni di suddivisione della catena, al di l\u00e0 delle differenti denominazioni e di piccole variazioni di estensione, concordano sull'identificare in Italia questi settori prealpini:\nPer la precisione, secondo la SOIUSA, le Prealpi Lombarde non costituiscono una sezione autonoma ma tre diverse unit\u00e0 (sezione delle Prealpi Luganesi, sottosezione delle Alpi e Prealpi Bergamasche, sezione delle Prealpi Bresciane e Gardesane); secondo la Partizione delle Alpi, inoltre, le Prealpi Venete, Carniche e Giulie sono comprese nel settore denominato \"Prealpi Trivenete\".\nI vari settori alpini.\nAlpi Liguri.\nLe Alpi Liguri vanno dal Colle di Cadibona fino al Colle di Tenda. Secondo la Partizione delle Alpi, non costituiscono una sezione autonoma, ma un gruppo delle Alpi Marittime. Secondo la Suddivisione Orografica Internazionale Unificata del Sistema Alpino, invece, sono una sezione a s\u00e9 stante. \nLa cima pi\u00f9 elevata delle Alpi Liguri \u00e8 la Punta Marguareis (2651\u00a0m). Altre vette importanti sono il Monte Mongioie (2630\u00a0m), la Cima delle Saline (2612\u00a0m) il Pizzo d'Ormea (2476\u00a0m), il Monte Bertrand (2481\u00a0m) e il Monte Saccarello (2201\u00a0m, che \u00e8 anche la cima pi\u00f9 alta della Liguria).\nNei pressi del Monte Saccarello ci sono le sorgenti del Tanarello e nei pressi del Mongioie e del Marguareis quelle del Negrone che, unendosi, danno origine al Tanaro, il pi\u00f9 importante affluente di destra del Po (1/5 delle acque del Po \u00e8 contributo del Tanaro). Attorno al Marguareis e al Mongioie si trova una zona carsica molto nota anche a livello europeo con grotte, pozzi e cunicoli che superano i 100\u00a0km di estensione e i 1000\u00a0m di profondit\u00e0.\nAlpi Marittime.\nLe Alpi Marittime, secondo la Partizione delle Alpi, formano una sezione che comprende anche le Alpi Liguri e che va dal Colle di Cadibona al Colle della Maddalena. \nSecondo la Suddivisione Orografica Internazionale Unificata del Sistema Alpino, invece, questo tratto alpino non comprende le Alpi Liguri e non costituisce una sezione autonoma, ma una sottosezione delle Alpi Marittime e Prealpi di Nizza, che va dal Colle di Tenda al Colle della Maddalena. \nLa cima pi\u00f9 elevata \u00e8 la cima sud del massiccio dell'Argentera (3297\u00a0m). Dal punto di vista geologico, le Marittime sono caratterizzate da una forte variabilit\u00e0: si alternano, infatti, rocce calcaree e dolomitiche (che caratterizzano, ad esempio, la Valle Stura di Demonte), a rocce granitiche (fra tutti, il massiccio cristallino dell'Argentera in Valle Gesso), tutte fortemente modellate dall'azione erosiva millenaria dei ghiacciai.\nAlpi Cozie.\nLe Alpi Cozie si estendono tra il Colle della Maddalena e quello del Moncenisio, da cui discende la Val di Susa, percorsa dal fiume Dora Riparia. Questa valle \u00e8 percorsa da una delle principali vie di comunicazione tra l'Italia (Torino) e la Francia e fa capo ad un altro notevole valico chiamato Colle del Monginevro. Le Alpi Cozie sono dominate dal Monviso (3841\u00a0m), da cui nasce il Po. \nLe Alpi Cozie sono una sezione autonoma sia secondo la Partizione delle Alpi, sia secondo la Suddivisione Orografica Internazionale Unificata del Sistema Alpino ed anche secondo la suddivisione didattica tradizionale italiana.\nSono ulteriormente suddivise in tre raggruppamenti: Alpi Cozie Meridionali o Alpi del Monviso; Alpi Cozie Centrali o Alpi del Monginevro; Alpi Cozie Settentrionali o Alpi del Moncenisio.\nAlpi Graie.\nLe Alpi Graie sono comprese tra il Moncenisio ed il Col Ferret. I gruppi montuosi pi\u00f9 notevoli di questo tratto alpino sono il massiccio del Monte Bianco, la vetta pi\u00f9 alta delle Alpi (4808\u00a0m), ed il Gruppo del Gran Paradiso (4061\u00a0m). Tra questi due gruppi montuosi si apre il Colle del Piccolo San Bernardo, attraverso il quale si passa dalla Valle d'Aosta in Francia (Val-d'Is\u00e8re-Rodano). \nLe Alpi Graie sono una sezione autonoma sia secondo la Partizione delle Alpi, sia secondo la Suddivisione Orografica Internazionale Unificata del Sistema Alpino ed anche secondo la suddivisione didattica tradizionale italiana.\nSi suddividono in: Alpi Graie Meridionali (Rocciamelone), Alpi Graie Occidentali (Gran Paradiso, Rosa dei Banchi e Emilius-Tersiva), Alpi Graie Centrali (Grande Sassi\u00e8re-Tsanteleina e Rutor-L\u00e9chaud) e Alpi Graie Settentrionali (Monte Bianco).\nAlpi Pennine.\nLe Alpi Pennine sono comprese tra il Col Ferret ed il Passo del Sempione e costituiscono un potente bastione ed un maestoso complesso glaciale. Spiccano in esso vette di poco inferiori in altitudine al Monte Bianco, come il Cervino (4478\u00a0m) ed il Monte Rosa (4638\u00a0m). Presentano un solo valico importante, il Gran San Bernardo, che collega la Valle d'Aosta alla valle del Rodano.\nLe Alpi Pennine sono una sezione autonoma sia secondo la Partizione delle Alpi, sia secondo la Suddivisione Orografica Internazionale Unificata del Sistema Alpino ed anche secondo la suddivisione didattica tradizionale italiana.\nSi suddividono in: Alpi Pennine Occidentali (Gran Combin), Alpi Pennine Centrali (Cervino) e Alpi Pennine Orientali (Monte Rosa, Alpi Biellesi e Valsesiane, Andolla-Sempione).\nAlpi Lepontine.\nLe Alpi Lepontine (o Leponzie) si estendono dal Passo del Sempione al Passo dello Spluga, che permette di passare dal Lago di Como alla valle del Reno. La vetta pi\u00f9 importante \u00e8 quella del Monte Leone (3552\u00a0m). Comprendono il pi\u00f9 importante nodo idrografico dell'Europa occidentale: il Massiccio del San Gottardo. Da esso discendono, in tre diverse direzioni, tre fiumi: verso ovest il Rodano, che sfocia nel Mediterraneo; verso est un ramo del Reno, che sfocia nel Mare del Nord; verso sud il Ticino, affluente del Po. Le Alpi Lepontine sono valicabili attraverso il Passo del San Bernardino ed il Passo del San Gottardo. \nLe Alpi Lepontine sono una sezione autonoma sia secondo la Partizione delle Alpi, sia secondo la Suddivisione Orografica Internazionale Unificata del Sistema Alpino ed anche secondo la suddivisione didattica tradizionale italiana.\nSono suddivise in: Gruppo del Sempione-Formazza-Vigezzo (Monte Leone) e Catena Mesolcina (Tamb\u00f2-Forcola).\nAlpi Retiche.\nLe Alpi Retiche si estendono dal Passo dello Spluga al Passo del Brennero.\nSecondo la Partizione delle Alpi, costituiscono una sezione autonoma, mentre secondo la Suddivisione Orografica Internazionale Unificata del Sistema Alpino, non sono considerate una sezione distinta, ma sono suddivise in tre sezioni: Alpi Retiche occidentali, Alpi Retiche orientali ed Alpi Retiche meridionali.\nComprendono importanti gruppi montuosi, il principale dei quali \u00e8 il Massiccio del Bernina, dominato dalla montagna pi\u00f9 alta delle Alpi Retiche, il Pizzo Bernina (4049\u00a0m). Gli altri raggruppamenti individuati dalla suddivisione TCI-Cai sono: Spluga (Suretta-Stella), Masino-Bregaglia (Monte Disgrazia), Piazzi-Sesvenna, Alpi Venoste e Passirie (Similaun), Alpi Breonie e Sarentine (Pan di Zucchero), Gruppo Ortles-Cevedale (Monte Ortles, 3902\u00a0m), Presanella (3558\u00a0m), Adamello (3539\u00a0m), Dolomiti di Brenta (Cima Tosa, 3173\u00a0m). I passi principali sono il Passo del Maloja, che congiunge la Val Chiavenna con l'alta Engadina; il Passo del Bernina permette di passare dalla Tirano a St. Moritz; il Passo dello Stelvio, che collega la Valtellina alla Val Venosta; il Passo dell'Aprica, che mette in comunicazione la Valtellina con la Val Camonica; il Passo del Tonale, che, oltre a segnare il confine fra il comune di Vermiglio e la prestigiosa Ponte di Legno, mette in comunicazione la Val Camonica con la Val di Sole.\nPrealpi Lombarde.\nLe Prealpi lombarde costituiscono il settore dei rilievi montuosi compresi tra il Lago Maggiore a ovest, il fiume Adige a est, la Pianura Padana a sud e le Alpi Orobie e le Alpi Retiche a nord. Nella suddivisione didattica usata in Italia, il limite orientale \u00e8 considerato il Lago di Garda.\nSecondo la Partizione delle Alpi e secondo la suddivisione didattica, le Prealpi Lombarde costituiscono una sezione autonoma. Nella SOIUSA, invece, non esiste una sezione con questo nome e il territorio corrispondente \u00e8 suddiviso tra le Prealpi Luganesi le Prealpi Bergamasche e le Prealpi Bresciane e Gardesane.\nIn entrambi i casi comprendono anche le Alpi Orobie. Interessano, oltre al territorio lombardo, anche porzioni del territorio elvetico (Cantone Ticino) e del Trentino (Giudicarie). Oltre al Verbano e al Benaco, gli altri grandi bacini lacustri (Lago di Como, Lago di Lugano e Lago d'Iseo) dividono le Prealpi lombarde in tre aree: le Prealpi Comasche e le Prealpi Varesine a ovest del Ceresio; le Prealpi Bergamasche tra il Lago di Como ed il Lago di Iseo; le Prealpi Bresciane e le Prealpi Gardesane tra il Lago d'Iseo ed il Lago di Garda. La cima pi\u00f9 alta delle Prealpi lombarde \u00e8 la Concarena (2549\u00a0m).\nAlpi Orobie.\nLe Alpi Orobie si trovano a sud del fiume Adda, nel tratto compreso tra il Passo dell'Aprica ed il Lago di Como, e ad ovest del fiume Oglio. La cima pi\u00f9 alta \u00e8 il Pizzo di Coca (3050\u00a0m). \nSecondo la Partizione delle Alpi, costituiscono un gruppo della sezione Prealpi Lombarde; secondo la SOIUSA, invece, sono una sottosezione della sezione Alpi e Prealpi Bergamasche.\nAlpi Atesine.\nIl Passo di Resia o, secondo altre fonti, il Passo dello Stelvio rappresentano il punto di separazione tra le Alpi Atesine e le Alpi Retiche, mentre il Passo di Monte Croce di Comelico o la Sella di Dobbiaco, sempre a seconda delle fonti, segnano il confine con le Alpi Carniche.\nL'espressione \"Alpi Atesine\", pur essendo usato in numerosi testi italiani di Geografia, specie di carattere didattico e divulgativo, non si trova n\u00e9 nella Partizione delle Alpi, classificazione della catena alpina adottata nel 1924, n\u00e9 nella pi\u00f9 recente Suddivisione Orografica Internazionale Unificata del Sistema Alpino (SOIUSA), del 2006. Ci\u00f2 \u00e8 dovuto alla parziale sovrapposizione di significato con le denominazioni \"Alpi Retiche\" ed \"Alpi Noriche\" e al fatto che il termine \"Alpi Atesine\" \u00e8 usato soprattutto in Italia e le suddivisioni delle Alpi citate hanno invece un respiro internazionale. Inoltre, a livello locale, al posto dell'espressione generica di \"Alpi Atesine\", sono usati soprattutto i nomi dei gruppi montuosi in esse compresi, di estensione pi\u00f9 limitata, elencati nel seguente capoverso.\nLe Alpi Atesine comprendono le Alpi Venoste (tra il Passo di Resia e il Giogo di Vallelunga), le Alpi Passirie (tra il Giogo di Vallelunga e il Passo del Rombo), le Alpi Sarentine (area racchiusa dalla Valle dell'Adige, dalla Valle Isarco e dal Passo di Monte Giovo, le Alpi Breonie (tra il Passo del Rombo e il Passo del Brennero), le Alpi Aurine (tra il Passo del Brennero e la Forcella del Picco), le Alpi Pusteresi, tra la Forcella del Picco e il Passo di Monte Croce di Comelico o alla Sella di Dobbiaco).\nAlpi Noriche.\nSecondo la Partizione delle Alpi, il tratto delle Alpi Noriche che ricade in Italia va dal Passo del Brennero fino alla Sella di Dobbiaco e comprende il punto pi\u00f9 settentrionale del territorio italiano: la Testa Gemella Occidentale (2837\u00a0m), situata presso la Vetta d'Italia. Sempre secondo la Partizione delle Alpi, questo settore alpino si estende notevolmente anche oltre i confini italiani. \nLa denominazione \"Alpi Noriche\" non \u00e8 usata n\u00e9 nella classificazione della SOIUSA, n\u00e9 nella suddivisione didattica tradizionale italiana. Le Alpi Noriche italiane comprendono le Alpi Aurine, tra il Passo del Brennero e la Forcella del Picco, e le Alpi Pusteresi, dalla Forcella del Picco alla Sella di Dobbiaco. \nLa cima pi\u00f9 alta di questo tratto alpino \u00e8 il Gran Pilastro (3510\u00a0m). Altre cime importanti sono il Picco dei Tre Signori (3498\u00a0m), il Monte Mesule (3479\u00a0m), la Cima di Campo (3418\u00a0m), il Sasso Nero (3370\u00a0m), il Monte Lovello (3378\u00a0m), la Croda Alta (3287\u00a0m) e il Monte Fumo (3250\u00a0m). Altre cime sono il Pizzo Rosso di Predoi (3495\u00a0m), il Collalto (3435\u00a0m) ed il Monte Nevoso nel Gruppo delle Vedrette di Ries, la Cima Dura (3130\u00a0m), la Croda Rossa ed il Monte Ripa nel Gruppo dei Monti di Casies.\nDolomiti.\nLe Dolomiti costituiscono una catena montuosa celebre per le guglie turrite e per le pareti di roccia calcarea particolarmente adatte all'arrampicata. Esse hanno una direzione trasversale rispetto allo spartiacque alpino; infatti sono comprese tra la Val Rendena ad ovest e quella del fiume Piave ad est (Cadore). Raggiungono la loro massima altezza nella Marmolada (3342\u00a0m). Le Dolomiti Occidentali comprendono i gruppi: Brenta, Catinaccio-Latemar, Sassolungo, Odle-Puez-Cir, Sella, Marmolada, Pale di San Martino, Alpi Feltrine-Feruc. Le Dolomiti Orientali comprendono i gruppi: Schiara, Civetta-Moiazza, Pelmo-Dolomiti di Zoldo, Croda Rossa di Ampezzo, Tre Cime di Lavaredo.\nLe Dolomiti sono una sezione autonoma sia secondo la Partizione delle Alpi, sia secondo la Suddivisione Orografica Internazionale Unificata del Sistema Alpino ed anche secondo la suddivisione didattica tradizionale italiana.\nAlpi Carniche.\nLe Alpi Carniche si elevano tra il Sella di Dobbiaco e la Sella di Camporosso. Si possono suddividere nella Catena Carnica Principale, che segna in parte il confine che divide l'Italia dall'Austria, e nelle Alpi di Tolmezzo o Carniche Meridionali. La cima pi\u00f9 alta \u00e8 il Monte Coglians (2780\u00a0m), sulla catena principale. Altre vette importanti sono: la Creta delle Chianevate (2769\u00a0m), il Monte Cavallino (2689\u00a0m), il Monte Palombino (2600\u00a0m), il Monte Vancomune (2581\u00a0m), il Monte Peralba (2694\u00a0m), il Monte Terza Grande (2586\u00a0m) ed il Monte Fleons (2507\u00a0m) nella catena principale; il Monte Pleros (2314\u00a0m), il Col Gentile (2075\u00a0m), il Monte Tersadia (1958\u00a0m) e il Monte Sernio (2187\u00a0m) nelle Alpi di Tolmezzo.\nAlpi Giulie.\nSecondo la Partizione delle Alpi, le Alpi Giulie vanno dalla Sella di Camporosso al Passo di Vrata, oltre il quale si estende il sistema montuoso dinarico.\nSecondo la classificazione della SOIUSA, questo tratto alpino non costituisce una sezione autonoma, ma una sottosezione delle Alpi e Prealpi Giulie; secondo questa convenzione, inoltre, il limite orientale \u00e8 la Sella di Godovici. Il tratto compreso tra la Sella di Godovici e il Passo di Vrata dunque, secondo la SOIUSA, non fa parte delle Alpi, ma appartiene al sistema montuoso dinarico. Questo settore alpino costituisce, assieme alle Alpi Liguri, il tratto meno elevato della catena. \nLa cima pi\u00f9 elevata \u00e8 il Monte Tricorno (2868\u00a0m) in Slovenia. Lungo le Alpi Giulie lo spartiacque non \u00e8 nettamente definito: infatti ai massicci settentrionali del Tricorno e del Monte Nero (2245\u00a0m) succede a sud una serie di altopiani calcarei, il principale dei quali \u00e8 il Carso. Data la composizione calcarea del terreno, le acque lo corrodono facilmente e pertanto scorrono per lo pi\u00f9 in caverne e cunicoli sotterranei. In territorio italiano le cime pi\u00f9 elevate sono il Montasio (2753\u00a0m), il Monte Canin (2587\u00a0m) ed il Mangart (2677\u00a0m).\nPrealpi Venete.\nSecondo la SOIUSA, le Prealpi Venete si estendono dal fiume Adige all'Altopiano del Cansiglio, fra le province di Verona, di Vicenza, Treviso e Belluno. Secondo la suddivisione didattica italiana, invece, il limite occidentale non \u00e8 l'Adige, ma il Lago di Garda. La Partizione delle Alpi non usa questa denominazione, bens\u00ec quella di \"Prealpi Trivenete\", che per\u00f2 indica un territorio molto pi\u00f9 ampio, comprendendovi all'interno anche le Prealpi Carniche e le Prealpi Giulie.\nDelle Prealpi Venete fanno parte i gruppi: Cadria, Torta, Monte Bondone, Monte Baldo, Folgaria, Lavarone, Altopiano di Asiago, Piccole Dolomiti, Monte Pasubio, Monti Lessini, Monte Grappa, Col Nudo, Monte Cavallo e Col Visentin. La cima pi\u00f9 alta \u00e8 il Col Nudo (2471\u00a0m).\nPrealpi Carniche.\nLe Prealpi Carniche si estendono fra l'alta valle del Tagliamento a nord e ad est, la valle del Livenza a ovest e la pianura padano-veneta a sud. \nSecondo la Partizione delle Alpi, le Prealpi Carniche sono un gruppo delle Prealpi Trivenete, mentre secondo la SOIUSA esse sono una sottosezione delle Alpi Carniche e della Gail. La Suddivisione didattica tradizionale, infine, considera le Prealpi Carniche una sezione a s\u00e9 stante.\nFanno parte delle Prealpi Carniche i gruppi: Monte Cridola, Cima Monfalcon, Monte Duranno, Monte Pramaggiore e Monte Cornaget, appartenenti alle Dolomiti Friulane; Monte Valcalda e Monte Vegnaris. La cima pi\u00f9 elevata delle Prealpi Carniche \u00e8 la Cima dei Preti (2703\u00a0m), nelle Dolomiti Friulane. La Partizione delle Alpi le comprende nelle Prealpi Trivenete.\nPrealpi Giulie.\nLe Prealpi Giulie sono costituite dall'insieme delle alture poste nell'estrema parte orientale del Friuli-Venezia Giulia che fanno da contorno alle Alpi Giulie e si estendono dal Tagliamento fino all'Isonzo, confinando in tal modo con il Carso goriziano. Il territorio che fa parte delle Prealpi Giulie \u00e8 limitato a sud-ovest dalla pianura friuliana e a nord-est dalla valle di Resia e dalla sella del Monte Guarda. \nSecondo la suddivisione didattica tradizionale, le Prealpi Giulie costituiscono una sezione autonoma. Secondo la SOIUSA esse sono una sottosezione delle Alpi e Prealpi Giulie; secondo infine la Partizione delle Alpi sono un gruppo delle Prealpi Trivenete. Le Prealpi Giulie possono essere suddivise nei gruppi: Monte Plauris, Monte Chiampon, Gran Monte, Monti Musi e Monte Matajur. La vetta pi\u00f9 alta \u00e8 il Monte Plauris (1958\u00a0m). La Partizione delle Alpi le comprende nelle Prealpi Trivenete."}
{"id": "237232", "revid": "186581", "url": "https://it.wikipedia.org/wiki?curid=237232", "title": "Rilievi italiani", "text": "I rilievi montuosi e collinari occupano in Italia i 3/4 dell'intera superficie; il restante territorio \u00e8 costituito dalle pianure, le quali si estendono lungo il corso dei fiumi.\nDall'estremo confine orientale (Alpi Giulie e Carso) alla punta meridionale della penisola (giogo dell'Aspromonte), tale rilievo costituisce un'unica catena, a forma di una grande S.\nNella grande S montuosa, si distinguono due tronchi con le loro particolari caratteristiche:\nLe Alpi.\nLe Alpi si estendono per 1.200 km circa in lunghezza e occupano una superficie di 300.000 km\u00b2. \nLa dorsale alpina si estende in larghezza per un minimo di 50 km in linea d'aria, tra Savona e Mondov\u00ec e per un massimo di 360 km tra Vienna e Fiume.\nLa Bocchetta di Altare (Colle di Cadibona), situata a monte del porto di Savona, segna il punto di unione tra la Catena Alpina e la Catena Appenninica.\nGli Appennini.\nPer circa 1.200 km di lunghezza, dal Colle di Cadibona fino in Aspromonte, gli Appennini costituiscono un insieme di catene montuose, di altipiani, di dorsi, la cui altezza media \u00e8 assai inferiore a quella delle Alpi.\nCon il Corno Grande, nel Gruppo del Gran Sasso (Abruzzo), raggiungono i 2.912 m di altitudine sul livello del mare.\nL'estensione in larghezza degli Appennini varia da un minimo di 30 km ad un massimo di 250 km dove, tra Ancona ed il Monte Argentario, la penisola italiana si dilata maggiormente.\nRilievo sardo-corso.\nCorsica e Sardegna fanno parte di un sistema tettonico e orogenetico distinto."}
{"id": "237233", "revid": "1305772", "url": "https://it.wikipedia.org/wiki?curid=237233", "title": "JSP", "text": ""}
{"id": "237235", "revid": "125939474", "url": "https://it.wikipedia.org/wiki?curid=237235", "title": "L'ultima sfida (film 1982)", "text": "L'ultima sfida (\"The Challenge\") \u00e8 un film del 1982 diretto da John Frankenheimer, ed interpretato da Scott Glenn e Toshir\u014d Mifune (leggendario interprete di molte pellicole di Akira Kurosawa).\nLa pellicola, rapida e molto violenta, viene impreziosita dalla colonna sonora di Jerry Goldsmith, che mescola sapientemente pagine sinfoniche contemporanee a sonorit\u00e0 orientali.\nTrama.\nUn giovane americano viene assoldato da una famiglia giapponese (che gestisce una scuola per samurai) con l'incarico di sorvegliare una katana, la spada dei samurai, che si teme possa essere sottratta da altri membri della stessa famiglia. L'americano stenta a comprendere la filosofia nipponica e si presta ad un sordido doppio gioco con gli avversari dei suoi datori di lavoro. Ben presto, per\u00f2, l'addestramento a cui viene sottoposto, il senso dell'onore e l'amore lo inducono a riportarsi sulla retta via, non prima che si scateni un sanguinario combattimento che lascia pochi superstiti sul campo di battaglia."}
{"id": "237238", "revid": "31886", "url": "https://it.wikipedia.org/wiki?curid=237238", "title": "Tales of Symphonia", "text": " \u00e8 un videogioco di ruolo prodotto da Namco. \u00c8 uscito in Giappone il 29 agosto del 2003, vendendo 953\u00a0000 copie, in Canada e Stati Uniti il 13 luglio del 2004 e in Europa il 19 novembre del 2004. Il gioco \u00e8 uscito solo in Giappone anche per PS2 il 22 settembre del 2004, vendendo 486\u00a0000 copie.\n\u00c8 il quinto titolo della serie \"Tales of\", ed \u00e8 stato il terzo gioco nella serie ad essere pubblicato ufficialmente negli USA, ed il primo ad uscire in Europa. Il nome caratteristico del genere di \"Tales of Symphonia\" \u00e8 . \"Tales of Symphonia\" si svolge molto prima di \"Tales of Phantasia\" (quindi \u00e8 un lontano prequel). Il gioco ha venduto 118\u00a0000 copie nelle prime due settimane di vendita negli Stati Uniti ed \u00e8 arrivato a vendere 1,4 milioni di copie in tutto il mondo.\nNel giugno del 2007, Ufotable ha pubblicato un OAV in Giappone basato sugli eventi di \"Symphonia\". Uno spin-off dal titolo \"\" per Wii \u00e8 uscito in Giappone il 26 giugno del 2008 e in America l'11 novembre dello stesso anno, e in Europa il 13 novembre del 2009. I primi acquirenti dello spin-off hanno anche trovato un DVD bonus assieme al gioco, intitolato \"Dramatic DVD\".\nNel giugno del 2013 viene annunciata la rimasterizzazione in HD, per PlayStation 3, di \"Tales of Symphonia\" e del suo seguito \", \"dal titolo \"Tales of Symphonia Chronicles\". Nel luglio 2015, Bandai Namco annuncia \"Tales of Symphonia HD\" per PC, in uscita nel 2016.\nTrama.\nIl gioco inizia nel mondo di Sylvarant, una terra che sta soffrendo per l'enorme mancanza di mana, la fonte dell'energia che \u00e8 necessaria sia per la magia che per sostenere la stessa vita. Quando le coltivazioni cominciano a marcire e ci sono molte difficolt\u00e0, la gente ripone le sue speranze sul Prescelto, un servo e messia della dea Martel, che pu\u00f2 ribaltare le malattie del mondo completando il viaggio per la rigenerazione del mondo. Per rigenerare il mondo, il Prescelto deve viaggiare da un continente all'altro, svegliando i Summon Spirit, degli spiriti guardiani, che dormono in templi antichi conosciuti come \"sigilli\". Ogni volta che si rompe un sigillo, il Prescelto diventa sempre pi\u00f9 simile ad un angelo. Solo quando il Prescelto completer\u00e0 la sua trasformazione in angelo il mondo sar\u00e0 rigenerato. La prescelta di questa rigenerazione \u00e8 Colette Brunel; lei viaggia con il personaggio principale Lloyd Irving, con la sua insegnante e guaritrice Raine Sage, con il fratello minore di Raine, Genis, e un mercenario di nome Kratos Aurion.\nCon l'avanzare del gioco, molte rivelazioni vengono fatte sulla rigenerazione del mondo e sulle trame nascoste che complicano lo scenario. Una delle prime rivelazioni \u00e8 che diventare un angelo forza la Prescelta a rinunciare agli aspetti che la rendono umana. Con la rottura del primo sigillo, la Prescelta perde la necessit\u00e0 di mangiare; col secondo sigillo, perde il sonno; col terzo, perde la possibilit\u00e0 di sentire delle sensazioni fisiche; e dopo la rottura del quarto sigillo, la Prescelta non pu\u00f2 pi\u00f9 parlare. Il quinto e ultimo sigillo richiede alla Prescelta di rinunciare al suo cuore, alla sua memoria, e alla sua stessa vita. Quando questo processo \u00e8 completato, il corpo della Prescelta diventer\u00e0 un tutt'uno con la dea Martel.\nSiccome il pellegrinaggio della Prescelta significa la vita per Sylvarant, molti dei suoi abitanti sostengono gli sforzi di Colette. Comunque, alcuni si oppongono al viaggio, compresi i Desiani, un'organizzazione terroristica di mezzelfi che risentono della discriminazione che la loro razza ha subito per anni. Un altro personaggio \u00e8 un'assassina, Sheena Fujibayashi, che afferma che la vita per Sylvarant significa la morte per il suo mondo. In ogni caso, dopo avere fatto pace con il gruppo, lei spiega di venire da un secondo mondo chiamato Tethe'alla, che giace parallelo a Sylvarant. Riempire le scorte di mana in Sylvarant cambia il flusso del mana, quindi lo porta via da Tethe'alla - un processo molto simile ad una clessidra - e causer\u00e0 in quest'ultimo mondo un declino mentre Sylvarant prosperer\u00e0. Una volta Sylvarant e Tethe'alla erano un unico mondo, ma esso venne diviso dall'eroe leggendario della guerra di Kharlan, Mithos, per evitare l'elevato sfruttamento del mana che portava a conflitti. Per peggiorare le cose, l'oggetto che era considerato essere la fonte di tutto il mana, l'Albero del Mana, non esiste pi\u00f9; esiste solo un singolo seme di questo albero, ma Mithos gli ha proibito di germinare.\nIl gruppo riesce a spezzare tutti i sigilli, e Colette diventa il corpo di Martel. Comunque, loro apprendono che l'angelo che li ha guidati nel loro viaggio li stava usando. Il gruppo viene tradito da Kratos, che si scopre essere un angelo. Il resto del gruppo allora va su Tethe'alla per cercare risposte, e il loro obiettivo cambia dal salvare il mondo di Sylvarant a salvare i due mondi senza il sacrificio della vita del Prescelto. Per farlo, decidono di spezzare i legami che tengono uniti i due mondi per separarli, facendo cos\u00ec finire la lotta per il mana.\nPer fare questo, devono affrontare l'opposizione dei Desiani, che sono controllati da un mezzelfo malvagio di nome Yggdrassil. Il gruppo resta scioccato quando viene a sapere che Yggdrassil e l'eroe leggendario \"Mithos\" sono la stessa persona; durante la guerra di Kharlan, la sorella di Mithos, Martel, \u00e8 stata ferita uccisa, e l'intero sforzo della chiesa \u00e8 stato focalizzato verso la sua resurrezione. I Desiani, nel frattempo, sono lo sforzo di Mithos per punire entrambi i mondi per la loro infinita discriminazione verso i mezzelfi come lui. Mentre i suoi due compagni della guerra di Kharlan, Kratos Aurion e Yuan, in un primo momento sostengono i suoi ideali, successivamente lo ostacolano in segreto: Yuan comanda una resistenza e Kratos aiuta Colette e Lloyd. In particolar modo, Kratos svela a Lloyd che Yggdrassil ha usato il potere della \"Eternal Sword\", una spada quasi mitica dall'immenso potere, per dividere il mondo originario in due. Comunque, Lloyd non potrebbe tenere questa spada fino a quando il sigillo di Origin, che giace dentro Kratos, non viene rotto. Il duello \u00e8 particolarmente stressante per i due personaggi, perch\u00e9 Kratos ha da poco rivelato di essere il padre dell'orfano Lloyd.\nLloyd e i suoi amici riescono a ottenere il controllo della Eternal Sword, e a rompere i collegamenti che legano Tethe'alla e Sylvarant insieme, sconfiggendo Mithos. Comunque, questo fa andare il Grande Seme fuori controllo. Alla fine, il gruppo fa rivivere un antico albero che produce sempre mana, il che, con l'aiuto dell'Eternal Sword, riunisce i due mondi un'altra volta.\nModalit\u00e0 di gioco.\nLe battaglie.\nCome altri giochi precedenti nella serie di \"Tales of\", \"Tales of Symphonia\" usa una versione del sistema di battaglia a movimento lineare - un sistema di battaglia in tempo reale. Quando il gruppo \u00e8 nella mappa del mondo, possono iniziare delle battaglie incontrando dei mostri visibili sul terreno. Durante la battaglia, fino a quattro giocatori possono controllare ognuno un personaggio. I personaggi non controllati da giocatori verranno controllati dalla IA, e pu\u00f2 essere impostata per operare secondo specifiche tattiche; i giocatori possono determinare quali tecniche o magie il personaggio pu\u00f2 usare nella battaglia. \u00c8 possibile giocare in multiplayer con dei controller addizionali solo durante le battaglie, con gli altri giocatori che controllano un membro del gruppo anche se la visuale resta incentrata sul personaggio guidato dal primo giocatore. Le scelte fatte dalla IA possono essere controllate dal giocatore mettendo il gioco in pausa e selezionando ordini dal menu; il giocatore pu\u00f2 anche impostare certe tattiche, incantesimi, o strategie su certi pulsanti, permettendo di usarli velocemente in battaglia senza mettere il gioco in pausa. Il movimento in battaglia \u00e8 relativo al nemico. Ogni personaggio e il nemico da lui affrontato definiscono un piano, perpendicolare al suolo, nel quale \u00e8 ristretto il movimento. I personaggi possono attaccare, difendere, o usare la magia e tecniche speciali. Difendersi \u00e8 molto pi\u00f9 importante in \"Symphonia\" che in episodi precedenti, visto che i personaggi subiscono pi\u00f9 danni quando non si difendono rispetto a personaggi precedenti nella serie, e il difendersi evita lo stordimento del personaggio. Comunque, essere colpito da dietro mentre si sta difendendo causa un \"Guard Break\" (letteralmente una rottura della difesa), lasciando il personaggio vulnerabile per un breve periodo.\nUn'altra caratteristica del sistema di battaglia a movimento lineare \u00e8 l'overlimit. I personaggi entrano in overlimit dopo avere accumulato diversi punti di tensione. Molte cose contribuiscono alla tensione, sebbene il fattore pi\u00f9 ovvio sia l'essere colpito. Per esempio, un personaggio che cucina un pasto con un ingrediente che gli piace aumenta i punti di tensione. Comunque, i punti di tensione di un personaggio si azzerano quando muore. L'overlimit permette di eseguire azioni senza interruzione, riduce i danni subiti dal personaggio e permette di lanciare intantesimi pi\u00f9 velocemente. Alcuni attacchi possono essere eseguiti solo se il personaggio si trova in overlimit; per esempio, Genis deve essere in overlimit per usare l'incantesimo \"Indignition Judgment\", e Sheena deve essere in overlimit per evocare un Summon Spirit col quale ha fatto un patto. Anche certi nemici possono andare in overlimit.\nFare delle combo su un nemico riempie la Unison Gauge. Quando essa \u00e8 piena, si pu\u00f2 effettuare un Unison Attack, durante il quale ogni personaggio usa un attacco speciale scelto dal giocatore uno dopo l'altro; certi attacchi, quando usati, creano un attacco combinato che causa ulteriori danni al nemico. Lloyd, Genis e Colette inoltre possiedono mosse speciali, che possono essere attivate sotto specifiche condizioni. La versione per PS2 contiene queste mosse speciali anche per altri personaggi, compresi alcuni boss e ogni membro del gruppo.\nDei Gradi sono assegnati dopo ogni battaglia. Sono aggiunti o sottratti in base a criteri specifici che sono stati usati in battaglia. Per esempio, fare delle combo aumenta i Gradi, mentre fare morire un personaggio li toglie; anche la durata della battaglia ha effetti sui Gradi. Essi possono essere usati per comprare degli oggetti particolari e delle gemme EX, o per comprare dei bonus quando si inizia un nuovo gioco (dopo avere completato quello che si sta attualmente giocando)\nSistema delle abilit\u00e0.\n\"Tales of Symphonia\" usa un sistema a punti esperienza, nel quale i personaggi aumentano la forza e le abilit\u00e0 con l'accumularsi delle esperienze in battaglia. Diversi fattori controllati dal giocatore determinano quali forze e abilit\u00e0 ottiene il personaggio.\nOgni personaggio pu\u00f2 equipaggiare fino a quattro gemme EX di forza variabile; ogni gemma pu\u00f2 essere impostata su una specifica abilit\u00e0, dal rafforzare le statistiche al dare dei bonus fuori dalle battaglie. Per esempio, la gemma EX di livello 2 di Zelos gli permette di ottenere oggetti dalle donne. Per la maggior parte, le gemme EX sono diverse per ogni personaggio.\nOgni personaggio ha fino a 25 titoli, che sono ottenuti completando certi eventi o sfide. I titoli riflettono aspetti della personalit\u00e0 del personaggio o le loro conquiste. I titoli possono essere ottenuti in certi punti della trama principale, partecipando ad eventi secondari, salendo di livello, eseguendo speciali circostanze in battaglia, e realizzando condizioni uniche. La maggior parte dei titoli determina quali statistiche aumenteranno quando il personaggio sale di livello, ma pochi hanno anche altri effetti, come il potere accedere a minigiochi o cambiare il costume del personaggio.\nOggetti.\nIn \"Tales of Symphonia\" ci sono diversi modi di curare i personaggi. Ci sono i classici elementi da RPG come gli alberghi e gli oggetti curativi, ma i personaggi possono anche imparare delle ricette da un personaggio stravagante conosciuto come il Wonder Chef, che spesso si traveste da oggetto fuori posto, per esempio da rivista. Se il personaggio ha gli ingredienti necessari, pu\u00f2 preparare un piatto che avr\u00e0 effetti benefici sul gruppo, come il recupero di punti ferita o di punti delle tecniche, il curare le malattie, come gli avvelenamenti, o l'aumento temporaneo delle statistiche del personaggio. Comunque, a volte i piatti possono essere preparati senza successo, il che significa avere sprecato ingredienti e avere benefici notevolmente ridotti. Sebbene ogni ricetta necessiti di alcuni ingredienti specifici (per esempio, per fare un sandwich ci vuole il pane), i personaggi possono aggiungere diversi ingredienti secondari. Inoltre, i personaggi non sono tutti ugualmente bravi a cucinare; il talento di un personaggio di cucinare un piatto \u00e8 indicato da una serie di stelle vuote, che pu\u00f2 variare in lunghezza e che viene riempita man mano che il personaggio migliora la sua abilit\u00e0 in cucina.\n\"Symphonia\" inoltre presenta un sistema di \"costumizzazione\", nel quale alcuni personaggi non giocanti miglioreranno l'equipaggiamento se vengono forniti loro i giusti oggetti (spesso un'arma dello stesso tipo, insieme ad almeno un oggetto raccolto nel gioco). Gli oggetti necessari e l'equipaggiamento che ne risulta dipendono dal personaggio che offre la costumizzazione. Certe armi e armature sono ottenibili solo con la costumizzazione.\nSketch e affettivit\u00e0.\nOltre alle cut-scene, diversi sketch tra i personaggi possono essere visti mentre si \u00e8 in giro per il mondo, nelle citt\u00e0 o nei dungeon. Essi comprendono ritratti animati dei personaggi, dei sottotitoli e, solo nella versione giapponese, le voci dei personaggi. Ce ne sono di due tipi: il primo viene azionato premendo il pulsante Z, e il secondo \u00e8 legato a luoghi fisici sulla mappa del mondo. Alcuni compaiono automaticamente. I loro argomenti variano dallo sviluppo dei personaggi ai dettagli secondari alla commedia.\nGli sketch visibili mentre si cammina nel mondo hanno effetti sulle relazioni tra Lloyd e gli altri membri del gruppo. Il giocatore potr\u00e0 prendere certe decisioni che hanno effetti impercettibili su cosa pensano gli altri personaggi di Lloyd, come scegliere i personaggi che aiutano o viaggiano con Lloyd in certi punti del gioco. Alcune scelte avranno minori ramificazioni nella storia del gioco. Inoltre, il sistema degli affetti influenzer\u00e0 la storia, dato che il personaggio pi\u00f9 legato a Lloyd verr\u00e0 allontanato da lui dopo un punto molto importante nella trama. In base a quale personaggio \u00e8, gli effetti della loro amicizia sulla trama possono variare da poco a molto. Per esempio, se Sheena \u00e8 molto legata a Lloyd, lei diventer\u00e0 il suo nuovo amore, mentre se Lloyd \u00e8 molto legato a Regal ci saranno effetti minimi sulla trama.\nPersonaggi.\nIl personaggio principale del gioco \u00e8 Lloyd Irving, che accompagnia la sua amica di infanzia, la Prescelta Colette Brunel, nel suo viaggio per rigenerare il mondo. Gli altri protettori di Colette sono il suo amico Genis Sage, la sua insegnante e sorella di Genis, Rain Sage, e Kratos Aurion, un mercenario dal passato misterioso. Pi\u00f9 avanti nel gioco, si aggiungono altre quattro persone: Presea Combatir, una ragazza forte ma strana, Zelos Wilder, un playboy arrogante che \u00e8 il Prescelto di Tethe'alla, Sheena Fujibayashi, una ninja e Regal Bryant, un ex galeotto.\nSviluppo.\nIl gioco poi chiamato \"Tales of Symphonia\" \u00e8 stato annunciato la prima volta in una conferenza stampa l'8 maggio del 2002.\nIl gioco \u00e8 stato prodotto da Akira Yoshizumi, un produttore della Namco. La creazione dei personaggi \u00e8 stata affidata a K\u014dsuke Fujishima, noto mangaka e disegnatore giapponese famoso tra gli appassionati per essersi gi\u00e0 occupato dei disegni di \"Tales of Phantasia\" e \"Tales of the Abyss\" e, nel campo nei fumetti, per le sue celebri opere \"Oh mia dea\" e \"Sei in arresto!\".\nSebbene il gioco doveva essere una esclusiva per GameCube, nell'aprile del 2004 venne annunciato un porting per la PS2, uscito solo in Giappone per volere di Nintendo, creatrice e quindi proprietaria degli script tradotti. La versione per PS2 contiene caratteristiche aggiuntive, come due cutscene extra in stile anime, diverse scene opzionali e trame secondarie, nuovi mostri, pi\u00f9 tecniche e attacchi Unison, e costumi aggiuntivi.\nColonna sonora.\nOgni versione del gioco ha il suo tema di introduzione. Il tema di introduzione nella versione originale giapponese di \"Tales of Symphonia\" su GameCube \u00e8 \"Starry Heavens\", della band giapponese Day After Tomorrow. Per la versione per PS2, la canzone viene sostituita da \"Soshite Boku ni Dekiru Koto\", anch'essa dei Day After Tomorrow. Il tema di introduzione per le versioni del Nord America e PAL \u00e8 un arrangiamento musicale del compositore giapponese Motoi Sakuraba.\nAccoglienza.\n\"Tales of Symphonia\" ha ottenuto sia l'apprezzamento dalla critica sia il consenso del pubblico. \u00c8 stato apprezzato per il suo stile artistico, per il suo sistema di battaglie, per la storia, e il sonoro, e venne ben accolta nella libreria del GameCube, povera di giochi di ruolo. Il \"Game Informer\" del gennaio 2009 lo classifica 24\u00b0 tra i \"25 migliori titoli per GameCube\". Nintendo Power lo classifica 107\u00b0 nella lista dei \"200 migliori giochi per Nintendo\". I lettori di IGN lo classificano 75\u00b0 nei \"100 migliori giochi\", mentre i lettori di GameFAQs lo classificano 81\u00b0 in una lista simile.\nLa versione per GameCube ha venduto copie in tutto il mondo, e la versione per PS2 ne ha vendute . Le due versioni rendono \"Symphonia\" il gioco con pi\u00f9 successo nella serie; separate, la versione per GameCube \u00e8 la terza nelle vendite della serie dei \"Tales of\", dopo \"Tales of Destiny\" e \"Tales of Destiny 2\".\nAdattamenti.\nIl 20 giugno 2006, Namco ha annunciato una serie OAV ufficiale su \"Tales of Symphonia\". I quattro episodi sono usciti in Giappone l'8 giugno, il 10 agosto, il 24 ottobre e il 21 dicembre, Sono stati diretti da Haruo Tonosaki e avevano il design dei personaggi curato da Akira Matsushima. I primi quattro episodi coprono la sezione di gioco su Sylvarant, finendo con la prima visita del gruppo su Tethe'alla. Al Tales of Festival 2008, \u00e8 stato annunciato un continuo alla serie prevista per la primavera del 2010 in Giappone.\nIl tema musicale per la seconda met\u00e0 degli OAV \u00e8 cantata da Nana Mizuki, la voce giapponese di Colette Brunel.\nGli episodi usavano il tema di apertura \"Almateria\" di Eri Kawai e il tema di chiusura di Kaori Hikita. I primi quattro episodi vennero pubblicati su quattro DVD separati tra l'8 luglio del 2007 e il 21 dicembre dello stesso anno. Un box di dischi blu-ray contenente tutti e quattro gli episodi \u00e8 stato pubblicato il 26 settembre del 2008.\nNel 2010 \u00e8 stata pubblicata in italiano anche la versione manga, in 6 volumi, a cura della GP Manga."}
{"id": "237242", "revid": "121623887", "url": "https://it.wikipedia.org/wiki?curid=237242", "title": "Toshir\u014d Mifune", "text": "Probabilmente il pi\u00f9 famoso e acclamato attore giapponese del Novecento, \u00e8 universalmente noto per le sue sedici interpretazioni da protagonista nei film del regista Akira Kurosawa.\nAttore versatile, dotato d'un notevole talento recitativo, \u00e8 stato accostato a John Wayne per la presenza scenica e il carisma e, nel corso della sua prolifica carriera, ha interpretato ruoli di elevata complessit\u00e0 psicologica ed emotiva. Le sue prove recitative in diversi film ne fanno, anche a detta della critica, uno dei migliori attori della storia del cinema.\nBiografia.\nToshir\u014d Mifune nacque a Tsingtao, nella provincia cinese dello Shandong, il 1\u00ba aprile del 1920 da genitori giapponesi di religione cristiana metodista, al tempo stabilitisi in Cina inizialmente come missionari. Suo padre, Tokuzo, era originario di Yurihonj\u014d, nella prefettura di Akita (nella regione del T\u014dhoku), mentre sua madre della prefettura di Niigata (nella regione del Ch\u016bbu). Crebbe con la famiglia dapprima presso Dalian, nella provincia cinese del Liaoning, e poi, tra i quattro ed i diciannove anni d'et\u00e0, in Manciuria, lavorando nel laboratorio fotografico del padre.\nDurante la seconda guerra mondiale, in seguito all'invasione giapponese della Cina, fu arruolato nell'aviazione nipponica in qualit\u00e0 di fotografo. Dopo essere stato rimpatriato in Giappone nel 1946, trov\u00f2 lavoro grazie all'aiuto di alcuni amici presso gli studi cinematografici della Toho, in qualit\u00e0 di assistente operatore di ripresa.\nA causa di uno sciopero che aveva coinvolto gran parte dei propri attori, nel 1947 gli studi Toho organizzarono un concorso per trovare nuovi volti da utilizzare nei propri film. A sua insaputa, Mifune fu iscritto al concorso da alcuni amici e successivamente scelto insieme ad altri 48 aspiranti attori e attrici, su una rosa di 4000 candidati. Nello stesso anno esord\u00ec nel film \"Snow Trail\", diretto da Senkichi Taniguchi, al fianco di Takashi Shimura, suo futuro partner cinematografico in diversi film di Kurosawa (insieme hanno recitato in pi\u00f9 di 50 film).\nL'incontro con Akira Kurosawa.\nLa svolta della sua carriera avvenne durante un provino per un film; l'esito fu negativo e Mifune non ottenne la parte, per\u00f2 la sua prestazione impression\u00f2 il regista Akira Kurosawa, che aveva assistito al provino e che lo scrittur\u00f2 per il suo successivo film, \"L'angelo ubriaco\" (1948). In questo film, Mifune si immedesim\u00f2 talmente bene nel proprio ruolo, quello di uno yakuza tubercolotico, che il regista decise di ampliare la sua parte, originariamente secondaria e di promuoverlo come co-protagonista al fianco nuovamente di Takashi Shimura. Da questo film ebbe inizio il sodalizio tra Mifune e Kurosawa; l'attore interpret\u00f2 il ruolo del protagonista in tutti i film del regista, eccetto \"Vivere\" (1952), fino al 1965.\nCon il film \"Rashomon\" (1950) arriv\u00f2 il successo internazionale per entrambi: il film vinse il Leone d'oro al Festival di Venezia del 1951 e successivamente anche l'Oscar al miglior film straniero e permise al cinema giapponese di farsi conoscere anche in occidente. Dopo questo film, seguirono altri ruoli importanti e sempre pi\u00f9 maturi per Mifune sotto la guida di Kurosawa: interpret\u00f2 il ruolo di Rogozin ne \"L'idiota\" (1951), il contadino e aspirante samurai Kikuchiyo ne \"I sette samurai\" (1954), recit\u00f2 ne \"Il trono di sangue\" (1957), adattamento del Macbeth, tragedia di William Shakespeare, fu il samurai Sanjuro ne \"La sfida del samurai\" (1961), ruolo che gli permise di conquistare la Coppa Volpi come miglior attore a Venezia.\nParallelamente alle sue prove nelle pellicole di Kurosawa, Mifune fu diretto da altrettanto importanti cineasti, come Kenji Mizoguchi, Hiroshi Inagaki, Masaki Kobayashi, Ishir\u014d Honda, Mikio Naruse, Keisuke Kinoshita. Il sodalizio con Kurosawa termin\u00f2 nel 1965 con il film \"Barbarossa\", a causa di alcune frizioni che nacquero tra i due; l'attore si risent\u00ec molto di non poter partecipare ad altri film durante la produzione, Kurosawa invece, dopo l'uscita del film, accus\u00f2 Mifune di aver calibrato male la sua interpretazione. Le loro carriere si divisero e tra i due scese il gelo; si riconciliarono soltanto il giorno del funerale del regista Ishir\u014d Honda, nel 1993, dopo quasi trent'anni di silenzio.\nDopo Kurosawa.\nDopo \"Barbarossa\", Mifune prosegu\u00ec la sua carriera recitando in numerosi altri film; prese parte anche a alcuni film statunitensi, come \"Duello nel Pacifico\" (1968), \"Sole rosso\" (1971), \"1941 - Allarme a Hollywood\" (1979) di Steven Spielberg. Ebbe successo negli Usa partecipando alla serie televisiva \"Sh\u014dgun\" (1980), al fianco di Richard Chamberlain.\nNegli ultimi anni di vita, Mifune cominci\u00f2 a soffrire di diversi problemi fisici che lo portarono bruscamente a ritirarsi a vita privata. Dopo che sua moglie Sachiko mor\u00ec nel 1995 a causa di un cancro al pancreas, Mifune cadde in un profondo stato di depressione e il contemporaneo sopraggiungere della malattia di Alzheimer e di un tumore ne minarono inevitabilmente la salute. Mor\u00ec all'ospedale di Mitaka (Tokyo) il 24 dicembre del 1997, all'et\u00e0 di 77 anni, otto mesi prima di Akira Kurosawa.\nVita privata.\nNel 1947 conobbe Sachiko Yoshimine al concorso indetto dagli studi Toho, e si sposarono tre anni dopo, nel febbraio del 1950; all'inizio contrari al matrimonio, i genitori di lei - un'agiata famiglia di Tokyo - si convinsero ad accettare la proposta di Mifune soltanto dopo una lunga opera di convincimento del regista Senkichi Taniguchi e di Akira Kurosawa. Dal matrimonio, durato fino alla morte di lei nel 1995, nacquero due figli (Shir\u014d e Takeshi); Mifune ebbe anche una terza figlia, Mika, avuta nel 1982 da una relazione extraconiugale.\nEra grande amico degli attori Tatsuya Nakadai (con cui recit\u00f2 in 16 film) e Scott Glenn, oltre che di William Holden e Charlton Heston.\nDoppiatori italiani.\nNelle versioni in italiano dei suoi film, Toshiro Mifune \u00e8 stato doppiato da:"}
{"id": "237244", "revid": "7336", "url": "https://it.wikipedia.org/wiki?curid=237244", "title": "Neo liberismo", "text": ""}
{"id": "237245", "revid": "1001457", "url": "https://it.wikipedia.org/wiki?curid=237245", "title": "Hans Christian Oersted", "text": ""}
{"id": "237246", "revid": "43530", "url": "https://it.wikipedia.org/wiki?curid=237246", "title": "Pesci (biologia)", "text": ""}
{"id": "237247", "revid": "834", "url": "https://it.wikipedia.org/wiki?curid=237247", "title": "Super G", "text": ""}
{"id": "237251", "revid": "1573940", "url": "https://it.wikipedia.org/wiki?curid=237251", "title": "Kuhlia", "text": "Kuhlia \u00e8 un genere di pesci ossei, unico genere della famiglia Kuhliidae dell'ordine Perciformes. Comprende in prevalenza specie marine ma anche alcune diffuse nelle acque lagunari e dolci,\nDistribuzione e habitat.\nDistribuiti principalmente nelle parti tropicali degli oceani Indiano e Pacifico, dal Madagascar alle Hawaii.\nDescrizione.\nSono pesci di medie-grosse dimensioni (da 20 a 50\u00a0cm) con corpo allungato, ventre tondeggiante, occhi grandi e pinna dorsale munita di circa 10 spine, mentre quella anale di spine ne ha 3. Gli opercoli branchiali sono anch'essi muniti di una spina per lato. La livrea \u00e8 argentea, con alcune macchie nere o bianche a seconda della specie.\nVivono in banchi che di notte si disperdono per alimentarsi.\nEtimologia.\nI primi pesci furono scoperti agli inizi del XIX secolo e lo scienziato Heinrich Kuhl battezz\u00f2 la nuova famiglia \"Gekkonidae\", senza sapere che questo nome apparteneva gi\u00e0 ad una famiglia di lucertole. Successivamente le specie e l'intera famiglia venne battezzata con i nomi attuali proprio in onore dello scienziato che per primo si occup\u00f2 di classificare tutte le specie della famiglia. Nei paesi anglosassoni questi pesci sono conosciuti come Flagtail (Pinna bandiera) o col nome hawahiano \"Aholehole\".\nBiologia.\nGregari. Sono notturni.\nAlimentazione.\nSi cibano di crostacei che cacciano in acque libere.\nRiproduzione.\nI giovanili stazionano nelle pozze di marea.\nTassonomia.\nIl genere comprende le seguenti specie\nAcquariofilia.\nAlcune specie sono pescate per l'alimentazione, altre riscuotono interesse negli acquari pubblici."}
{"id": "237252", "revid": "39224", "url": "https://it.wikipedia.org/wiki?curid=237252", "title": "Cartongesso", "text": "Il cartongesso \u00e8 un materiale da costruzione. Risulta attualmente uno dei materiali pi\u00f9 usati nell'edilizia leggera data la sua velocit\u00e0 di applicazione e le sue particolari doti termoacustiche. Il suo spessore varia in base all'applicazione richiesta, infatti esistono decine di pannelli di diverse caratteristiche. In Italia, lo spessore pi\u00f9 diffuso, reperibile nei centri di bricolage, \u00e8 13 mm (pari a circa mezzo pollice). Oltre alle propriet\u00e0 termoacustiche, ricordiamo anche quelle ignifughe e quelle idrorepellenti.\nSolitamente una parete in cartongesso pu\u00f2 avere uno spessore di 8-10 cm, comprendente due lastre esterne di cartongesso e un'intercapedine solitamente riempita di materiale isolante e/o fonoassorbente. Un controsoffitto o una controparete di appena 1-2 cm.\nStoria.\nLa grande diffusione e facilit\u00e0 di reperimento del gesso minerale ha sempre favorito, fin dai primordi dell'architettura, lo sviluppo di tecniche costruttive basate sul suo impiego. Gi\u00e0 le popolazioni pi\u00f9 antiche, come i Babilonesi, i Caldei e gli Egizi, conoscevano bene l'arte del gesso, la quale neppure si perse successivamente nel corso della storia, tanto da raggiungere il suo culmine durante il periodo Barocco e Rococ\u00f2.\nOggi il gesso \u00e8 ampiamente utilizzato sia per realizzazioni decorative cui il materiale ottimamente si presta, sia in qualit\u00e0 di intonaco, di legante, di blocco monolitico da costruzione. \nA partire dalla fine del XIX secolo, poi, fu ideato negli Stati Uniti un nuovo e rivoluzionario ciclo di produzione industriale ove il gesso si proponeva sotto forma di lastre omogenee di basso spessore ed in abbinamento a strati di cartone di armatura. Si dava luogo in tal modo ad un'efficace tecnica costruttiva, basata sul principio di un'orditura metallica di supporto e un rivestimento con le nuove lastre di gesso, al fine di realizzare elementi di separazione verticale (pareti e contropareti) ed orizzontale (controsoffitti) all'interno degli edifici. Da allora l'evoluzione del prodotto non ha conosciuto tregua, apportando trasformazioni sia alla natura della lastra che migliorie alle tecniche di posa, per la cui effettuazione sono stati messi a punto nel corso degli anni accessori appositi ed elementi complementari specifici.\nL'utilizzo del gesso come materiale da costruzione \u00e8 sempre stato piuttosto diffuso, in relazione anche alle locali tradizioni fabbricative. Gli operatori, infatti, ne hanno sempre apprezzato le qualit\u00e0 per la rasatura delle pareti, per realizzazioni di decori a stampo, oppure la sua facilit\u00e0 di lavorazione e fluidit\u00e0 dell'impasto per impieghi in funzione di legante.\nNegli ultimi decenni del XIX secolo, tuttavia, negli Stati Uniti si cominciarono ad effettuare le prime prove per ottenere, in alternativa a manufatti in amalgama di catrame e carta-paglia, delle lastre in gesso rivestito da ambo i lati con dei fogli di cartone. Con questi primi tentativi, si cerc\u00f2 di ottenere un prodotto di facile e veloce applicazione quale rivestimento interno alla tradizionale struttura in legno delle abitazioni americane.\nTali tentativi ebbero pieno successo, la lastra fu rapidamente brevettata e fece la sua comparsa in Europa nel corso della prima guerra mondiale. La sua diffusione fu inizialmente circoscritta alle nazioni pi\u00f9 settentrionali, dove la tecnica costruttiva delle abitazioni, a telaio di legno, meglio si adattava alle sue applicazioni.\nSuccessivamente, ed in tempi pi\u00f9 recenti, le lastre in gesso rivestito si diffusero nel resto d'Europa, per approdare agli albori degli anni sessanta anche in Italia e poi nei Paesi dell'area mediterranea.\nProduzione.\nL'ampia distribuzione e la grande disponibilit\u00e0 di gesso minerale in natura sono alla base della sua antica applicazione in edilizia. I depositi naturali sono diffusi un po' ovunque: in Italia vi \u00e8 abbondanza di giacimenti di buona qualit\u00e0. Molti di essi sono oggetto di attivit\u00e0 estrattiva.\nLa materia prima, una volta estratta dalla cava viene depositata in opportune aree di stoccaggio in prossimit\u00e0 degli impianti di trattamento, ove viene frantumata, macinata e poi vagliata. La disidratazione avviene in forni, dove il materiale viene portato a cottura per temperature intorno ai 160\u00a0\u00b0C. Vengono poi eseguiti ulteriori trattamenti i quali, tra l'altro, servono a selezionare le caratteristiche del prodotto in funzione dei suoi impieghi.\nEssi sono:"}
{"id": "237255", "revid": "709406", "url": "https://it.wikipedia.org/wiki?curid=237255", "title": "Pantotenato", "text": ""}
{"id": "237256", "revid": "37401", "url": "https://it.wikipedia.org/wiki?curid=237256", "title": "Yahveh", "text": ""}
{"id": "237258", "revid": "599013", "url": "https://it.wikipedia.org/wiki?curid=237258", "title": "Luigi Bruschelli", "text": "Carriera al Palio di Siena.\nSenese e montonaiolo di nascita, Bruschelli ha esordito in Piazza del Campo nell'agosto 1990, difendendo i colori della Civetta, contrada a cui ha legato la prima fase della sua carriera. La prima vittoria arriva nel luglio 1996, per la Nobile Contrada dell'Oca, contrada a cui regaler\u00e0 altri due trionfi, datati 1998 e 1999.\nDal 1998 al 2005 Luigi Bruschelli detto \"Trecciolino\" ha vinto almeno un Palio all'anno. Il 2 luglio 2000 con \"Gangelies\", un purosangue al debutto a Siena, riesce ad interrompere il lungo digiuno, durato venticinque anni, dell'Istrice. Ottiene poi un personale \"cappotto\" nel 2005, vincendo con \"Berio\" per il Bruco al Palio di Provenzano e, sempre con lo stesso barbero, per la Torre al Palio dell'Assunta. Proprio la contrada di Salicotto era \"nonna\" del Palio, che attendeva il trionfo dal lontano 1961.\nNel 2006 non riesce a vincere: a luglio difende i colori dell'Istrice (partito di rincorsa, non trova spunti per passare davanti, chiudendo nelle retrovie); ad agosto \u00e8 nella Tartuca. In tale occasione cade due volte: prima della partenza e all'ultima curva del Casato. Anche nel 2007 per \"Trecciolino\" nessun risultato positivo, n\u00e9 a luglio con il Bruco, n\u00e9 ad agosto con il Montone.\n\"Trecciolino\" ritorna alla vittoria nel Palio del 2 luglio 2008, montando l'esordiente cavallo sauro Gi\u00e0 del Menhir per la Contrada Sovrana dell'Istrice.\nDal dicembre 2008 diviene ufficialmente il fantino della Nobile Contrada del Nicchio, ma nel 2009 corre entrambi i Palii per l'Istrice, in quanto la contrada di via dei Pispini non prende parte a nessuno dei due palii del 2009. L'anno dopo, corre entrambi i palii con il cavallo Istriceddu, prima per il Nicchio (secondo), poi per la Tartuca (vittoria). Nel luglio 2011 corre nella Pantera su \"Miguel\", ma chiude nelle retrovie. Nel 2012 vince la carriera del 2 luglio, correndo nella Contrada dell'Onda con \"Ivanov\", attualmente sua ultima vittoria.\nAl luglio 2012 \"Trecciolino\", con tredici vittorie, \u00e8 tra i fantini pi\u00f9 vittoriosi nella storia del Palio di Siena; \u00e8 il secondo pi\u00f9 vincente dal Novecento ad oggi alle spalle di Andrea Degortes detto \"Aceto\" (quattordici) e alla pari con Angelo Meloni detto \"Picino\".\nComplice una squalifica per il Palio di luglio e non avendo trovato una monta per quello di agosto, nelle Carriere del 2014 non \u00e8 tra i protagonisti in Piazza del Campo. Torna a correre in occasione del Palio di Provenzano del 2015 con la Contrada della Selva, mentre per quello dell'Assunta si accasa con l'Istrice e per la prima volta ha come collega in Piazza del Campo il figlio Enrico, detto \"Bellocchio\". Il 2 luglio 2017 prende parte al Palio di Provenzano nuovamente per i colori della Tartuca, montando il cavallo \"Tornasol\". La continua riottosit\u00e0 del cavallo ad entrare al canape, lo costringe a rinunciare al Palio (che verr\u00e0 corso dopo quasi 90' di tentate mosse da 9 contrade e vinto dalla Giraffa). Ad agosto 2017 torna a vestire il giubbetto del Bruco con l'esordiente \"S'Othieresu\", cadendo alla seconda curva di San Martino; nel 2018 torna a vestire dopo 5 anni il giubbetto del Nicchio, a luglio con l'esordiente \"Tabacco\", cadendo alla prima curva di San Martino, mentre ad agosto sempre per la Nobile Contrada del Nicchio monta \"Tale e Quale\" concludendo la carriera con una caduta alla seconda curva del Casato, e riportando anche la frattura del perone. Nel 2019 corre entrambi i Palii per la contrada della Pantera ma non riesce mai ad insidiare i primi.\nSoprannome.\nIl suo soprannome \"Trecciolino\" risale al 1990: \u00abMe lo diede il capitano della Civetta quando corsi il primo Palio nel 1990, e caddi al primo San Martino. Nel loro passato c'era un fantino chiamato \"Trecciolo\", vinse tre palii\u00bb. Il suo vero nome era Primo Arzilli ed alle vittorie con la Civetta ne aggiunse una per l'Oca e una per la Selva per un totale di cinque.\nCritiche.\nAccanto a grandi doti tecniche di fantino, Bruschelli ha costruito il suo successo anche grazie alle sue doti tattiche, e alla gestione dei giorni antecedenti la carriera. \"Trecciolino\" tuttavia \u00e8 stato accusato di essere un vero e proprio \"burattinaio delle contrade e dei fantini\", nonch\u00e9 di essere un \"dittatore di Piazza\". Il suo dominio tecnico si \u00e8 esteso anche a un dominio tattico nei rapporti con gli altri fantini, sino a spingere taluni a parlare di \"strapotere\" paliesco di Luigi Bruschelli e a denominare i fantini a lui vicini come \"il gruppo di Vagliano\", dal nome di Valiano, frazione a pochi chilometri da Siena dove risiede. Bruschelli ha sempre respinto tali accuse.\nAltri Palii.\nLa carriera di Bruschelli \u00e8 sempre stata incentrata sul Palio di Siena. Le vittorie di \"Trecciolino\" nel resto dei palii d'Italia sono nettamente inferiori: due sono quelle ottenute al Palio di Ferrara, una quella al Palio di Legnano. Proprio quest'ultima, reca la data del 1996 (quando il Bruschelli doveva ancora vincere il suo primo Palio in Piazza del Campo).\nPalio di Legnano.\nDi seguito le presenze al Palio di Legnano.\nPalio di Fucecchio.\nDi seguito le presenze al Palio di Fucecchio.\nPalio di Asti.\nDi seguito le presenze al Palio di Asti."}
{"id": "237259", "revid": "344646", "url": "https://it.wikipedia.org/wiki?curid=237259", "title": "Paleoclimatologia", "text": "La paleoclimatologia \u00e8 una branca delle scienze della terra e della climatologia in particolare che ha lo scopo di ricostruire l'andamento del clima nelle epoche passate attraverso l'utilizzo di dati , che sono propriet\u00e0 chimico-fisiche di particolari archivi naturali, sia organici che inorganici. Trova larga applicazione anche in archeologia per via del grande aiuto che d\u00e0 per datare i reperti trovati nelle zone di scavi o rinvenimenti.\nDescrizione.\nI dati proxy, sono in grado di dare informazioni riguardo alle variazioni di un determinato paleoambiente rispetto ai cambiamenti endogeni ed esogeni che agiscono su di esso. Fra i cambiamenti esogeni c'\u00e8 anche il clima a scala globale. Le ricostruzioni paleoambientali, quindi, consentono di comprendere come l'ambiente studiato abbia reagito alle variazioni climatiche, indirettamente quindi consentono di effettuare anche ricostruzioni paleoclimatiche.\nFonti di dati per lo studio della paleoclimatologia sono i ghiacciai (al cui interno, per carotaggio, si possono trovare residui organici come il polline, studiati dalla palinologia, o possono essere analizzati chimicamente), i fossili (organismi e piante fossili di origine marina o continentale studiati dalla paleobotanica), lo studio dei sedimenti geologici, degli anelli di crescita degli alberi (dendroclimatologia), e la stratigrafia isotopica, che si occupa di studiare le variazioni nel rapporto degli isotopi stabili di alcuni elementi chimici ritenuti indicativi.\nIncertezze e limiti.\nTanto pi\u00f9 si va indietro nel tempo tanto pi\u00f9 diminuisce la sensibilit\u00e0 dei tali studi e aumenta conseguentemente l'incertezza o errore sui risultati. Altra fonte di incertezza sui risultati deriva dalle diverse elaborazioni statistiche applicate ai dati raccolti cio\u00e8 alle serie storiche.\nRisultati scientifici.\nAndamento storico del clima terrestre.\nLa Terra ha 4,5 miliardi di anni e la paleoclimatologia \u00e8 arrivata a studiare il clima della Terra fino a circa 2,5 miliardi di anni. A tale epoca, infatti, arrivano le rocce e i fossili pi\u00f9 antichi attraverso i quali \u00e8 possibile ricostruire, in maniera pi\u00f9 o meno approssimata, il clima terrestre. Attraverso l'analisi climatica terrestre si sono potuti individuare dei cicli climatici precisi che si ripetono nel tempo con intervalli di tempo alquanto regolari. Tra i vari cicli si distinguono quelli che hanno durata di milioni di anni (Ere Glaciali, Ere Interglaciali), quelli che durano migliaia di anni (periodi glaciali, periodi interglaciali), quelli che hanno durata minore e seguono cicli pi\u00f9 brevi di centinaia o decine di anni. \nIn generale si distinguono tre scale temporali:\nIn primo grado, il clima terrestre \u00e8 stato suddiviso in Ere Glaciali ed Ere Interglaciali, ossia periodi lunghi vari milioni di anni in cui sulla Terra esistono ghiacci (Ere glaciali) o non ve ne \u00e8 traccia (Ere Interglaciali). Ovviamente le temperature terrestri sono pi\u00f9 elevate durante le Ere Interglaciali rispetto alle Ere Glaciali. In secondo grado, ogni Era Glaciale \u00e8 stata suddivisa in Periodi glaciali e Periodi interglaciali, ossia periodi lunghi migliaia di anni in cui si registra un generale avanzamento (glaciazioni) o arretramento dei ghiacci (Periodo interglaciale). Ovviamente le temperature terrestri rimangono relativamente pi\u00f9 elevate durante i Periodi interglaciali rispetto ai Periodi glaciali. In terzo grado, analizzando fasi pi\u00f9 brevi del clima terrestre della durata di decine o centinaia di anni, si possono individuare delle fasi pi\u00f9 o meno cicliche: in particolare tra le fasi cicliche si \u00e8 trovata una variabilit\u00e0 legata all'attivit\u00e0 solare che presenta cicli con periodi di 11 anni (ciclo undecennale del Sole) e 200 anni; mentre tra i fattori non ciclici si trova una correlazione tra abbassamenti della temperatura ed importanti eruzioni vulcaniche o altri eventi geologici ancora in studio.\nUltime Glaciazioni (2 milioni di anni fa - 10000 a.C.).\nIn particolare negli studi di paleoclimatologia interessa ricostruire con sempre maggior precisione il clima pi\u00f9 recente della Terra.\nAnalizzando il clima dell'attuale Era Glaciale, si possono individuare 4 periodi glaciali e 4 periodi interglaciali ossia 4 fasi di glaciazione e altrettante di ritiro dei ghiacci. \nLe 4 glaciazioni sono:\nMentre le fasi interglaciali tra una glaciazione e l'altra si chiamano \"G\u00fcnz-Mindel\", \"Mindel-Riss\", \"Riss-W\u00fcrm\" e l'attuale \"Periodo Postglaciale\".\nPeriodo postglaciale (10000 a.C. - presente).\nIl periodo interglaciale che stiamo attualmente attraversando (periodo postglaciale) \u00e8 iniziato circa 10-12\u00a0000 anni fa e la sua analisi avviene per mezzo di cronologie molto accurate grazie soprattutto agli studi di dendroclimatologia, in particolare per l'Europa."}
{"id": "237260", "revid": "702184", "url": "https://it.wikipedia.org/wiki?curid=237260", "title": "Paleobotanica", "text": "La paleobotanica (dal greco \"\u03c0\u03b1\u03bb\u03b1\u03b9\u03cc\u03c2\", \"antico\", e \"\u03b2\u03bf\u03c4\u03ac\u03bd\u03b7\", \"pianta\", quindi \"scienza relativa alle piante antiche\") \u00e8 la disciplina che si occupa dello studio delle alghe e delle piante fossili presenti nei sedimenti; costituisce una branca della paleontologia. Risulta fondamentale per la ricostruzione degli ecosistemi ancestrali e per gli studi riguardanti l'evoluzione delle piante, oltre ad essere un valido supporto alle ricerche sulle variazioni climatiche.\nIn maniera analoga si applica ai contesti antropici, sotto il nome di archeobotanica, contribuendo alla ricostruzione del paesaggio ed individuando l'uso tecnologico, economico e alimentare delle piante da parte dell'uomo nel passato.\nPer identificare vari tipi di resti vegetali, si avvale di numerose sottodiscipline: antracologia, analisi dei fitoliti, foglie e cuticoli, paleocarpologia, palinologia, scienza strettamente che si occupa dello studio del polline e delle spore attuali e fossili.\nLa paleobotanica \u00e8 importante per la ricostruzione degli ecosistemi e dei climi fossili ed \u00e8 fondamentale per lo studio dell'evoluzione delle piante.\nLe indagini si concentrano sui cambiamenti nella vegetazione (in rapporto al clima e alla situazione ambientale) e sull'analisi degli interventi umani sull'ambiente, facendo particolare attenzione alla dieta e all'economia.\nQuesti approcci vengono definiti rispettivamente ecologico ed etnologico. Nei primi lavori condotti da botanici su materiale vegetale antico, si \u00e8 data particolare attenzione allo sviluppo delle specie nel tempo e nello spazio. Viene preso in considerazione la distribuzione regionale delle piante o il loro apparire ed estinguersi nei vari contesti fitogeografici. L'interesse \u00e8 esteso anche all'introduzione dell'agricoltura e alla diffusione delle specie coltivate.\nStoria della disciplina, Storia delle ricerche archeobotaniche in Italia.\nLo studio di resti vegetali recuperati in contesti archeologici inizi\u00f2 a diffondersi a partire dal XIX secolo con Karl Sigismund Kunth, che si interess\u00f2 dei resti vegetali ritrovati in Egitto (Kunt, 1826), e con Oswald Heer il quale si occup\u00f2 invece dei resti vegetali provenienti dagli insediamenti palafitticoli delle zone umide perilacustri in Svizzera (Heer, 1866). Assieme a loro importante fu la figura di A. de Candolle, che lavor\u00f2 sulle origini delle specie vegetali (De Candolle, 1883), e dei due studiosi Georg Buschan e John William Harshberger e, che si occuparono dei resti vegetali connessi con l'attivit\u00e0 antropica (Etnobotanica), riassumendo nel loro lavoro tutti gli studi precedenti (Buschan, 1895; Harshberger, 1896).\nLa disciplina Archeobotanica vera e propria nacque intorno agli anni \u201860, in particolare con il lavoro del danese Hans Helb\u00e6k (1971) che si occup\u00f2 dello studio dei resti vegetali recuperati sia in contesti archeologici europei che in numerosi insediamenti del Vicino Oriente.\nL'Archeobotanica si \u00e8 diffusa successivamente grazie a numerosi studiosi, principalmente europei, come l'olandese Willem van Zeist, la polacca K. Wasylikova, la tedesca Hopf e molti altri che a partire dal 1968 hanno dato vita all'I.W.G.P.\nUna studiosa inglese molto impegnata come J.M. Renfrew ha dedicato tra i primi un intero libro alla Paletnobotanica (Renfrew, 1973).\nResti vegetali, processi di fossilizzazione e conservazione.\nEsaminiamo ora come si muove l'Archeobotanica in un contesto archeologico: nel recupero dei resti procede tramite il campionamento, la setacciatura e la selezione dei resti vegetali; nel frattempo \u00e8 fondamentale avere una collezione botanica di riferimento ed eseguire un rilievo della vegetazione, al fine di comprendere quali specie sono tipiche di quel territorio. Dopo un'accurata selezione, si passa alla determinazione dei resti vegetali, in seguito alla quale per\u00f2 il materiale tende a rovinarsi e per questo motivo, deve essere conservato in modo adeguato. Si continua analizzando statisticamente i campioni e cercando di interpretare i dati, attraverso anche il confronto con altre discipline quali, la Palinologia (studio del polline nel sedimento), la Citogenetica (ramo della genetica che studia le strutture cellulari), la Fitogeografia e le informazioni provenienti dai testi antichi; l'attenzione sar\u00e0 rivolta alla comprensione dell'antica vegetazione naturale e quindi dell'economia vegetale.\nIl campionamento si \u00e8 uno strumento fondamentale per l'Archeobotanica, si tratta di una tecnica attraverso la quale l'area di uno scavo, \u00e8 suddivisa in una serie di quadrati che formano una griglia comprendente le diverse situazioni (buche di conservazione, sepolture, focolari, zona di lavorazione etc...); ogni singolo quadrato \u00e8 a sua volta diviso da una quadrettatura, in modo da raccogliere una serie di campioni per ogni singola situazione.\nL'Antracologia \u00e8 lo studio dei carboni rinvenuti nel sedimento di uno scavo archeologico; l'assemblaggio antracologico sar\u00e0, dunque, l'insieme dei resti lignei relativi ad un determinato contesto.\nI resti carbonizzati presenti in tale situazione, possono provenire da legno vivo al momento dell'incendio, o dal taglio effettuato appositamente per la combustione di un focolare, o da legno morto e quindi trasportato, ad esempio da corsi d'acqua o piaggiato, usato solo in un secondo momento per focolari, oppure accidentalmente incendiatosi.\nOvviamente, l'utilizzo dell'uno o dell'altro tipo, \u00e8 facilmente riconoscibile in quanto, nel caso del legno vivo, il contenuto maggiore d'umidita provocher\u00e0 delle esplosioni e quindi delle deformazioni, visibili sul carbone; nel caso del legno morto diversi fattori potranno indicarci la sua provenienza:\nVediamo, ora, come pu\u00f2 avvenire la carbonizzazione: in generale gli incendi o i focolari producono carbone, con l'accumulo entrano poi a far parte del deposito archeologico, ma come possiamo distinguere per esempio gli incendi naturali da quelli causati dall'uomo?\nPer ci\u00f2 che riguarda, invece, i focolari domestici e quelli artigianali il discorso \u00e8 diverso: entrambi producono come risultato la carbonizzazione, ma essi si possono distinguere in relazione alla capacit\u00e0 di produrre calore e alla quantit\u00e0 di combustibile utilizzato, ed anche dalla presenza di scorie metalliche.\nPer un forno artigianale il combustibile utilizzato, deve avere, come caratteristica principale, la capacit\u00e0 di raggiungere alte temperature per tempi abbastanza lunghi; ci\u00f2 non dipende solo dalla specie utilizzata, ma anche dal contenuto d'umidit\u00e0 del legname.\nLa quantit\u00e0, inoltre, \u00e8 indice di distinzione in quanto, nel caso in cui bisogner\u00e0, ad esempio, fondere dei metalli, occorrer\u00e0 una quantit\u00e0 maggiore di combustibile; c'\u00e8 da aggiungere anche il fatto che, quando il metallo \u00e8 a stretto contatto con la fonte di calore, esso lascia sul carbone delle tracce di minerali facilmente riconoscibili.\nDobbiamo anche tenere conto che, sul deposito archeologico (di conseguenza sul nostro \u201cassemblaggio antracologico\u201d), in quanto sistema aperto, agiscono molteplici fattori con l'azione meccanica, la tafonomia (studio degli organismi animali e vegetali penetrati da vivi o inclusi al momento della loro morte nella crosta terrestre) e le stesse modalit\u00e0 di recupero.\nVediamo come si recuperano i resti antracologici sullo scavo: esistono delle schede appositamente create per i resti di carbone campionati, esse presentano dati in relazione alla stratigrafia ma, anche, all'ambiente (morfologia del territorio, elementi naturali etc...). Raccolto dunque il materiale, si disegna la quadrettatura, si definisce l'U.S., si setaccia e poi si utilizzano i resti per datare direttamente l'insediamento (tramite il C14) oppure si esaminano al microscopio per la determinazione della specie.\nI contesti archeologici in cui \u00e8 frequente il ritrovamento di resti vegetali sono: i silos, le sepolture, i focolari.\n Il focolare domestico: teniamo conto del fatto che, in un focolare, il combustibile usato potrebbe non essere di natura vegetale, la dove il legno non era presente si utilizzavano le ossa, oppure le deiezioni degli animali; nei periodi pi\u00f9 freddi della preistoria si \u00e8 usata la lignite, un particolare tipo di carbon fossile (questo di ritrovamenti, pu\u00f2 darci delle utili informazioni climatiche). Per comprendere il funzionamento di un focolare, basta osservare l'accensione di un qualsiasi camino: solitamente si pongono alla base, della paglia e dei rametti piccoli, in modo da far prendere subito fuoco, man mano si aggiunge della legna sempre pi\u00f9 grande (tutto questo andr\u00e0 a condizionare il risultato finale). Il focolare pu\u00f2 avare varie strutture di supporto a cominciare da una semplice fossa, fino ad arrivare a strutture anche molto complesse; :naturalmente, le dimensioni e l'accessibilit\u00e0 sono elementi indicativi: il focolare pu\u00f2 essere a piani, a fossa, con pietre, ognuno con differenti tipologie. Un focolare \u00e8 costituito da una serie di fasi le quali producono certi effetti come: il calore, la luce, il fumo; le varie fasi del processo di combustione sono, appunto, quelle dell'irraggiamento, dello spegnimento, dello svuotamento e della ricarica (i resti del focolare che ritroviamo in uno scavo potrebbero appartenere ad uno di questi momenti, bisogna cercare di capire quale). La combustione produce, inoltre, delle alterazioni fisico-chimiche anche sul supporto: se questo \u00e8 costituito da terreno argilloso, verr\u00e0 cotto e, nel momento in cui non rimarr\u00e0 pi\u00f9 traccia del focolare, diventer\u00e0 un indicatore di tale attivit\u00e0. Di notevole importanza \u00e8, poi, l'esatta comprensione della sequenza cenere-carbone, in casi particolari come i focolari multipli, in modo da non sbagliare il numero di questi (in seguito allo spegnimento del fuoco si trova la cenere in alto e il carbone in basso, ed seppellimento vi \u00e8 un'inversione, il carbone torna in alto e la cenere va gi\u00f9). La scelta del supporto \u00e8 determinante nella produzione degli effetti del focolare, se, infatti, si fa riferimento ad un focolare su superficie piana, l'energia andr\u00e0 verso l'esterno e, le alterazioni lasciate sul terreno; avranno forma piatta e lenticolare; nel caso di una fossa, invece, il bilancio energetico sarebbe differente poich\u00e9, le sue pareti, rifletterebbero il calore, l'alterazione inoltre sarebbe concava. Nel caso in cui il fuoco fosse stato acceso in prossimit\u00e0 di una parete rocciosa, il bilancio energetico cambierebbe nuovamente in quanto, ci sarebbe il riverbero dell'energia che dalla roccia torna verso l'esterno. In questo modo, anche il ruolo del vento sembra fondamentale per l'accensione del fuoco, attraverso accurate osservazioni, si pu\u00f2 addirittura risalire alla direzione del vento al momento dell'accensione: questo ci fa capire quanta consapevolezza e conoscenza pirotecnica avesse l'uomo in quel momento. La produzione delle ceneri varia, in percentuale, a seconda delle parti della pianta utilizzate, solitamente sono le foglie a produrre pi\u00f9 cenere, poi ci sono i rami ed anche la corteccia; il calcolo delle ceneri \u00e8 utile nella determinazione del combustibile, mentre il colore delle ossa presenti in un focolare, ci aiuta a capire la temperatura raggiunta.\n Il focolare artigianale. I focolari legati ad artigianali, sono strutture molto complesse, legate a vari elementi di termodinamica, in quanto l'uomo, durante la storia, ha elaborato sempre pi\u00f9 complessi sistemi di controllo. Per le fornaci legate alla cottura della ceramica, esistono varie tipologie: la semplice, l'orizzontale, la verticale etc...; la sua struttura diviene tanto pi\u00f9 complessa quanto pi\u00f9 arduo \u00e8 il lavoro che bisogna fare, in linea generale diciamo pure che per la cottura della ceramica richiede caratteristiche differenti dalla fusione dei metalli. Dallo studio dei focolari si pu\u00f2 capire se il carbone \u00e8 stato utilizzato come legno oppure se era gi\u00e0 carbone; combustibile poteva essere messo in diverse posizioni rispetto alla struttura del forno, in modo che cambiasse anche il movimento dell'aria (se favorito crea, infatti, omogeneit\u00e0 del colore ed evita le macchie). Nell'et\u00e0 del Bronzo e anche del Ferro sono testimoniati dei bracieri portatili, legati probabilmente ad un discorso di tipo sociale, come l'esistenza d'artigiani itineranti; strutture particolari sono anche i fornelli, costituiti con materiale refrattario, come la ceramica o le pietre.\nPer capire la relazione tra i vari tipi di focolare ed i risultati, gli effetti probabili, dobbiamo tenere conto di fattori come: illuminazione, riscaldamento, cottura (diretta o indiretta), disseccazione e vari tipi d'attivit\u00e0 artigianali.\nMicro e macro fossili.\nIl nostro primario interesse ambientale negli studi sulle piante \u00e8 tentare di ricostruire la vegetazione che gli uomini del passato possono aver incontrato in un particolare periodo di tempo e in un particolare luogo, ma non dobbiamo dimenticare che le piante costituiscono la base della catena alimentare terrestre. Le comunit\u00e0 vegetali presenti su una certa area in un certo periodo forniranno anche indizi circa la vita dell'uomo e degli altri animali in quell'area, perch\u00e9 riflettono anche le condizioni del suolo e del clima. Alcuni tipi di piante reagiscono in modo relativamente rapido ai cambiamenti climatici (sebbene meno rapidamente degli insetti, per esempio), e le variazioni latitudinali e altitudinali delle comunit\u00e0 vegetali costituiscono indicatori tra i pi\u00f9 chiari dei cambiamenti climatici avvenuti nel corso dell'era glaciale.\nIn archeologia gli studi sulle piante sono sempre passati in secondo piano rispetto all'analisi faunistica, semplicemente perch\u00e9 negli scavi le ossa sono pi\u00f9 evidenti dei resti vegetali: le ossa possono talvolta conservarsi meglio, ma di solito i resti vegetali sono presenti in numero maggiore. Negli ultimi decenni le piante sono finalmente giunte alla ribalta, grazie alla scoperta che alcune delle loro parti costitutive resistono alla decomposizione molto pi\u00f9 di quanto si credesse, e che in realt\u00e0 conservano un'enorme quantit\u00e0 di dati diversi che possono fornirci informazioni sulla vegetazione del passato. Come nel caso di molte delle specializzazioni cui l'archeologia pu\u00f2 far ricorso, queste accurate analisi richiedono una grande disponibilit\u00e0 di tempo e denaro.\nAlcune delle tecniche in grado di fornire pi\u00f9 informazioni per una valutazione globale delle comunit\u00e0 vegetali in un particolare periodo si basano non sull'analisi dei resti di maggiori dimensioni, ma piuttosto su quella dei resti pi\u00f9 piccoli, specialmente dei pollini.\nGeneralmente i resti vegetali che si studiano, si dividono in due grosse categorie: macro-resti e micro-resti accanto ai quali vi \u00e8 una serie di altri documenti.\nI macro-resti sono tutti quelli visibili ad occhio nudo, quali: resti lignei (studiati dalla Xilologia), cerchie di accrescimento (studiati dalla Dendrocronologia), frutti e semi (studiati dalla Carpologia), e altri resti come muschi, foglie, gemme, trucioli di legno.\nI micro-resti sono quelli non visibili ad occhio nudo e per cui \u00e8 necessaria la campionatura del sedimento; essi comprendono: pollini e spore (studiati dalla Palinologia), fitoliti (piccole particelle di silice, derivate dalle cellule delle piante, sopravvissute alla decomposizione o alla carbonizzazione di queste), diatomee (nella tassonomia vegetale, classe di alghe giallo-brune a cellule libere o in colonie con membrana silicizzata composta da due valve chiuse come una scatola).\nGli altri documenti che possono concorrere allo studio archeobotanico, sono quelli derivanti dalla Fitogeografia, dall'Etnobotanica (analisi dei resti vegetali nelle popolazioni attuali), dai testi antichi, dalla sperimentazione botanica, dai coproliti (escremento fossile, ricco specialmente di fosfati, usato in passato come fonte di fertilizzanti), dagli insetti (per cui esiste una disciplina a parte chiamata Acheo-entomologia) e da analisi chimiche (relative a residui organici, di cui \u00e8 possibile ricostruirne lo spettro).\nTecniche di campionamento.\nNel caso particolare dei focolari, il campionamento risulta un sistema fondamentale per ricevere quante pi\u00f9 informazioni \u00e8 possibile, il metodo migliore \u00e8 quello della campionatura a corone e settori circolari, in modo da avere come centro lo stesso focolare e seguire il campionamento dal centro alla periferia.\nSu tale argomento si \u00e8 costruito uno schema teorico: intorno ad un focolare di quattro persone si \u00e8 supposta una differenziazione delle attivit\u00e0, a seconda della posizione assunta attorno al fuoco, cos\u00ec che l'esito di tale attivit\u00e0 si disporr\u00e0 in maniera particolare, vi sar\u00e0 una zona di caduta, una di lancio in dietro, una di lancio in avanti ect... (si potr\u00e0 capire anche la direzione del vento). Solo un campionamento a corone e settori circolari ci avrebbe permesso di capire queste cose, con la semplice quadrettatura molto ci sarebbe sfuggito.\nTrattamento del sedimento e modalit\u00e0 di recupero.\nDiversi sono i sistemi di trattamento del sedimento, quello solitamente usato \u00e8 il sistema della flottazione, un metodo di setacciatura ad acqua di una matrice (terreno archeologico), tramite il quale si possono isolare i resti pi\u00f9 leggeri e pi\u00f9 piccoli; esistono vari modi:\nDopo la setacciatura, bisogna recuperare il materiale e tarare il setaccio; il primo setaccio sar\u00e0 a maglia molto stretta, in modo da capire di che tipo di resti si tratta, poi si useranno dei setacci mirati.\nSolitamente, \u00e8 bene utilizzare i tre setacci da 5mm, 1mm e 0,5mm (per i semi di piante infestanti).\nNaturalmente, diversi saranno i risultati a seconda del sistema di setacciatura che utilizziamo per il recupero; alcuni studiosi hanno, infatti, cercato di capire la frequenza con la quale si ritrovano, in un contesto, i resti di una nuova specie. Sono state cos\u00ec costituite delle curve d'occorrenza, in modo da calibrare il nostro sistema di setacciatura, al fine di comprendere se il nostro campione pu\u00f2 essere rappresentativo."}
{"id": "237261", "revid": "287204", "url": "https://it.wikipedia.org/wiki?curid=237261", "title": "Maestro della Leggenda di sant'Orsola", "text": "L'anonimo maestro fiammingo prende il nome da due ante di un altare con otto \"Episodi della vita di sant'Orsola\", originariamente a Bruges, nel convento delle Suore Nere. Viene spesso chiamato anche Maestro della Leggenda di sant'Orsola di Bruges, per non confonderlo col tedesco Maestro della Leggenda di sant'Orsola di Colonia.\nGli sono attribuiti anche un trittico con la \"Nativit\u00e0\", ora conservato all'Institute of Arts di Detroit, le tavole con la \"Madonna col Bambino\" a Bruxelles e a Cherbourg e alcuni ritratti.\nIl suo stile denota influenze da Rogier van der Weyden, Hans Memling e Hugo van der Goes."}
{"id": "237264", "revid": "729019", "url": "https://it.wikipedia.org/wiki?curid=237264", "title": "Gemini 12", "text": "Gemini 12 (GT-12) fu l'ultima missione a volare nello spazio con equipaggio nel corso del programma Gemini degli Stati Uniti d'America.\nL'equipaggio.\nPoco dopo l'atterraggio di Gemini 9, il 17 giugno 1966 la NASA annunci\u00f2 che l'equipaggio di riserva per questa missione sarebbe volato con il prossimo volo disponibile: la missione conclusiva del programma Gemini Gemini 12.\nComandante della missione venne nominato James A. Lovell, che con Gemini 7 aveva raggiunto il record di permanenza durante un volo nello spazio. Gli venne affiancato Edwin Aldrin, astronauta alla sua prima esperienza nello spazio.\nL'equipaggio di riserva era composto da Gordon Cooper, astronauta del programma Mercury ed Eugene Cernan, entrambi gi\u00e0 volati nello spazio rispettivamente con Mercury-Atlas 9 e Gemini 5 il primo e Gemini 9 il secondo.\nL'astronauta Stuart Roosa oper\u00f2 durante la fase di lancio come radiofonista di contatto con la capsula (Capcom) svolgendo il suo lavoro direttamente da Cape Kennedy. Pete Conrad e William Anders assunsero tale ruolo operando dal centro di controllo di Houston, Texas.\nPreparazione.\nCome per le precedenti missioni Gemini venne previsto che Gemini 12 si agganciasse ad un satellite precedentemente lanciato nello spazio nonch\u00e9 venissero eseguite diverse operazioni extraveicolari.\nLa capsula Gemini venne consegnata a Cape Kennedy il 6 settembre, mentre il razzo vettore del tipo Titan venne assemblato sulla rampa di lancio il 19 settembre. Infine, il 23 settembre, l'assemblaggio venne concluso con il montaggio della capsula in punta al razzo vettore.\nMissione.\nIl satellite GATV-12, al quale Gemini 12 doveva agganciarsi, venne lanciato mediante un razzo vettore del tipo Atlas un'ora e mezza prima del lancio della capsula Gemini. Lovell ed Aldrin agganciarono i due veicoli spaziali durante la loro terza orbita intorno alla Terra. Tale manovra venne pilotata usando un sestante a sostegno della navigazione e dirigendo la capsula verso il satellite pilotando a vista. Infatti l'apparecchio radar di bordo non funzionava correttamente.\nCome per Gemini 11 le riserve di carburante furono sufficienti per ripetere pi\u00f9 volte la manovra d'aggancio. Siccome durante il lancio del satellite del tipo Agena erano sorti dei problemi, si rinunci\u00f2 a riaccendere il razzo propulsore del GATV-12, per eseguire una manovra di cambio di traiettoria, cio\u00e8 lanciare i due veicoli agganciati in un'orbita pi\u00f9 alta.\nInvece di eseguire tale manovra, venne assunto nel programma di volo l'osservazione di un'eclissi solare in corso sopra i paesi del sudamerica.\nPoco dopo, l'astronauta Aldrin inizi\u00f2 a prepararsi per la sua prima attivit\u00e0 extraveicolare. Al contrario di precedenti missioni Gemini, fu programmato di eseguire come prima di queste attivit\u00e0 una \"Stand-Up-EVA\" durante la quale l'astronauta in pratica rimane in piedi nella navicella spaziale con l'apposito abbaino aperto. Aldrin esegui volutamente tutti i movimenti in maniera particolarmente lenta onde poter osservare tutte le sue reazioni relative e cos\u00ec poterle confrontare con l'attivit\u00e0 extraveicolare vera e propria, cio\u00e8 quando avrebbe lasciato completamente la navicella spaziale rimanendovi agganciato mediante l'apposita corda di sicurezza. Questa prima EVA ebbe una durata di 2 ore e 20 minuti.\nIl giorno successivo, Aldrin lasci\u00f2 la capsula completamente ed esegu\u00ec diversi lavori, sia al satellite GATV-12 come pure alla capsula Gemini direttamente. Fu addirittura in grado di pulire dall'esterno i vetri della capsula, dato che vetri sporchi avevano causato diversi inconvenienti durante precedenti missioni del programma.\nUn'ulteriore \"Stand-up EVA\", della durata di un'ora, venne eseguita il giorno successivo.\nDopo 59 orbite intorno alla Terra vennero accesi i retrorazzi frenanti di Gemini 12 onde iniziare con la fase di rientro nell'atmosfera terrestre. Proprio durante questa fase, addirittura negli attimi di maggior forza di attrito, una borsa contenente diversi utensili si stacc\u00f2 dalla parete della capsula Gemini, alla quale era stata attaccata mediante un nastro a strappo del tipo \"Klett,\" finendo direttamente sul grembo di Lovell, che non ebbe il coraggio di afferrare tale borsa e di muoversi, in quanto aveva osservato che la borsa si era incastrata direttamente vicino alla leva che azionava il congegno di catapultazione dei sedili degli astronauti, fatto che ovviamente in tale scenario della fase di rientro sarebbe stato fatale per l'equipaggio.\nGrazie ai nervi saldi di Lovell, Gemini 12 atterr\u00f2 senza problemi a 4,8 chilometri dal punto di atterraggio calcolato. Gli astronauti vennero recuperati da un elicottero e portati a bordo della portaerei \"USS Wasp\" - gi\u00e0 nave di recupero delle missioni Gemini 4, Gemini 6, Gemini 7 e Gemini 9.\nImportanza per il programma Gemini.\nNonostante piccoli inconvenienti di volo, la missione di Gemini 12 pot\u00e9 essere considerata la conclusione con successo del programma Gemini. Infatti si riusc\u00ec pi\u00f9 volte ad agganciare due veicoli spaziali in orbita. Le tre attivit\u00e0 extraveicolari eseguite dall'astronauta Aldrin inoltre, avevano fornito importantissime conoscenze per il futuro lavoro nello spazio.\nDato che questa era l'ultima missione del programma Gemini ed era stata conclusa con successo, la NASA pot\u00e9 iniziare a concentrarsi esclusivamente al programma Apollo che aveva lo scopo dichiarato di portare l'uomo sulla Luna. Infatti, gi\u00e0 da diversi mesi gli astronauti Gus Grissom, Edward H.White e Roger B.Chaffee si stavano preparando per volare quale primo equipaggio in una missione dello spazio del programma Apollo. Tre lanci privi di equipaggio del programma erano gi\u00e0 stati svolti con successo e la prima missione con equipaggio era dunque in programma per la primavera del 1967. La tragedia dell'Apollo 1 del 27 gennaio 1967 imped\u00ec tale programma."}
{"id": "237265", "revid": "767487", "url": "https://it.wikipedia.org/wiki?curid=237265", "title": "Bianco rosso celeste - Cronaca dei giorni del Palio di Siena", "text": "Bianco rosso celeste - Cronaca dei giorni del Palio di Siena \u00e8 un documentario sul Palio di Siena girato nel 1962 da Luciano Emmer e uscito nel 1963.\nIl documentario racconta le fasi della carriera del 16 agosto 1962, vinto dalla Contrada del Drago con il fantino Antonio Trinetti detto \"Canapetta\" sulla cavalla Beatrice.\nSono proposte molte interviste ed immagini inedite, tra cui:"}
{"id": "237266", "revid": "287204", "url": "https://it.wikipedia.org/wiki?curid=237266", "title": "Adam Friedrich Oeser", "text": "Biografia.\nDopo un alunnato di due anni presso il pittore di Bratislava E. F. Kamauf (1696-1749), nel 1730 and\u00f2 a Vienna dove complet\u00f2 fino al 1739 la sua formazione artistica. Dal 1733 al 1735 studi\u00f2 ancora a Bratislava presso lo scultore e medaglista Georg Raphael Donner (1693-1741). Nel 1739 lasci\u00f2 Vienna e and\u00f2 a Dresda dove lavor\u00f2 come pittore fino al 1756. Il 5 novembre 1745 spos\u00f2 Rosine Elisabeth Hohburg, con cui ebbe otto figli, quattro dei quali morirono in tenera et\u00e0. Noti furono la figlia Friederike Elisabeth Oeser (1748-1829) e Wilhelmine Geyser (1791-1888) cos\u00ec come il figlio Johann Friedrich Ludwig Oeser. Tra l'ottobre 1754 e il settembre 1755 strinse un intenso rapporto con Johann Joachim Winckelmann. Dal 1759 oper\u00f2 a Lipsia. Il 6 febbraio 1764 divenne il primo direttore della rifondata Accademia del disegno. Occup\u00f2 questo ufficio fino alla morte. Il 13 febbraio 1764 venne nominato pittore della corte elettorale. Tra il 1765 e il 1768 diede lezioni di disegno al giovane studente Johann W. Goethe (1749-1832). Dipinse la sala delle feste del castello di Gohlis ed a Lipsia sia la chiesa di San Nicola e sia il monumento del re. Nel 1776 fu accolto nella loggia massonica Balduin. Il 18 marzo 1799 mor\u00ec all'et\u00e0 di 82 anni."}
{"id": "237271", "revid": "599013", "url": "https://it.wikipedia.org/wiki?curid=237271", "title": "Toshir\u00f4 Mifune", "text": ""}
{"id": "237273", "revid": "1305772", "url": "https://it.wikipedia.org/wiki?curid=237273", "title": "Concilio Lateranense", "text": "La Basilica di San Giovanni in Laterano a Roma \u00e8 stato il luogo di adunanza di diversi concili romani, celebrati dai papi nel corso dei secoli.\nCinque di questi sono ritenuti dalla Chiesa cattolica Concili ecumenici:\nAltri concili o sinodi particolari furono celebrati nella stessa basilica, senza rivestire il carattere di ecumenicit\u00e0:"}
{"id": "237275", "revid": "287204", "url": "https://it.wikipedia.org/wiki?curid=237275", "title": "UDU", "text": ""}
{"id": "237276", "revid": "123243001", "url": "https://it.wikipedia.org/wiki?curid=237276", "title": "Laurell K. Hamilton", "text": "Biografia.\nNata nel 1963 a Herber Springs, una piccola comunit\u00e0 dell'Arkansas, si trasferisce a Sims, nell'Indiana nel 1969, in seguito alla morte della madre in un incidente d'auto. Laurell ha soltanto sei anni e viene cresciuta dalla nonna, in seguito dichiarer\u00e0 che la morte della madre, la vita con la nonna e l'assenza di figure maschili in casa \u00ab\"sono le tre cose che fanno di me ci\u00f2 che sono\"\u00bb.\nImpara a leggere solo a sette anni a causa di una lieve dislessia non diagnosticata all'epoca, ma da quel momento si appassiona alla parola scritta e a 14 anni inizia a scrivere le sue prime storie a sfondo horror.\nFrequenta un college cristiano nell'Indiana dove si laurea in inglese e biologia. \u00c8 qui che conosce anche suo marito Gary Hamilton di cui prender\u00e0 il cognome.\n\u00c8 sempre al college che sviluppa la sua passione per la narrativa, prendendo parte al programma di scrittura creativa dell'ateneo, dal quale per\u00f2 viene estromessa alla fine del secondo anno a causa di forti contrasti con l'insegnante che non approva la sua scelta di temi.\nDopo le aspre critiche della docente, che le assicura che non avr\u00e0 mai successo come scrittrice, la Hamilton si laurea, ma abbandona la scrittura per due anni.\nSi trasferisce prima a Los Angeles e poi a St. Louis nel Missouri, ricominciando a mandare storie e racconti agli editori e ricevendo numerosi rifiuti. Inizia anche il suo primo romanzo, \"Nightsheer\", ed entra a far parte del gruppo di scrittori ucronici \"Alternate Historian\".\nDopo la pubblicazione di \"Nightsheer\" e di un romanzo della serie di \"Star Trek\" intitolato \"Nightshade\", l'autrice incontra fortune alterne fino all'uscita del primo volume della saga di \"Anita Blake - Cacciatrice di vampiri\", che la porta al successo.\nVive ad Arnold, St. Louis, con il suo secondo marito, sua figlia e tre cani.\nOpere.\nAnita Blake, cacciatrice di vampiri e negromante, \u00e8 la pi\u00f9 famosa eroina della Hamilton: dopo l'esordio nel 1993 con \"Nodo di sangue\", la saga ha acquisito una crescente popolarit\u00e0, arrivando ad essere tradotta in 16 lingue e a vendere pi\u00f9 di 6 milioni di copie in tutto il mondo.\nA partire dal 2000 la scrittrice ha dato vita a un altro personaggio femminile, Meredith Gentry, misteriosa e seducente principessa del popolo fatato che lavora come investigatrice privata a Los Angeles. Anche questa serie si \u00e8 affermata in tutto il mondo, vendendo pi\u00f9 di un milione di copie.\nLa serie \u00e8 caratterizzata da una preponderante tematica sensuale e le trame investigative e magiche si intrecciano con intrighi di tipo romantico ed erotico, prendendo ampissimo spazio nella narrazione."}
{"id": "237277", "revid": "287204", "url": "https://it.wikipedia.org/wiki?curid=237277", "title": "Maestro dell'Altare di Rajhrad", "text": "Maestro dell'Altare di Rajhrad (Olomouc o Brno prima del 1420), \u00e8 il nome convenzionale dato ad un anonimo artista attivo in Boemia.\nL'artista, probabilmente d'origine morava, deve il suo nome all'Altare, proveniente dalla chiesa di San Maurizio di Olomouc, successivamente smembrato e con le sei tavole superstiti raccolte a Rajhrad con temi tratta dalla \"Passione\" e dalla \"Leggenda della Croce\", realizzato prima del 1420.\nIl \"Trasporto della Croce\" e la \"Crocefissione\" sono di sua mano, mentre gli altri episodi mostrano l'intervento della sua bottega. Si attribuiscono alla bottega del pittore: la tavola di N\u00e1m\u011b\u0161\u0165; realizzata dopo il 1420 e ora conservata a Brno; e l\u2019\"Altare di san Giacomo\" del 1430 circa, smembrato e diviso tra Praga, Brno, Vienna e Norimberga."}
{"id": "237278", "revid": "4711", "url": "https://it.wikipedia.org/wiki?curid=237278", "title": "Battaglia del Bulge", "text": ""}
{"id": "237279", "revid": "290948", "url": "https://it.wikipedia.org/wiki?curid=237279", "title": "Teoria atomica", "text": ""}
{"id": "237280", "revid": "188116", "url": "https://it.wikipedia.org/wiki?curid=237280", "title": "Fincantieri", "text": "Fincantieri S.p.A. \u00e8 un'azienda pubblica italiana operante nel settore della cantieristica navale ed \u00e8 il pi\u00f9 importante gruppo navale d'Europa.\nGi\u00e0 di propriet\u00e0 dell'IRI fin dalla sua fondazione, \u00e8 oggi controllata 71,3% da CdP Industria, finanziaria della Cassa Depositi e Prestiti.\nLa societ\u00e0 \u00e8 quotata alla Borsa di Milano nell'indice FTSE Italia Mid Cap.\nStoria.\nDagli anni '30 quattro societ\u00e0 cantieristiche, Cantieri Riuniti dell'Adriatico (CRDA), Odero-Terni-Orlando (OTO), Navalmeccanica e Ansaldo, erano state acquisite dallo Stato e amministrate direttamente dall\u2019IRI.\nNel marzo 1948 esse erano state ricondotte all\u2019interno della finanziaria pubblica costituita per il settore meccanico, (Finmeccanica), con la OTO che nel 1949 usciva dal settore cantieristico, cedendo i suoi stabilimenti di Livorno e del Muggiano ad Ansaldo.\nIl 29 dicembre 1959 viene costituita Fincantieri, come societ\u00e0 finanziaria per il controllo dei principali cantieri navali italiani, raggruppando tutte le partecipazioni dell\u2019IRI nei grandi gruppi cantieristici a partecipazione statale dell'epoca, scorporandole da Finmeccanica.\nNel 1966 nasce Italcantieri, per la gestione diretta di alcuni cantieri.\nNel 1973 l'IRI acquisisce i Cantieri Navali del Tirreno Riuniti del gruppo Piaggio, con cantieri a Riva Trigoso, Muggiano, Ancona e Palermo.\nSociet\u00e0 per azioni.\nNel 1984 Fincantieri da holding finanziaria delle partecipazioni statali assumeva direttamente in proprio l'attivit\u00e0 operativa delle societ\u00e0 che prima controllava, compresa Italcantieri, e veniva costituita da quattro divisioni: costruzioni mercantili e offshore, costruzioni militari, riparazioni e trasformazioni navali, motoristica. Assume la denominazione \"Fincantieri-Cantieri navali italiani S.p.A.\" con sede a Trieste.\nA met\u00e0 degli anni '90 il mercato vede una ripresa della cantieristica, in particolare nel segmento delle navi da crociera, dove Fincantieri diviene leader mondiale, con una quota di mercato che, dal 1995, \u00e8 sopra il 25 per cento. \nNel 2002 Fintecna incorpora l'IRI e ne assume le partecipazioni, tra cui Fincantieri, mentre il ministero dell'economia e delle finanze acquisisce la titolarit\u00e0 dell'intero capitale sociale che cede poi al gruppo Cassa depositi e prestiti.\nNel documento di programmazione economica finanziaria del 2008 era prevista la quotazione della Fincantieri alla Borsa Italiana, ma alla luce della crisi finanziaria mondiale, l'azienda ha accantonato tale progetto fino al 2014.\nAcquisizione della STX OSV Holdings Ltd. (poi VARD).\nNel dicembre 2012 Fincantieri acquista per 900 milioni di euro STX OSV Holdings Ltd, il pi\u00f9 grande costruttore di mezzi di supporto alle attivit\u00e0 di estrazione e produzione di petrolio e gas naturale. L'acquisizione, avviata da Fincantieri Oil&amp;Gas per un totale di 455 milioni di euro per l'acquisto del 50,75%, che poi diventeranno 900 milioni quando venne lanciata l'OPA, finanziata da mezzi propri e da un gruppo composto da Banca Imi, BNP Paribas, Banca Carige e UniCredit, Cassa depositi e prestiti: il prestito \u00e8 stato garantito da SACE, e l'operazione ha visto il suo closing ad aprile 2013. Questa operazione ha significato per Fincantieri l'ingresso nel settore della navalmeccanica offshore.\nNel corso del 2013 STX OSV \u00e8 stata ridenominata Vard, da \"Varde\", tipica torre di pietra usata in Norvegia come faro per la navigazione, posta lungo le coste.\nAttraverso la controllata \"Vard Holdings Limited\", Fincantieri acquisisce per 8 milioni di euro la societ\u00e0 canadese \"STX Canada Marine\", societ\u00e0 specializzata nel design e nell'ingegneria navale.\nLo sbarco in borsa e gli accordi commerciali.\nNel 2013-2014 la societ\u00e0 riprende il progetto di quotarsi in borsa a Milano e viene ammessa alla Borsa Italiana il 12 giugno 2014: l'iter di quotazione \u00e8 iniziato il 16 giugno 2014, per terminare il 27 giugno 2014. Per celebrare l'avvenimento \u00e8 stata allestita a Palazzo Mezzanotte a Milano una prua di una nave che sembra uscire dal palazzo stesso.\nIl 3 luglio 2014 \u00e8 avvenuto il debutto.\nIl 9 ottobre 2014, a margine del varo del sommergibile Pietro Venuti (S 528) al cantiere di Muggiano, Finmeccanica (oggi Leonardo) e Fincantieri hanno firmato un importante accordo di collaborazione per la costruzione di navi militari. Questo accordo prevede la collaborazione nelle attivit\u00e0 di ricerca e innovazione, nonch\u00e9 la possibilit\u00e0 di creare una rete di fornitori comuni per prodotti e componenti di base.\nIl 21 novembre 2014 Fincantieri comunica di aver firmato importanti accordi con \"Carnival Corporation\" (settore delle navi da crociera) e \"China State Shipbuilding Corporation\" (settore cantieristico) per la costruzione di navi da crociera in trasferimento di tecnologia.\nCon \"Carnival Corporation\" \u00e8 stato firmato un ulteriore accordo il 27 marzo 2015 per la costruzione di nuove navi da crociera.\nLe acquisizioni del 2017 e del 2018.\nA maggio 2017, in cordata con \"Fondazione Cassa di Risparmio di Trieste\", Fincantieri vince l'asta bandita per la vendita del 66,66% di STX France, a seguito del fallimento della casa madre sudcoreana \"Stx Offshore &amp; Shipbuilding\", parte di \"STX Corporation\" con una offerta di 79,5 milioni di euro. L'operazione viene ostacolata dal Governo francese che ritiene i cantieri navali di \"STX France\" \"strategici a livello nazionale\", dichiarando l'intenzione di voler procedere alla nazionalizzazione dell'azienda (di cui gi\u00e0 deteneva il restante 33,34%), in forza del diritto di prelazione previsto dagli accordi precedenti con la holding STX.\nDopo mesi di trattative tra Palazzo Chigi e l'Eliseo, il 27 settembre 2017, Paolo Gentiloni, Presidente del Consiglio dei Ministri del Governo italiano ed Emmanuel Macron, Presidente della Repubblica francese, siglano a Lione l'accordo definitivo per la vendita a Fincantieri della maggioranza di STX France, confermato dal contratto di compravendita stipulato tra Fincantieri e lo Stato francese il 3 febbraio 2018.\nIn sostanza, la Francia, tramite \"Agence des Participations de l'\u00c9tat\" (APE), ente che gestisce le partecipazioni statali transalpine, il 30 giugno 2018 si \u00e8 avvalsa del diritto di prelazione su \"STX France\" salendo al 100% del capitale sociale: dopodich\u00e9 vender\u00e0 a Fincantieri Europe S.p.A. il 50%, per 59,7 milioni di euro. Inoltre, APE dar\u00e0 in prestito a Fincantieri Europe l'1% di STX France per 12 anni al fine di poter esercitare il governo della societ\u00e0, a condizione per\u00f2 del rispetto di una serie di clausole: diversamente, in caso di inadempimenti, sar\u00e0 revocato. Il 34,34% sar\u00e0 detenuto da APE (di cui l'1%, come detto, in prestito a Fincantieri), il 15.66% da Naval Group. Il Consiglio di Amministrazione di \"STX France\" sar\u00e0 composto da 4 membri nominati da Fincantieri (compreso il Presidente e l'Amministratore Delegato), 2 membri nominati dallo Stato francese, 1 membro nominato da Naval Group, 1 membro nominato dai dipendenti. Nel 2019 \u00e8 nata la joint venture con Naval Group denominata Naviris, con sede a Genova.\nIl consolidamento del mercato \u00e8 stato incentivato dalla dinamica del mercato cinese che dal 2015 aveva accresciuto le esportazioni di armamenti navali verso la sua area di influenza (Thailandia, Pakistan, Bangladesh, Nigeria), posizionadosi sul mercato mondiale come un produttore di alta tecnologia a basso costo. Lo scenario di una maggiore concentrazione in Europa era stato rafforzato anche dalla fusione dei due colossi cinesi China Shipbuilding Industry Corporation e China Shipbuilding Industry Corporation.\nSempre nel 2017, viene costituita \"Fincantieri Infrastructure S.p.A.\", con sede a Verona, con l'intenzione di progettare, realizzare e montare strutture in acciaio, su progetti di grande dimensione quali ponti, stadi, porti ed altre infrastrutture: sta costruendo in Belgio, quattro ponti sul Canale Alberto, avendo vinto la gara lanciata da \"THV Via T Albert\".\nAd agosto 2018, insieme a \"MerMec\", era in procinto di rilevare il 98,54% di Vitrociset: tuttavia l'accordo salta il mese dopo in quanto Leonardo, azionista di minoranza di \"Vitrociset\" con l'1,46%, decide di esercitare il diritto di prelazione previsto dallo statuto, passando pertanto all'acquisto dell'azienda.\nDal 2019 Fincantieri \u00e8 detenuta da CDP Industria S.p.A, holding finanziaria di Cassa depositi e prestiti, che ha il 71,32% delle azioni.\nOrganizzazione.\nVertici.\nL'ex ambasciatore e direttore del DIS Giampiero Massolo \u00e8 Presidente di Fincantieri dal 19 maggio 2016.\nGiuseppe Bono \u00e8 l'Amministratore delegato dal 2002.\nOrganismi.\nDopo lo scioglimento dell'IRI e la conseguente scomparsa di Intersind, la Fincantieri si \u00e8 affiliata a Confindustria.\n\u00c8 inoltre associata a Cesa (Committee European Shipbuilders' Associations), l'Associazione dei costruttori navali europei, mentre in Italia ha costituito la Assonave, l'Associazione dei cantieri navali pubblici che si affianca all'Ancanap, l'Associazione dei cantieri navali privati.\nStrutture passate e presenti.\nNel corso degli anni hanno fatto parte della Fincantieri o della sua sfera d'influenza, le seguenti entit\u00e0 (in ordine alfabetico):\nDati economici e finanziari.\n2008.\nIl gruppo Fincantieri nel 2008 ha avuto ricavi per 2,93 miliardi (2,80 dalla gestione caratteristica), Ebitda di 141 milioni, EBIT di 80 milioni, 10,22 milioni di utile. Ha acquisito ordini per 2,52 miliardi, un portafoglio d'ordini di 10,84 miliardi. Patrimonio netto di 835,09 milioni, posizione finanziaria netta negativa di 64 milioni, 488,82 milioni tra immobili, impianti e macchinari, 1.15 miliardi di debiti, 10 navi superiori ai 40 metri consegnate, 9.185 dipendenti.\nFincantieri S.p.A. nel 2008 ha fatturato 2,77 miliardi con ricavi totali di 2,90 miliardi, Ebitda di 131 milioni di euro, Ebit di 56,38 milioni, utile di 8 milioni. Ha acquisito ordini per 2,49 miliardi, ha un portafoglio ordini di 10,80 miliardi. 806 milioni di patrimonio netto, posizione finanziaria netta negativa di 38 milioni, 1,13 miliardi di debiti, 104,55 milioni di partecipazioni, 8.889 dipendenti.\n2009.\nIl gruppo Fincantieri nel 2009 ha ottenuto ricavi per 3,26 miliardi attribuibile all'inclusione nel perimetro di consolidamento di Fincantieri Marine Group ed allo sviluppo delle attivit\u00e0 nel periodo in questione, Ebitda di 125 milioni, Ebit di 20 milioni, una perdita di 64 milioni determinata da oneri non ricorrenti derivanti da vuoti di lavoro a causa della situazione di crisi del mercato.\nHa un patrimonio netto di 1,05 miliardi, una posizione finanziaria netta negativa di 151 milioni, 15 navi superiori ai 40 metri consegnate, 1,75 miliardi di ordini acquisiti nel 2009, portafoglio ordini di 10,06 miliardi, debiti per 1,42 miliardi, 10.530 dipendenti.\n2010.\nFincantieri nel 2010 ha ottenuto ricavi per 2,87 miliardi in diminuzione a causa della minore produzione, Ebitda di 179 milioni di euro, Ebit di 111 milioni, perdite per 124 milioni determinate da una serie di accantonamenti dovuti a problematiche come il danno biologico provocato dall'amianto alle maestranze ma anche alla riduzione del carico di lavoro ed alla crescente riduzione dei prezzi dei prodotti venduti per far fronte all'offerta della concorrenza.\nPatrimonio netto di 938 milioni, posizione finanziaria netta positiva di 100 milioni, 16 navi superiori ai 40 metri consegnate.\n536,8 milioni il valore di immobili ed impianti, ha acquisito ordini per 1,91 miliardi di euro, ha un portafoglio ordini di 8,88 miliardi a cui corrisponde un carico di lavoro pari a 5,93 miliardi che tuttavia non \u00e8 in grado di saturare la capacit\u00e0 produttiva di tutti gli stabilimenti del Gruppo. Occupa 10.210 dipendenti.\n2011.\nFincantieri nel 2011 ha ottenuto ricavi per 2,38 miliardi a causa della contrazione del mercato, Ebitda pari a 138 milioni, Ebit a 72 milioni e utile netto per 10 milioni. Le unit\u00e0 consegnate sono state 8. Gli ordini acquisiti durante l'esercizio superano gli 1,8 miliardi. Il Patrimonio netto \u00e8 in aumento a quota 951 milioni, mentre la posizione finanziaria netta \u00e8 pari a 190 milioni. Gli investimenti del periodo si attestano a quota 78 milioni.\n2012.\nFincantieri ha concluso il 2012 con ricavi per 2,38 miliardi, Ebitda a 137 milioni, Ebit di 77 milioni, utili per 15 milioni.\nHa acquisito ordini per 1,39 miliardi e ha un portafoglio ordini di 7,81 miliardi, che tuttavia non \u00e8 sufficiente a saturare la capacit\u00e0 produttiva degli otto stabilimenti, per cui si prevede il ricorso a Cassa Integrazione per i dipendenti di alcune unit\u00e0 operative.\nHa consegnato 3 navi da crociera e una militare.\nIl valore residuo di immobili, impianti e macchinari \u00e8 di 584,67 milioni, 956,53 milioni di patrimonio netto, 10.240 dipendenti.\n2013.\nIl Bilancio 2013 non \u00e8 paragonabile con i precedenti perch\u00e9 risente dell'ampliamento della societ\u00e0 dato dalla citata acquisizione di STX OSV.\nPertanto, Fincantieri nel 2013 ha conseguito 3,81 miliardi di ricavi, di cui:\nA tali dati sono da sottrarre elisioni.\nEbitda di 298 milioni, Ebit di 209 milioni, 85,11 milioni di euro di utili.\nIl valore residuo di immobili, impianti e macchinari \u00e8 di 897 milioni di euro, 1,21 miliardi di patrimonio netto, 910,53 milioni di debiti verso fornitori, debiti finanziari a quota 873,61 milioni, debiti obbligazionari per 296,05 milioni, in aumento rispetto agli anni precedenti, per effetto dell'acquisizione di Stx Osv.\n4,99 miliardi di ordini acquisiti, per un portafoglio ordini di 12,9 miliardi. 33 navi consegnate.\nHa 20.389 dipendenti, di cui 7.735 in Italia.\n2014.\nDebutto in borsa. L'offerta globale riguarda 703.980.000 azioni, di cui 103.980.000 messe in vendita da Fintecna S.p.A., mentre le restanti 600.000.000 derivano dall'aumento di capitale.\nL'80% dell'offerta complessiva \u00e8 destinata agli investitori istituzionali e il restante 20% a un \"pubblico indistinto\". Previsto anche un 4,4% dell'offerta complessiva per i dipendenti.\nPoco prima dello sbarco in borsa, il prezzo di partenza viene fissato per 0,78 euro e viene rivista l'intera offerta: l'offerta globale viene abbassata a 450 milioni di azioni e Fintecna S.p.A. ha rinunciato alle 103.980.000 azioni da mettere in vendita.\nOltre a ci\u00f2, \u00e8 stata modificata anche la destinazione dell'offerta: le azioni per il \"pubblico indistinto\" passano dal 20% al 90% dell'offerta globale (400.738.000), mentre quelle destinate agli investitori istituzionali (49.262.000) rappresentano il 10%.\nFincantieri ha raccolto 351 milioni di euro durante la fase di collocamento, con una capitalizzazione di 1.320 milioni di euro. Il 3 luglio 2014 la societ\u00e0 sbarca ufficialmente alla Borsa di Milano sul Mercato telematico azionario.\nIl 1\u00ba agosto 2014 Fincantieri esercita l'opzione greenshoe per gli istituzionali, collocando 7,21 milioni di azioni a 0,78 euro/azione. Il valore di questa operazione \u00e8 di 5,6 milioni di euro.\nNel bilancio d'esercizio 2014:\n2015.\nAnno complessivamente molto negativo per il gruppo che realizza una perdita d'esercizio di 289 milioni di euro e vede dimezzato il valore del titolo in meno di un anno. A contribuire all'incertezza sul mercato \u00e8 il nodo rimasto ancora insoluto della nomina di un direttore generale, dopo le dimissioni inaspettate di Andrea Mangoni a novembre, nominato solo pochi mesi prima.\n2017.\nIl 2017 si chiude con 5,02 miliardi di euro di ricavi, di cui:\nDa sottrarre 364 milioni di elisioni.\n341 milioni di Ebitda, 221 milioni di Ebit, 53 milioni di utili: tutti gli indicatori risultano positivi grazie al buon andamento dello Shipbuilding.\n1,30 miliardi di euro di patrimonio netto, 19.545 dipendenti.\nHa consegnato 25 navi superiori a 40 metri, acquisito ordini per 8,55 miliardi di euro (32 navi superiori a 40 metri), per un portafoglio totale di 28,48 miliardi (106 navi superiori a 40 metri).\nMorti bianche.\nNel 2010 i dirigenti della Fincantieri Antonio Cipponeri, Giuseppe Cortesi e Luciano Lemetti, vengono condannati a causa delle morti bianche nel cantiere di Palermo di 37 operai, morti con tumore ai polmoni dovuto all'inalazione di fibre all'amianto.\nRealizzazioni.\nTra le tante navi realizzate in passato nei cantieri del gruppo, va ricordato il Rex che nel 1933 vinse il Nastro Azzurro ed il Destriero che riconquist\u00f2 il Nastro Azzurro nel 1992 attraversando l'Atlantico alla velocit\u00e0 media di 53 nodi.\nAltra grande realizzazione della Fincantieri \u00e8 stata la SSCV 7000, la seconda pi\u00f9 grande piattaforma semisommergibile mai realizzata, dotata di gru capaci di sollevare fino a 14.000 tonnellate e la Grand Princess che al momento del varo era la pi\u00f9 grande nave passeggeri al mondo.\nIl 28 giugno 2014 al cantiere navale di Castellammare di Stabia \u00e8 varato il traghetto \"F.A. Gauthier\" per la societ\u00e0 di trasporto canadese \"Soci\u00e9t\u00e9 des traversiers du Qu\u00e9bec\". Tale traghetto rappresenta un'innovazione per la cantieristica navale italiana, poich\u00e9 \u00e8 il primo traghetto a propulsione \"dual fuel\" (pu\u00f2 viaggiare sia a LNG che a marine Diesel oil) costruito in Italia e il primo in uso nell'America del Nord. Su questo traghetto sono stati montati anche apparecchi atti a ridurre in maniera significativa le emissioni di anidride carbonica, ossido di azoto e ossido di zolfo. Nonostante le sue innovazioni, la nave ha presentato diversi problemi nel suo funzionamento.\nNel settembre 2014 \u00e8 stato avviato il programma Rinascimento, il quale prevedeva l'allungamento di 4 navi di MSC Crociere della Classe Lirica (MSC Armonia, MSC Lirica, MSC Sinfonia, MSC Opera) nel cantiere Fincantieri di Palermo.\nIl 4 novembre 2015 si \u00e8 chiuso il programma, costato 200 milioni di euro.\nI cantieri navali di Monfalcone hanno costruito tra il 2017 ed il 2018 le navi da crociera MSC Seaside e MSC Seaview, le due navi pi\u00f9 grandi mai costruite in Italia e le seconde in Europa, dopo MSC Meraviglia e la gemella MSC Bellissima, costruite in Francia da Chantiers de l\u2019Atlantique.\nNavi in costruzione.\nI cantieri navali di Monfalcone stanno costruendo le navi da crociera MSC Seashore e gemella di classe Seaside Evo, versione ampliata della pluripremiata classe Seaside di MSC, in consegna dal 2021. Saranno le pi\u00f9 grandi navi costruite in Italia.\nFincantieri realizzer\u00e0 anche quattro navi extra-lusso per MSC Crociere, da circa 1.000 persone, con un rapporto ospite-equipaggio di quasi 1:1. Saranno consegnate nel 2022-2023-2024-2025. Avranno il servizio unico MSC Yacht Club.\nNel 2020 l'appalto dal valore di 5,58 miliardi di dollari per la costruzione di 10 nuove fregate per la Marina degli Stati Uniti \u00e8 stato vinto dalla Marinette Marine Corporation, societ\u00e0 appartentente al Fincantieri Marine Group.\nNavi da crociera (selezione).\nAlcune delle pi\u00f9 importanti navi varate negli ultimi anni dalla Fincantieri comprendono:\nNavi traghetto (selezione).\nAlcune delle pi\u00f9 importanti navi varate negli ultimi anni dalla Fincantieri comprendono:\nNavi militari (selezione).\nAlcune delle pi\u00f9 importanti navi militari varate negli ultimi anni dalla Fincantieri:\nRealizzazioni di Fincantieri Infrastructure.\nIl 18 dicembre 2018, la costruzione del Viadotto Genova San Giorgio di Genova \u00e8 stata affidata ad una cordata comprendente Fincantieri Infrastructure, Webuild e Italferr. Gli impalcati del nuovo ponte, infatti, sono stati realizzati presso lo stabilimento Fincantieri di Castellamare di Stabia.\nNel 2020 la ricostruzione del porto turistico di Rapallo (distrutto dopo la mareggiata dell'ottobre 2018) e la costruzione della nuova diga foranea del porto di Vado Ligure sono state affidate alla controllata Fincantieri Infrastructure Opere Marittime.\nNel 2021 Fincantieri Infrastructure \u00e8 stata incaricata della costruzione di un nuovo terminal crociere a Miami."}
{"id": "237281", "revid": "62748", "url": "https://it.wikipedia.org/wiki?curid=237281", "title": "Caliche", "text": "Il caliche \u00e8 un deposito indurito di carbonato di calcio; il carbonato di calcio cementa insieme altri materiali litici, come ciottoli di ghiaia, granelli di sabbia e depositi di argilla. Si rinviene nei suoli aridi e molli; \u00e8 diffuso in tutto il mondo, spesso in regioni aride o semi-aride come l'Australia centrale e occidentale, il deserto del Kalahari e nelle Alte Pianure degli USA.\nIl caliche \u00e8 conosciuto anche come \"hardpan\", \"calcrete\", \"kankar\" (in India), o \"duricrust\". Il termine \"caliche\" \u00e8 spagnolo e proviene dal latino \"calx\", che vuol dire calce.\nDi solito \u00e8 velatamente colorato ma pu\u00f2 variare dal bianco al rosa chiaro fino al marrone rossiccio, secondo le impurit\u00e0 presenti. Si trova vicino o sopra la superficie ma si pu\u00f2 anche trovare in strati profondi del sottosuolo. Gli strati variano da pochi pollici a un piede, ed in un luogo possono esistere strati multipli.\nNel Cile e nel Per\u00f9 settentrionali, caliche sono i depositi di sale di nitrato del Deserto di Atacama. Di caliche sono anche certi depositi argillosi in Cile, Per\u00f9, Messico e Colombia. Inoltre questo termine \u00e8 stato usato per descrivere alcune forme di quarzite, bauxite, kaolinite, laterite, calcedonio, opale, e sodanitro.\nProcesso di formazione.\nIl caliche si forma generalmente quando i minerali rilasciati dallo strato superiore del terreno si accumulano nello strato successivo, a profondit\u00e0 di circa 3 fino a 10 piedi sotto la superficie. Il caliche \u00e8 solitamente costituito da carbonati nelle regioni semiaride, mentre nelle regioni aride, minerali meno solubili formeranno strati di caliche dopo che tutti i carbonati sono stati rilasciati dal terreno. Il carbonato di calcio che \u00e8 depositato si accumula, formandi prima grani, poi piccoli gruppi, poi uno strato distinguibile, ed infine un letto (\"bed\") spesso e solido. Mentre si forma, lo stesso strato di caliche sprofonda gradualmente, muovendosi verso i materiali da cui deriva, dove giace al di sotto degli strati superiori del terreno.\nIl caliche pu\u00f2 formarsi anche in altri modi. Ad esempio quando l'acqua sale per capillarit\u00e0 dopo una precipitazione piovosa in una regione arida e penetra nel terreno velocemente. In seguito, mentre l'acqua rimasta in superficie si asciuga, quella sotto la superficie risale portando minerali disciolti dagli strati profondi. Questo movimento dell'acqua forma un caliche che tende a crescere sottile e ramificato man mano che raggiunge la superficie. Le piante possono contribuire nella formazione del caliche. Le radici delle piante assorbono acqua tramite la traspirazione, lasciandosi dietro il carbonato di calcio disciolto, che precipita e forma il caliche. Il caliche pu\u00f2 anche formarsi tra rocce porose o negli anfratti rocciosi dove l'acqua \u00e8 intrappolata ed evapora. In generale, la deposizione del caliche \u00e8 un processo lento ma, in particolari condizioni, pu\u00f2 accumularsi abbastanza velocemente da bloccare un canale di scolo.\nMentre la formazione di altri calici \u00e8 ben nota, l'origine del caliche cileno non \u00e8 conosciuta con precisione. Si ipotizza che un modo potrebbe essere la formazione dei depositi dopo l'evaporazione di un mare preistorico interno. Un'altra teoria \u00e8 quella che sostiene l'ipotesi di un deposito di sedimenti a seguito dei processi geologici di formazione delle Ande.\nUsi.\nEdilizia.\nIl caliche \u00e8 usato per l'edilizia in tutto il mondo. La riserva di caliche di Llano Estacado in Texas pu\u00f2 essere usata nella produzione di cemento Portland; il caliche possiede la composizione chimica richiesta ed \u00e8 stato usato come principale materiale grezzo nella produzione di cemento Portland in almeno un impianto del Texas. Quando il tenore di carbonato di calcio supera l'80 per cento, il caliche pu\u00f2 anche essere bruciato ed usato come fonte di calce nelle aree dove occorre stabilizzare il suolo.\nMescolato a piccole quantit\u00e0 di pozzolana o cemento Portland, il caliche pu\u00f2 anche essere usato come materiale da costruzione che superi i requisiti del codice edilizio per i materiali da costruzione resistenti al fuoco. Per esempio caliche era usato per costruire alcuni edifici Maya nella Penisola dello Yucatan in Messico. Un dormitorio a Ingram (Texas) e un edificio dimostrativo per lo Dipartimento dell'Energia degli Stati Uniti furono costruiti usando caliche come parte di studi del Center for Maximum Potential Building Systems.\nIn molte aree, il caliche \u00e8 usato anche nella costruzione di strade, sia come materia per superfici o, pi\u00f9 comunemente, come materia di base. \u00c8 uno dei materiali stradali pi\u00f9 usati nel sud dell'Africa. Il caliche \u00e8 spesso usato come \"base material\" perch\u00e9 continua ad accumularsi ed acquistare forza nel tempo.\nIndustria alimentare.\nUna fonte quasi pura di carbonato di calcio \u00e8 necessario per raffinare lo zucchero. Deve contenere almeno il 95% di carbonato di calcio (CaCO3) ed avere un basso tenore di magnesio. Inoltre, il materiale deve avere certi requisiti fisici e non deve spezzarsi mentre brucia. Bench\u00e9 non incontri tutti i requisiti per la raffinazione dello zucchero, \u00e8 usato in aree dove altre fonti di carbonato di calcio, come il calcare, non sono presenti. Mentre l'uso di caliche ha bisogno di \"beneficiation\" per avere i requisiti, il suo uso pu\u00f2 essere pi\u00f9 economico rispetto all'invio del limestone necessario.\nCaliche cileno.\nIn Cile, i depositi di sali di nitrato nel Deserto di Atacama sono anch'essi come il caliche. Questi depositi sono la pi\u00f9 grande riserva di nitrati in al mondo, contengono pi\u00f9 del 25% di nitrato di sodio e il 3% di nitrato di potassio, ma anche ioduro di sodio, clorito di sodio, solfato di sodio e Borato di sodio (\"borace\"). Gli strati di caliche sono spessi da 0.2 a 5 metri, vengono raffinati ed usati per produrre una variet\u00e0 di merci incluso nitrato di sodio (per usi agricoli o industriali), nitrato di potassio, potassio sodio nitrato, solfato di sodio, Iodio e derivati.\nGiardinaggio.\nGli strati di caliche possono creare problemi nella crescita delle piante. Primo, uno strato impermeabile di caliche impedisce un corretto drenaggio, che pu\u00f2 impedire alle radici di ottenere abbastanza ossigeno. Possono accumularsi sali per mancanza di drenaggio. Queste situazioni danneggiano la crescita delle piante. Secondo, tale strato impermeabile di caliche \u00e8 talmente compatto da impedire alle piante di attraversarlo per mancanza di nutrienti acqua e spazio. Ci\u00f2 porta ad uno sviluppo limitato e non corretto. Terzo, caliche accresce il ph del terreno facendolo diventare basico (un pH alto). Il suolo basico dovuto alla presenza di carbonato di calcio del caliche, pu\u00f2 impedire alle piante di ottenere nutrienti, specialmente ferro. Una mancanza di ferro far\u00e0 ingiallire le foglie pi\u00f9 giovani. La saturazione del suolo al di sopra dello strato di caliche pu\u00f2 far peggiorare la situazione.\nLa miglior soluzione a questi problemi \u00e8 rimuovere lo strato di caliche e sostituirlo con una mistura di materiale organico e terra. Il buco dovrebbe essere largo abbastanza da contenere il sistema radicale della pianta e attraversare lo strato di caliche. Comunque, quando lo strato di caliche \u00e8 spesso, scavare una fossa largo abbastanza da contenere un apparato radicale maturo. Altri fossetti pi\u00f9 piccoli potranno essere scavati attraverso lo strato rimanente per fornire il drenaggio. Per verificare il drenaggio ogni fosso dovr\u00e0 essere riempito con acqua. Il drenaggio \u00e8 sufficiente alla velocit\u00e0 di un pollice l'ora."}
{"id": "237286", "revid": "21371", "url": "https://it.wikipedia.org/wiki?curid=237286", "title": "Attacco a Pearl Harbor", "text": ""}
{"id": "237287", "revid": "287204", "url": "https://it.wikipedia.org/wiki?curid=237287", "title": "Canonici regolari dell'Immacolata Concezione", "text": "I canonici regolari dell'Immacolata Concezione (in latino \"Congregatio Canonicorum Regolarium Immaculatae Conceptionis\", sigla: C.R.I.C.) sono una congregazione di sacerdoti e fratelli, che vivono la vita in comune secondo la regola di Sant'Agostino. In particolare, praticano la devozione a Maria, con il titolo di \"Immacolata\". Si dedicano a tutti gli impegni propri del ministero sacerdotale, in particolare nelle parrocchie.\nI canonici regolari dell'Immacolata Concezione sono stati fondati dal sacerdote francese don Adriano Gr\u00e9a, che volle dar vita ad una congregazione che si occupasse della santificazione del clero per mezzo della vita in comune, la preghiera liturgica e la penitenza apostolica.\nI primi passi.\nDon Grea, dopo essere stato ordinato sacerdote, fu nominato cappellano della chiesa di Baudin fatta edificare dal signor Edmondo Monnier a fianco alla sua fonderia. Il Gr\u00e9a form\u00f2, con i ragazzi della fonderia, un coro ed un gruppo di ministranti. A Baudin, il Gr\u00e9a cerc\u00f2 di dare piena dignit\u00e0 alla preghiera liturgica e, ben presto, sostitu\u00ec i ragazzi dell'officina, con degli allievi interni, che seguiti da sacerdoti, frequentavano gli studi secondari. Questi allievi, circa una ventina, indossavano un abito clericale, tonaca bianca con cappuccio nero.\nIl primo riconoscimento.\nIl Gr\u00e9a, nel 1862, fu nominato coadiutore del vescovo. Nel 1869 lo accompagn\u00f2 al Concilio Vaticano I, dove ottenne la benedizione da papa Pio IX per la sua nascente opera.\nNel 1876 il nuovo istituto aveva, con il sostegno di ben trentacinque arcivescovi e vescovi, fatto richiesta per il decreto di lode. Cosa che Pio IX accord\u00f2, nonostante l'istituto fosse costituito da soli undici professi, poich\u00e9 il fondatore non voleva dar vita ad un nuovo ordine. La Sacra Congregazione acconsent\u00ec al riconoscimento, qualora le costituzioni si fossero rifatte alle regole degli antichi istituti dei canonici regolari.\nNel 1880 i canonici regolari, pur colpiti dai decreti contro i religiosi, ne furono, di fatto, illesi, grazie all'interessamento del sottoprefetto di Saint-Claude. Dovettero unicamente cambiare il colore del loro abito e ufficialmente assumere il nome di \"Chierici della Cattedrale\", qualificandosi non pi\u00f9 come un ordine religioso, ma come un'associazione dei sacerdoti della cattedrale.\nLa diffusione.\nBen presto, piccoli nuclei di canonici regolari, formati da almeno tre persone, si allontanarono dalla casa principale per recarsi in altre chiese, dove svolgere attivit\u00e0 liturgica e ministero pastorale. Ragazzi del posto li assistevano nel canto dell'ufficio e l'amministrazione dei sacramenti. In queste comunit\u00e0 uno dei canonici fungeva da superiore, ma di fatto continuavano a far riferimento alla casa madre.\nIl primo esempio di priorato, ad essere fondato, fu quello di Lesch\u00e8res (1880), ma ebbe un'esistenza breve per gli ostacoli frapposti dall'autorit\u00e0 civile. Altri ne seguirono nelle diocesi di Fribourg, di e nel sud della Francia.\nL'approvazione definitiva.\nIl 12 marzo 1887 fu concessa l'approvazione definitiva con il decreto \"Vinea Domini Sabaoth\". Nello stesso decreto si rimandava l'approvazione degli statuti, per i quali si richiedeva una pi\u00f9 attenta stesura.\nNel 1890, alcuni esponenti della curia vescovile, adducendo motivi pastorali ed economici, chiesero ed ottennero dal vescovo di Saint Claude di ridimensionare il servizio liturgico dei canonici regolari.\nNuova vita.\nIl Gr\u00e9a, dovette accettare la decisione del vescovo, ma decise di trasferirsi, con tutta la comunit\u00e0, nell'antica abbazia dell'Ordine degli ospedalieri di Sant'Antonio, nel territorio di Vienne, diocesi di Grenoble.\nL'istituto dei canonici regolari, allora all'apice del suo sviluppo, contava pi\u00f9 di cento professi. Decisero, quindi, di portare la propria esperienza anche in Inghilterra, Per\u00f9 e soprattutto in Canada. Nel 1903, per\u00f2, perseguitata in Francia, la comunit\u00e0 dovette abbandonare la propria terra d'origine, e trasferirsi in Italia ed Andorra.\nApprovazione delle costituzioni, ma Gr\u00e8a esce dalla Congregazione.\nNell'ottobre del 1908, poi definitivamente nel dicembre del 1912, vennero approvate le nuove costituzioni. In queste costituzioni il Gr\u00e9a non riconobbe, per\u00f2, pi\u00f9 la propria opera. Cosa che fece presente, senza risultato, al prefetto della Congregazione dei religiosi. A queste difficolt\u00e0 si aggiunse l'abbandono di alcuni professi, che chiesero ed ottennero il passaggio al clero diocesano.\nIl Gr\u00e9a rimase ad Andorra con alcuni padri e studenti, che avevano chiesto di entrare in noviziato, fino al 1913 quando arriv\u00f2 l'ordine di chiudere quella casa. Don Gr\u00e9a, privato di ogni autorit\u00e0, chiese ed ottenne, l'autorizzazione di lasciare l'istituto insieme ad un altro padre di suo gradimento, cos\u00ec da essere libero di professare in pieno l'antica regola.\nIl Gr\u00e9a, lasciando che l'istituto si adeguasse alle nuove costituzioni approvate, sperava di poter ottenere, per s\u00e9 e per quanti l'avessero desiderato, l'autorizzazione a seguire l'ideale al quale si erano inizialmente votati. Nel 1915, per\u00f2, fu convinto, dal cardinal Sevina, di recarsi a Roma per ottenere una separazione ufficiale tra le due comunit\u00e0, ma il tentativo fall\u00ec. Dopo poco don Gr\u00e8a, stimato da tutti i canonici regolari dell'Immacolata Concezione, che continuavano a considerarlo loro fondatore, mor\u00ec.\nIl 2 luglio del 1961 la congregazione \u00e8 stata ammessa alla Confederazione dei canonici regolari di Sant'Agostino.\nStatistiche.\nAl 31 dicembre 2015, la congregazione contava 17 case e 49 membri, 43 dei quali sacerdoti."}
{"id": "237288", "revid": "599013", "url": "https://it.wikipedia.org/wiki?curid=237288", "title": "Snappy (penna)", "text": "Snappy era una penna a sfera prodotta negli anni ottanta e inizio novanta da un'azienda milanese, la \"Snappy SpA\" che aveva sede a Limbiate (MB), comune che al suo tempo faceva parte della Provincia di Milano.\nStoria.\nLa penna venne concepita dal designer italiano Pietro Larizza, cofondatore della Snappy SpA , il quale si era ispirato ad una sua stessa precedente creazione: il portachiavi \"TRAC\".\nIl brevetto della penna Snappy fu depositato dalla \"Larizza &amp; Scuratti S.d.f.\" (formata da Pietro Larizza e Carlo Scuratti) nel 1983 . \nLa Snappy fu venduta in oltre cento milioni di pezzi e distribuita in pi\u00f9 di 50 paesi nel mondo. Per un certo periodo, la Snappy sponsorizz\u00f2 vetture di Formula 3, prima con l'Euroteam e poi con l'EuroRacing, Formula 3000 e di Formula 1 con l'EuroBrun e andarono in onda alcuni spot pubblicitari sulle maggiori reti televisive nazionali .\nSnappy \u00e8 stata utilizzata come testimonial in numerose campagne pubblicitarie da parte di altre aziende e per varie tipologie di prodotti molto diversi fra loro, diventando di fatto parte scenofrafica degli spot stessi. Divenne famosa principalmente per la sua particolare forma e moltitudine di grafiche e colori diversi applicati ai vari modelli, inoltre il caratteristico movimento di apertura e chiusura della penna stessa divent\u00f2 un passatempo ludico sia per giovani che per adulti.\nSnappy ha prodotto collezioni di articoli da cartoleria con marchi come Jovanotti, Tartarughe Ninja, Batman, Days of Thunder, Dick Tracy, Alf, Garfield e Snoopy.\nCaratteristiche del progetto.\nLa penna, il cui prototipo fu prodotto artigianalmente dalla ditta Alpha Prototipi, \u00e8 caratterizzata da una forma piatta e da un filo di acciaio cromato o verniciato che gira attorno a corpo penna e cappuccio; quest'ultimo si apriva con una rotazione attorno al corpo penna, al quale rimaneva comunque fissato anche quando la penna era aperta. Questa idea confer\u00ec alla Snappy un vantaggio commerciale rispetto alle concorrenti e fu difeso dalla societ\u00e0 produttrice con un brevetto internazionale che riguardava qualsiasi soluzione di \"cappuccio che ruota attorno al centro del corpo penna\". Quando il cappuccio veniva richiuso, produceva un caratteristico suono \"snapp\", da cui il nome della penna.\nIl termine Snappy in inglese significa anche \"elegante, brillante, d'effetto, alla moda, moderno\" tutti aggettivi che si sono potuti associare con facilit\u00e0 alla penna stessa."}
{"id": "237289", "revid": "838137", "url": "https://it.wikipedia.org/wiki?curid=237289", "title": "Capsule communicator", "text": "Con il termine Capsule communicator (spesso abbreviato con Capcom) si intende il ruolo assunto nelle missioni spaziali con equipaggio dal radiofonista che tiene il contatto tra gli astronauti in volo nello spazio con il centro di controllo a terra.\nSin dall'inizio dei voli umani nello spazio venne ritenuto di fondamentale importanza, sia per la NASA che per gli astronauti in volo, di comunicare con una sola persona e di canalizzare pertanto tutti i colloqui tramite una sola via. Pertanto il Capcom siede nelle immediate vicinanze del direttore di volo nel centro di controllo a terra, il Lyndon B. Johnson Space Center a Houston. Via Capsule Communicator vengono trasmesse tutte le istruzioni del centro di controllo agli astronauti, come pure devono essere assunti dal Capcom i \"Wake-Up-Calls\" giornalieri, cio\u00e8 la segnalazione ufficiale dell'inizio della giornata lavorativa tramite trasmissione di saluti personali nonch\u00e9 di qualche apposito brano musicale. \nOriginariamente fu in uso il radiogramma \"Capcom\" per questo ruolo e solo dopo l'effettivo trasferimento del centro di controllo al Johnson Space Center cambiato in \"Houston\". \nIl nome stesso di \"Capcom\" ebbe l'origine agli inizi delle missioni spaziali con equipaggio, cio\u00e8 sin da quando gli astronauti volarono nello spazio su apposite capsule spaziali. In pratica fu la semplice combinazione breve della denominazione ufficiale 'Capsule Communicator'. Inoltre tale ruolo venne di solito assunto da astronauti, nella maggior parte dei casi facenti parte dell'equipaggio di riserva della rispettiva missione o volati su missioni precedenti. Ad esempio durante la missione STS-114 tale ruolo venne assunto dalle donne astronauta Shannon W. Lucid e Julie Payette, rispettivamente da Ken Ham."}
{"id": "237291", "revid": "1543377", "url": "https://it.wikipedia.org/wiki?curid=237291", "title": "Sottospazio vettoriale", "text": "In matematica, e in particolare in algebra lineare, un sottospazio vettoriale \u00e8 un sottoinsieme di uno spazio vettoriale, avente propriet\u00e0 tali da farne a sua volta un altro spazio vettoriale. \nEsempi di sottospazi vettoriali sono le rette ed i piani nello spazio euclideo tridimensionale passanti per l'origine.\nDefinizione.\nSia formula_1 un campo, sia formula_2 uno spazio vettoriale su formula_1 e sia formula_4 un sottoinsieme non vuoto di formula_2. L'insieme formula_4 \u00e8 un sottospazio vettoriale di formula_2 se \u00e8 uno spazio vettoriale su formula_1 con le operazioni di somma e moltiplicazione per scalare e se \u00e8 chiuso rispetto ad esse.\nSi dimostra che il sottoinsieme non vuoto formula_4 \u00e8 un sottospazio vettoriale se e solo se valgono le seguenti propriet\u00e0:\nQueste due condizioni sono equivalenti alla seguente: se formula_10 e formula_11 sono elementi di formula_4, formula_17 e formula_25 sono elementi di formula_1, allora formula_27 \u00e8 un elemento di formula_4.\nDalla definizione segue che per ogni spazio vettoriale formula_2 gli insiemi formula_30 e formula_2 sono suoi sottospazi vettoriali, detti \"sottospazi impropri\" o \"banali\". Richiedere l'appartenenza del vettore nullo al sottoinsieme nella definizione non \u00e8 necessario (anche se alcuni autori lo esplicitano nella definizione) in quanto si dimostra che il vettore nullo appartiene a ogni sottospazio vettoriale. Infatti, per ogni formula_32 il vettore: \nappartiene a formula_4 grazie alla chiusura dell'insieme rispetto al prodotto per scalare. Tuttavia spesso verificare l'appartenenza del vettore nullo al sottoinsieme \u00e8 un modo semplice per verificare che il sottoinsieme formula_4 sia non vuoto (che invece \u00e8 una condizione necessaria per avere un sottospazio).\nInoltre, si prova facilmente che il sottospazio di un sottospazio di uno spazio formula_2 \u00e8 sottospazio di formula_2 stesso.\nQueste propriet\u00e0 garantiscono che le operazioni di somma e di prodotto per scalare di formula_2 siano ben definite anche quando sono ristrette a formula_4. A questo punto, gli otto assiomi di spazio vettoriale, che erano garantiti per formula_2, valgono anche per formula_4, e quindi anche formula_4 \u00e8 uno spazio vettoriale.\nEsempi.\nMolti esempi di spazi vettoriali si costruiscono come sottospazi di spazi vettoriali standard, quali formula_43, le matrici formula_44, o i polinomi a coefficienti in formula_1.\nOperazioni nei sottospazi.\nL'intersezione da formula_89 di due sottospazi formula_90 e formula_4 di formula_2 \u00e8 ancora un sottospazio. Ad esempio, l'intersezione di due piani distinti in formula_55 passanti per l'origine \u00e8 una retta, sempre passante per l'origine.\nL'unione formula_94 invece non \u00e8 in generale un sottospazio, ed \u00e8 un sottospazio se e solo se formula_95 oppure formula_96. Una composizione di due sottospazi formula_90 e formula_4 che fornisce un nuovo sottospazio \u00e8 la cosiddetta somma formula_99, definita come l'insieme di tutti i vettori che sono somma formula_100 dei vettori formula_101 e formula_102. Ad esempio, la somma di due rette distinte (sempre passanti per l'origine) in formula_55 \u00e8 il piano che le contiene.\nLa formula di Grassmann mette in relazione le dimensioni dei quattro spazi formula_90, formula_4, formula_89 e formula_99.\nL'ortogonale formula_108 di uno sottospazio vettoriale formula_4 di uno spazio formula_2 su cui sia definita una forma bilineare formula_111 \u00e8 l'insieme dei vettori formula_11 tali che formula_113 per ogni formula_114.\nQuoziente di uno spazio vettoriale.\nSe formula_4 \u00e8 un sottospazio vettoriale di formula_2, si pu\u00f2 costruire il gruppo quoziente formula_117 e munirlo a sua volta di una naturale struttura di spazio vettoriale.\nCon precisione, si definisce la relazione di equivalenza formula_118 se e solo se formula_119. Una singola classe di equivalenza \u00e8 spesso denotata come formula_120. Somma e moltiplicazione per scalari sono definiti mediante:"}
{"id": "237293", "revid": "1494169", "url": "https://it.wikipedia.org/wiki?curid=237293", "title": "Uranio (disambigua)", "text": ""}
{"id": "237302", "revid": "122494422", "url": "https://it.wikipedia.org/wiki?curid=237302", "title": "Bandiera della Scozia", "text": "La bandiera nazionale di Scozia \u00e8 caratterizzata da una \"Crux decussata\" (croce decussata), che rappresenta la croce del martirio dell'Apostolo sant'Andrea (il santo patrono della Scozia), disegnata su campo blu. \u00c8 spesso conosciuta come \"Croce di sant'Andrea\" (\"St. Andrew's Cross\") o \"Saltire\" (in italiano decusse).\nStoria.\nLa bandiera scozzese risale al IX secolo ed \u00e8 una delle pi\u00f9 vecchie bandiere del mondo, oltre che la pi\u00f9 vecchia ancora in uso da parte di una nazione (la \"Dannebrog\" danese \u00e8 la pi\u00f9 vecchia di uno stato sovrano).\nLeggenda vuole che \u00d3engus II (\"re Angus\"), radunando trib\u00f9 di Scoti e Pitti, si scontrasse in battaglia con gli Angli nella terra orientale di Lothian, rimanendo in poco tempo accerchiato dalle forze nemiche, e che avesse pregato la notte seguente per redenzione e disperazione. In sogno gli apparve sant'Andrea, martirizzato anni prima proprio su una croce decussata, assicurandogli la vittoria: il giorno seguente apparve una X bianca in cielo che incoraggi\u00f2 le trib\u00f9 scozzesi e intimor\u00ec i nemici, comportando la vittoria dei primi. Da quel giorno la Scozia non avrebbe mai cambiato bandiera.\nTralasciando le leggende, documenti storici incerti del 1385 riferiscono che i soldati scozzesi dovevano indossare una divisa con una croce decussata ben marcata su ordine del Parlamento scozzese. La bandiera pi\u00f9 antica di cui si hanno tracce invece \u00e8 del 1503, ed \u00e8 una croce decussata su sfondo rosso: fu alterata pochi decenni dopo per introdurre la leggenda di re Angus.\nUso.\nDato che la Scozia \u00e8 una nazione che non ha uno \"status\" di sovranit\u00e0 e completa indipendenza, ma fa parte del Regno Unito, l'uso della bandiera scozzese \u00e8 molto frequente ma spesso limitato a certe occasioni. La bandiera statale, infatti, ufficiale della Scozia in quanto parte del Regno Unito \u00e8 la \"Union Jack\".\nParlamento scozzese.\nCi sono cinque aste all'esterno dello Scottish Parliament Building di Edimburgo. La croce di sant'Andrea \u00e8 esposta ogni giorno assieme alla Union Flag. La quarta asta viene utilizzata in occasioni speciali come il Commonwealth Day e lo United Nations Day, mentre la quinta per esporre, quando \u00e8 previsto, il Royal Standard.\nEsecutivo scozzese.\nIl governo della Scozia ha decretato che la bandiera nazionale verr\u00e0 esposta ogni giorno su tutti i suoi edifici dalle 8 del mattino fino al tramonto. Unica eccezione nei \"national days\" (giorni nazionali), nei quali il \"Saltire\" deve essere tolto e sostituito dalla Union Flag. Questi giorni sono quelli stabiliti dal governo centrale britannico, con l'eccezione del 3 settembre (Merchant Navy Day), uno specifico \"flag day\" (giorno della bandiera) in Scozia durante il quale dovrebbe essere utilizzata anche la Red Ensign.\nAltra differenza rispetto al resto del Regno Unito avviene il giorno di sant'Andrea, quando la Union Flag viene esposta soltanto dove ci sono pi\u00f9 aste disponibili, altrimenti l'unica bandiera esposta sar\u00e0 quella scozzese.. Questa differenza \u00e8 sorta quando i membri del Parlamento scozzese lamentarono che la Scozia fosse l'unica nazionale nel mondo a non poter esporre la propria bandiera durante il suo giorno di festa nazionale.\nCastello di Edimburgo.\nIl Castello di Edimburgo \u00e8 gestito dalla \"Historic Scotland\", ma ospita ancora una divisione militare della British Army. Come in tutte le basi dell'esercito britannico, viene esposta la Union Flag (in proporzioni 5:3), precisamente ogni giorno dalla Torre dell'Orologio. Anche la bandiera scozzese viene esposta quotidianamente, ma alla Half Moon Battery.\nL'uso della Union Flag nel castello ha provocato varie controversie in passato. Nel 2001, un gruppo di 20 deputati dello Scottish National Party chiesero espressamente la sostituzione della bandiera britannica con quella scozzese..\nAltri.\nLa bandiera pu\u00f2 essere esposta in ogni momento da privati, compagnie, autorit\u00e0 locali, ospedali e scuole. Non c'\u00e8 bisogno di permessi accordati dalle autorit\u00e0 competenti per issare la bandiera su un'asta verticale.\nIn anni recenti, inoltre, le ambasciate del Regno Unito hanno esposto il \"Saltire\" durante il giorno di San Andrea.\nColori e dimensioni.\nNell'arco della storia l'azzurro della bandiera \u00e8 spesso oscillato da gradazioni pi\u00f9 chiare ad alcune pi\u00f9 scure, solitamente da colori vicino a quello del cielo (\"sky blue\") a quelli tipici delle armate di mare britanniche, situazione derivata probabilmente dalle tinte che erano disponibili al momento.\nQuando la bandiera scozzese entr\u00f2 a far parte della bandiera del Regno Unito, fu utilizzato il blu marino presente nella Blue ensign, che a sua volta si rifaceva allo storico \"Blue Squadron\" della Royal Navy.\nSebbene questo \"blu marino\" fu usato all'inizio per l'uso della Union Flag su mare, presto divenne colore standard anche per le altre Union Flags, sia per terra che mare. Alcuni produttori di bandiere adottarono quindi questo tipo di blu anche per la bandiera semplice scozzese, mentre altri si attennero all'azzurro cielo, pi\u00f9 attinente alla leggenda di Angus, altri ancora preferirono un blu reale: ne risult\u00f2 la presenza di una quantit\u00e0 di bandiere scozzesi diverse tra loro che si \u00e8 protratta fino al XXI secolo.\nNel 2003, una commissione del Parlamento scozzese si riun\u00ec per esaminare una petizione secondo la quale l'esecutivo scozzese doveva adottare il Pantone 300 come colore ufficiale.. Dopo studi vari e numerose consultazioni di fonti storiche autorevoli, tra le quali l'ufficio del \"Lord Lyon King of Arms\", la commissione raccomand\u00f2 che si adottasse, come soluzione migliore, la tonalit\u00e0 di blu Pantone 300. Dopo l'adozione ufficiale di questo colore, le versioni pi\u00f9 recenti di bandiere scozzesi fabbricate mostrano in gran parte questa tonalit\u00e0.\nNon ci sono proporzioni ufficiali fissate, ma generalmente sono diffuse 5:4, 5:3 o 3:2. La croce, invece, dovrebbe avere una larghezza di 1/5 (circa il 20%) dell'altezza del lato della bandiera.\nInfluenza su altre bandiere.\nLa bandiera scozzese, al di fuori del contesto nazionale, \u00e8 una delle tre bandiere (o tre croci) che compongono l'Union Flag. Il suo originale disegno \u00e8 inoltre stato spunto per numerose altre bandiere, in maniera pi\u00f9 o meno marcata:\nLa bandiera dell'Alabama, invece, richiama pi\u00f9 direttamente la gi\u00e0 vista Bandiera di San Patrizio.\nIl \"Leone rampante\".\nLo stendardo reale di Scozia, pi\u00f9 conosciuto come \"Leone Rampante\" (\"Lion Rampant\" in lingua inglese), \u00e8 la bandiera storicamente utilizzata dai Re di Scozia. Ad oggi, rimane ufficiale lo stendardo personale del monarca e l'uso di questo bandiera \u00e8 espressamente ristretto alle occasioni disciplinate dall'Act of the Parliament of Scotland 1672 cap. 47 and 30 &amp; 31 Vict. cap. 17.\nNonostante le restrizioni, questa bandiera \u00e8 usata come seconda bandiera nazionale non ufficiale della Scozia, specialmente in manifestazioni sportive, e sebbene sia un uso improprio e illegale, la Lyon Court ha raramente intrapreso iniziative giudiziarie per arginare l'uso improprio."}
{"id": "237305", "revid": "484362", "url": "https://it.wikipedia.org/wiki?curid=237305", "title": "Croce di sant'Andrea", "text": ""}
{"id": "237307", "revid": "399", "url": "https://it.wikipedia.org/wiki?curid=237307", "title": "Cammino Neocatecumenale", "text": ""}
{"id": "237309", "revid": "2730", "url": "https://it.wikipedia.org/wiki?curid=237309", "title": "Filippo Turati", "text": "Biografia.\nI primi anni.\nFiglio di un alto funzionario statale di idee conservatrici e altoborghesi, il giovane Filippo nacque e visse i suoi primi anni a Canzo, una piccola cittadina vicino a Como. Canzo era descritta all'epoca come \u00abfuor di dubbio, una delle pi\u00f9 ricche, svegliate e patriottiche fra le grosse borgate del contado lombardo\u00bb e i suoi abitanti come dotati di \u00abquel criterio politico, che, sgraziatamente, non si trova con troppa frequenza negli altri grossi centri della campagna lombarda\u00bb. Di questo paese Turati dir\u00e0 pi\u00f9 tardi: \u00ablui m'arrise umano e sempre uguale\u00bb. Studi\u00f2 quindi al liceo classico \"Ugo Foscolo\" di Pavia e sin da giovanissimo collabor\u00f2 con delle riviste d'orientamento democratico e radicale. Frequenta poi stagionalmente l'universit\u00e0 di Bologna, per laurearsi in giurisprudenza e diventare avvocato nel 1877, ritornando per\u00f2 regolarmente nel suo paese natale, dove si dedica anche all'approfondimento letterario.\nL'anno successivo si trasfer\u00ec definitivamente a Milano, dove conobbe note figure intellettuali quali il politico di ispirazione mazziniana-repubblicana Arcangelo Ghisleri e il filosofo psicologo Roberto Ardig\u00f2. Qui inizi\u00f2 anche una carriera di pubblicista e critico letterario.\nAnna Kuliscioff.\nLa linea politica di Turati fu determinata sia dallo stretto rapporto con gli ambienti operai milanesi, sia dalle idee marxiste di una sua amica, la compagna ucraino-russa Anna Kuliscioff, che conobbe intorno al 1882-1884. Quest'ultima, separata da poco dal marito (il politico socialista Andrea Costa), si leg\u00f2 poi sentimentalmente a Turati. Rimasero assieme fino alla morte di lei nel 1925.\nPersona di grande temperamento e intelligenza, fu tra le prime donne, assieme a Maria Montessori, a esercitare l'attivit\u00e0 di medico, recandosi tra l'altro anche nei quartieri pi\u00f9 poveri di Milano, dove veniva chiamata la \"dottora dei poveri\". Le idee politiche di fondo di Turati e di Anna coincidevano, poich\u00e9 entrambi si ispiravano alla idee socialiste e alla dottrina marxista: la Kuliscioff ebbe una grande influenza sulle concezioni politiche e sulle proposte sociali di Turati.\nAnna Kuliscioff fu un'importante dirigente del Partito Socialista Italiano. Si impegn\u00f2 fortemente nelle lotte per la limitazione dell'orario di lavoro delle donne e dei fanciulli: elabor\u00f2 una proposta di legge a tutela del lavoro minorile e femminile che, presentata dai parlamentari socialisti, venne approvata nel 1902 come legge Carcano, dal nome di Paolo Carcano, Ministro delle Finanze durante il Governo Zanardelli, che ne fu il proponente a livello governativo. Fu sostenitrice delle iniziative per introdurre in Italia il voto alle donne, anche in polemica con Turati, e il divorzio. A Milano, in piazza Duomo, sotto i portici che danno ingresso alla Galleria Vittorio Emanuele, una targa ricorda la casa dove visse insieme a Turati.\nIl Partito Operaio Italiano.\nNel 1886 Turati sostenne apertamente il Partito Operaio Italiano, che fu fondato a Milano nel 1882 dagli artigiani Giuseppe Croce e Costantino Lazzari, per poi fondare nel 1889 la \"Lega Socialista Milanese\", ispirata a un socialismo non dogmatico e che rifiutava pubblicamente l'anarchia.\nIn questo contesto Filippo Turati scrisse, nei primi mesi del 1886, l\"Inno dei Lavoratori\", su sollecitazione di Costantino Lazzari; fu pubblicato da \"La Farfalla\" (n. 10, 7 marzo 1886, Milano) e subito dopo dall'organo del Partito operaio italiano, \"Il Fascio operaio\" (a. IV, n. 118, 20 e 21 marzo 1886, Milano).\nLa musica fu composta dal maestro Amintore Claudio Flaminio Galli; la prima esecuzione pubblica avvenne a Milano il 27 marzo 1886 nel salone del Consolato operaio in via Campo Lodigiano, a opera della Corale Donizetti.\nLa rivista \"Critica Sociale\".\nNel 1891 Turati fond\u00f2 la rivista \"Critica Sociale\", che diresse dall'inizio fino al 1926, al momento del suo espatrio clandestino in Francia. Nella sua direzione di fatto fu affiancato dalla sua compagna Anna Kuliscioff (che, in quanto donna e per di pi\u00f9 straniera, non poteva avere responsabilit\u00e0 nella direzione di un periodico), che trasform\u00f2 il salotto della loro casa a Milano, Portici Galleria n. 23, nella redazione della rivista, dove, tra mucchi di giornali e plichi di libri, Anna e Filippo lavoravano insieme.\nIn quel salotto c'era un piccolo divano verde dove la Kuliscioff riceveva i visitatori a ogni ora del giorno: personaggi della cultura, della politica milanese, persone pi\u00f9 umili come le \u201csartine\u201d, che trovavano in Anna un'amica e una confidente, e i collaboratori della rivista, che annoverava i pi\u00f9 importanti intellettuali dell'epoca, quali Luigi Majno, Ersilia Majno Bronzini e Ada Negri.\nIl 1\u00ba gennaio 1893 \"\"Critica Sociale\", che aveva pienamente accettato il programma del Partito dei Lavoratori Italiani approvato nell'agosto del 1892 al Congresso di Genova, cambi\u00f2 il sottotitolo della testata da \"Rivista di studi sociali, politici e letterari\" in \"Rivista quindicinale del socialismo scientifico\" e incominci\u00f2 ad affrontare tutti i gravi problemi pubblici degli anni novanta (scandali bancari, repressione dei Fasci siciliani, guerra di Abissinia, moti popolari per il pane) con articoli di forte denuncia.\nIn occasione dei moti di Milano, il 1\u00ba maggio 1898 la rivista venne sequestrata. \nA seguito dell'arresto e della condanna del suo direttore le pubblicazioni furono interrotte fino alla scarcerazione di Turati dopo pi\u00f9 di un anno; la rivista ritorn\u00f2 in edicola il 1\u00ba luglio 1899.\nAnche Anna Kuliscioff venne arrestata con l\u2019accusa di reati di opinione e di sovversione. A dicembre venne scarcerata per indulto.\nLa fondazione del Partito Socialista Italiano.\nAl congresso operaio italiano, tenutosi a Milano il 2 e 3 agosto 1891, Turati si present\u00f2 con l'obiettivo \"di voler creare entro un anno un partito che unisse i lavoratori italiani\"\", preannunziato il 18 giugno in un articolo nel numero unico del giornale \"Lotta di classe\", che diventer\u00e0 poi un periodico diretto formalmente da Camillo Prampolini, ma di fatto guidato dalla coppia Turati-Kuliscioff. Turati inoltre collabor\u00f2, non senza contrasti, con il periodico \"La Martinella\", organo dei socialisti toscani, diretto a Colle di Val d'Elsa da Vittorio Meoni.\nLe intenzioni di Turati, di creare un organismo in cui confluissero tutte le organizzazioni popolari, operaie e contadine, si concretizzarono nel congresso di Genova del 1892, in cui nacque il Partito dei Lavoratori Italiani, divenuto poi nel 1893 \"Partito Socialista dei Lavoratori Italiani\" e nel 1895 Partito Socialista Italiano, una formazione politica d'impronta classista e militante, che utilizzava anche la lotta parlamentare per raggiungere obiettivi di crescita dei diritti dei lavoratori.\nIl gradualismo di Turati e l'et\u00e0 giolittiana.\nNonostante Francesco Crispi tentasse di bandire tutte le organizzazioni di sinistra, Turati - eletto deputato nel giugno 1896 - si fece fautore di un'apertura all'area repubblicana mazziniana e a quella radicale, nel tentativo di dare una svolta democratica al governo.\nIl 1\u00ba marzo 1899 fu dichiarato decaduto dal mandato parlamentare e messo agli arresti con l'accusa d'aver guidato i moti di Milano; fu poi condannato a ben 12 anni di reclusione. Fu comunque scarcerato nel 1899 grazie a un'amnistia e poi rieletto alle elezioni suppletive e fece ostruzionismo contro il governo reazionario di Luigi Pelloux.\nNel 1901, in sintonia con le sue istanze \"minimaliste\" (il cosiddetto \"programma minimo\", che si poneva come obiettivi parziali riforme, che i socialisti riformisti intendevano concordare con le forze politiche moderate o realizzare direttamente se al governo), Turati appoggi\u00f2 (\"ministerialismo\") prima il governo liberale moderato presieduto da Giuseppe Zanardelli e successivamente (1903) quello di Giovanni Giolitti, che nel 1904 approv\u00f2 importanti provvedimenti di \"legislazione sociale\" (leggi sulla tutela del lavoro delle donne e dei bambini, infortuni, invalidit\u00e0 e vecchiaia; comitati consultivi per il lavoro; apertura verso le cooperative).\nA causa, per\u00f2, della politica messa in atto da Giolitti che favoriva solo gli operai meglio organizzati, la corrente di sinistra del PSI, capeggiata dal rivoluzionario Arturo Labriola e dall'intransigente Enrico Ferri, mise in minoranza la corrente di Turati nel congresso svoltosi a Bologna nel 1904.\nLa corrente gradualista torn\u00f2 a prevalere nel congresso del 1908 in alleanza con gli integralisti di Oddino Morgari; negli anni seguenti Turati rappresent\u00f2 la personalit\u00e0 principale del gruppo parlamentare del PSI. In questa veste si ritrov\u00f2 come l'interlocutore privilegiato di Giolitti, che stava allora perseguendo una politica di attenzione alle emergenti forze di sinistra.\nLa guerra di Libia del 1911 provoc\u00f2 per\u00f2 una frattura irrimediabile tra il governo giolittiano, fautore dell'impresa coloniale, e il PSI, in cui peraltro stavano di nuovo prevalendo le correnti massimaliste.\nIl massimalismo socialista e il declino di Turati.\nNel 1912, con il XIII congresso del Psi di Reggio Emilia, la corrente di sinistra interna rivoluzionario-massimalista capeggiata da Benito Mussolini conquist\u00f2 la maggioranza nel Partito, ottenendo conseguentemente l'espulsione degli esponenti della destra interna moderato-riformista Leonida Bissolati, Ivanoe Bonomi, Angiolo Cabrini e Guido Podrecca (che daranno poi vita al Partito Socialista Riformista Italiano, e che alle elezioni politiche del 1913 conseguir\u00e0 il 3,9% dei voti), eleggendo alla segreteria nazionale del Partito il rivoluzionario Costantino Lazzari e lo stesso Mussolini quale direttore dell\"Avanti!\".\nIl potere dei massimalisti si consolid\u00f2 nel successivo XIV congresso del PSI di Ancona dell'aprile 1914, che vide la rielezione a segretario di Costantino Lazzari e un grande successo personale di Mussolini, al quale i congressisti tributarono una mozione di plauso per i successi di diffusione e di vendite del giornale del partito. Venne inoltre approvata la mozione di Mussolini e Zibordi circa l'incompatibilit\u00e0 tra adesione al PSI e alla Massoneria, con l'immediata espulsione di quanti non lasciavano subito la Massoneria.\nCi\u00f2 provoc\u00f2 una grave emorragia di iscritti, specie tra i pi\u00f9 anziani, in quanto affiliati alle logge dal periodo risorgimentale, o tra chi proveneniva dall'esperienza dei partiti e movimenti repubblicani, per lo pi\u00f9 attestati sulle posizioni gradualiste e riformiste di Turati.\nDopo l'espulsione di Mussolini dal PSI a seguito del suo voltafaccia interventista sulla partecipazione dell'Italia alla Grande Guerra, Turati sostenne convintamente la posizione del PSI contraria alla guerra e per la neutralit\u00e0 dell'Italia, pur nella formulazione un po' ambigua del \"n\u00e9 aderire, n\u00e9 sabotare\" di Costantino Lazzari, soluzione di compromesso dovuta alla scelta di tanti socialisti di presentarsi volontari per il fronte o, comunque, di combattere una volta richiamati alle armi.\nDopo la disfatta di Caporetto del 1917, convinto che in quel momento la difesa della patria in pericolo fosse pi\u00f9 importante della lotta di classe, Turati, nel corso di un applauditissimo discorso alla Camera, dichiar\u00f2 l'adesione del PSI allo sforzo bellico italiano; questa posizione gli valse accuse di opportunismo e social-sciovinismo da parte di Lenin.\nLa \"profezia\" di Turati al Congresso di Livorno del 1921.\nNel dopoguerra, dopo la Rivoluzione d'ottobre e l'instaurazione del governo dei Soviet in Russia, il PSI si spost\u00f2 sempre pi\u00f9 su posizioni rivoluzionarie, anche su pressione di Lenin, che impose ai partiti socialisti e socialdemocratici europei l'adesione ai 21 punti da lui dettati.\nIl rifiuto della componente massimalista del PSI, guidata dal segretario Costantino Lazzari e dal nuovo direttore dell\"Avanti!\", Giacinto Menotti Serrati, di aderire a questa imposizione, che avrebbe comportato l'immediata espulsione dei riformisti, maggioritari nel gruppo parlamentare, determin\u00f2, nel corso del XVII congresso socialista di Livorno del gennaio 1921, l'uscita dal PSI della componente comunista, guidata da Amadeo Bordiga, che diede vita al Partito Comunista d'Italia, legato direttamente a Mosca.\nTurati intervenne al Congresso nel pomeriggio del 19 gennaio, dimostrando il profondo dissenso ideologico che lo separava dai comunisti: egli dichiar\u00f2 il suo netto rifiuto di ogni soluzione rivoluzionaria violenta e s'impegn\u00f2 in una strenua difesa del riformismo socialista e della sua \u00abopera quotidiana di creazione della maturit\u00e0 delle cose e degli uomini\u00bb, che sarebbe sopravvissuta al \u00abmito russo\u00bb:\nL'intervento di Turati fu particolarmente applaudito anche dai massimalisti: ci\u00f2 avrebbe spinto successivamente il segretario del partito Egidio Gennari a sottolineare che i riformisti, che hanno sempre rappresentato un pericolo perch\u00e9 non si sono mai tenuti fedeli alla disciplina, \u00abnel partito sono molti di pi\u00f9 che non si credeva\u00bb.\nIl consenso riscosso da Turati fece commentare alla sua compagna Anna Kuliscioff come il leader riformista \u00abda accusato e quasi condannato\u00bb fosse \u00abdiventato trionfatore del congresso\u00bb.\nNonostante ci\u00f2, la componente riformista venne comunque emarginata; prevalsero nel PSI le spinte pseudorivoluzionarie della maggioranza massimalista che, inebriata dalla Rivoluzione d'ottobre, ma priva di iniziativa, non vedeva i pericoli della reazione che provocava.\nTurati contestato da ogni parte.\nTurati era attaccato da tutti: dai comunisti, che gi\u00e0 allora lo consideravano un \"traditore\" della classe operaia per non aderire alle indicazioni che venivano dalla Russia sovietica; dai fascisti e infine dagli esponenti massimalisti del suo stesso partito.\nAnche un amico come Camillo Olivetti nel 1922 scrisse sulla rivista settimanale \"Tempi Nuovi\", da lui finanziata, un articolo che dava di Turati un duro giudizio politico, anche se mitigato da attestazioni di stima personale:\nNel 1926 Camillo Olivetti e il figlio Adriano contribuiranno a organizzare,\ncon Ferruccio Parri e Carlo Rosselli, l'espatrio di Turati in Francia.\nLa nascita del Partito Socialista Unitario.\nLa sera del 3 ottobre 1922, pochi giorni prima della Marcia su Roma di Mussolini (27-31 ottobre 1922), il XIX Congresso del Partito Socialista Italiano espulse infine i riformisti di Turati dal partito, con l'accusa di aver violato il divieto di collaborazione con i partiti borghesi, in quanto Turati si era presentato alle consultazioni del re per la costituzione del nuovo governo, che videro il fallimento di un nuovo ministero Giolitti e l'incarico al senatore Luigi Facta.\nLa mozione massimalista di Giacinto Menotti Serrati e Fabrizio Maffi prevalse di stretta misura, per 32.106 voti contro 29.119. \nRassegnato, Turati cos\u00ec espresse il rammarico degli esponenti della mozione riformista: \u00abNoi ci separiamo da voi: o, forse pi\u00f9 esattamente (non vi sembri una sottigliezza), voi vi separate da noi. Comunque ci separiamo. Accettiamo l'esito della votazione.\u00bb Termin\u00f2 con queste parole: \u00abAccomiatiamoci al grido augurale di \"Viva il socialismo!\", auspicando che questo grido possa un giorno - se sapremo esser saggi - riunirci ancora una volta in un'opera comune di dovere, di sacrificio, di vittoria!.\u00bb\nTurati diede quindi vita, insieme a Giacomo Matteotti, Giuseppe Emanuele Modigliani e Claudio Treves, al Partito Socialista Unitario, di cui Matteotti fu nominato segretario. Treves assunse la direzione de \"La Giustizia\", che venne trasferita da Reggio Emilia a Milano e divenne l'organo ufficiale del nuovo partito. Nelle file del PSU confluirono oltre i due terzi del gruppo parlamentare socialista.\nLa risposta al discorso di Mussolini del 16 novembre 1922.\nIl 16 novembre 1922 alla Camera dei deputati Mussolini present\u00f2 il suo governo, a seguito dell'incarico ricevuto dal re Vittorio Emanuele III dopo la marcia su Roma, e pronunci\u00f2 arrogantemente un famoso discorso in cui afferm\u00f2:\nGli rispose il giorno dopo, unico in una platea di oppositori silenti, forse sbigottiti dalla violenza verbale del discorso del futuro duce, il vecchio Turati, che pronunci\u00f2 un discorso, altrettanto duro e veemente, di condanna del leader fascista e di denuncia dell'ignavia dei parlamentari delle altre forze politiche, poi divenuto noto con il titolo \"Il Parlamento \u00e8 morto\" o \"Il bivacco della Camera\"\nAfferm\u00f2 Turati: \nRiferendosi poi alla richiesta di Mussolini di modificare la legge elettorale per garantire alla lista pi\u00f9 votata un enorme premio di maggioranza (che diverr\u00e0 poi la cosiddetta \"Legge Acerbo\", dal nome del parlamentare fascista che la propose), il che avrebbe comportato il rinvio della data delle elezioni per consentire l'approvazione della nuova legge, disse: \nUna voce all'estrema destra: \u00abVi piacerebbero quelle del 1920!\u00bb\nTurati: \u00abNon le abbiamo fatte noi.\u00bb\nGiunta: \u00abLe faremo col manganello!\u00bb (Vivi rumori \u2014 Commenti alla estrema sinistra \u2014 Vivaci proteste del deputato Salvadori che abbandona l'Aula \u2014 Applausi alla estrema sinistra \u2014 Commenti) [..]\nTurati: \nMussolini: \u00abNaturale!\u00bb\nTurati: \nLe elezioni del 1924 e l'assassinio di Matteotti.\nNelle successive elezioni politiche del 1924 il PSU si present\u00f2 autonomamente, risultando pi\u00f9 votato (5,9%) rispetto alle liste dei socialisti massimalisti di Serrati (4,9%) e dei comunisti (3,8%). Il 10 giugno 1924 il segretario del PSU, l'on. Giacomo Matteotti, venne rapito e ucciso da alcuni squadristi.\nA seguito del delitto commesso dai fascisti, Turati cerc\u00f2, assieme ai rappresentanti delle altre forze democratiche di opposizione, di ottenere dal re la destituzione di Mussolini da Capo del governo, magari con il ritorno all'esecutivo dell'anziano Giolitti. Stante l'appoggio del monarca al leader fascista, partecip\u00f2, come gli altri parlamentari di opposizione, alla secessione dell'Aventino.\nL'ammirazione per Pier Giorgio Frassati.\nL'8 luglio 1925, quattro giorni dopo la morte di Pier Giorgio Frassati \u2013 il cui funerale a Torino aveva manifestato una fama di santit\u00e0 \u2013 Turati scrisse su \"La giustizia\", giornale del suo partito, un elogio spassionato di quel \u00abgiovane ricco\u00bb, che \u00abconfessava la sua fede con aperta manifestazione di culto, concependola come una milizia, come una divisa che si indossa in faccia al mondo, senza mutarla con l\u2019abito consueto per comodit\u00e0, per opportunismo, per rispetto umano\u00bb e che \u00abdisfidava i facili scherni degli scettici, dei volgari, dei mediocri, partecipando alle cerimonie religiose, facendo corteo al baldacchino dell\u2019Arcivescovo in circostanze solenni\u00bb. Parole che fecero scalpore, dal momento che, in quanto marxista, Turati era ritenuto da tutti dover essere anche ateo e ostile alla religione.\nLo scioglimento d'imperio del PSU.\nIl PSU di Turati fu, forse, il partito pi\u00f9 perseguitato dal regime fascista. Oltre alla barbara uccisione del suo segretario Matteotti, fu il primo a essere sciolto d'imperio, il 14 novembre 1925, a causa del fallito attentato a Mussolini da parte del suo iscritto Tito Zaniboni, avvenuto il 4 novembre precedente.\nTuttavia, gi\u00e0 il 26 novembre 1925 si costitu\u00ec un triumvirato, composto da Claudio Treves, Giuseppe Saragat e Carlo Rosselli che, il 29 novembre successivo, ricostitu\u00ec clandestinamente il PSU come \"Partito Socialista dei Lavoratori Italiani\" (PSLI).\nPeraltro, quasi un anno dopo, nella notte tra il 19 e il 20 novembre 1926, Treves e Saragat furono costretti a espatriare clandestinamente in Svizzera, grazie all'organizzazione di Rosselli e Parri che, per questo e per aver programmato la fuga dall'Italia di Turati e Pertini, verranno arrestati e prima reclusi in carcere, poi inviati al confino a Lipari.\nLa fuga in Francia.\nA un anno dalla morte della sua amata Anna Kuliscioff e deluso dal consolidamento del regime fascista, anche Turati, su pressione dei suoi compagni, decise di lasciare l'Italia. Le motivazioni della fuga di Turati le raccont\u00f2 Sandro Pertini a Sergio Zavoli in un'intervista nel programma Rai \"Nascita di una dittatura\" del 1972:\nNel 1926, dopo aver inutilmente richiesto la concessione del passaporto, il 21 novembre lasci\u00f2 nottetempo la propria abitazione, ormai da tempo sottoposta a sorveglianza dalla polizia, rifugiandosi in casa di amici a Varese.\nDopo aver scartato l'ipotesi iniziale di una fuga via terra in Svizzera come Treves e Saragat (data l'et\u00e0 e le condizioni di salute dell'anziano leader socialista), si decise infine di farlo espatriare clandestinamente via mare. Il 12 dicembre 1926, a bordo di un motoscafo, l\"Oriens\", il gruppo dei transfughi salp\u00f2 da Savona e giunse a Calvi in Corsica. Riferir\u00e0 Turati: \nCos\u00ec ha raccontato l'avventuroso episodio l'altro protagonista della fuga, Sandro Pertini:\nAlle prime luci dell'alba l\"Oriens\" giunse in vista della costa corsa, non sul lato di Bastia come previsto, ma dalla parte opposta. I fuggiaschi, sfiniti, sbarcarono a Calvi, attirando subito l'attenzione della gendarmeria del porto. Alla richiesta rivolta al comandante dell'imbarcazione di identificarsi, si fece avanti Turati. Il suo nome bast\u00f2 a rendere i gendarmi cordiali e premurosi. Il locale circolo repubblicano non appena apprese la notizia dello sbarco di una personalit\u00e0 cos\u00ec autorevole si affrett\u00f2 a improvvisare una cerimonia di benvenuto. Nonostante la terribile notte appena trascorsa, Turati non si sottrasse, in un impeccabile francese tenne un breve discorso di ringraziamento: descrisse l'Italia in catene, inneggi\u00f2 alla lotta per la libert\u00e0 e salut\u00f2 con riconoscenza la libera terra di Francia.\nRicord\u00f2 Pertini:\nIl giorno seguente, dopo che il governo francese aveva accolto la loro richiesta di asilo politico, Turati e Pertini si imbarcarono sul postale per Nizza; Rosselli, Parri e il resto dell'equipaggio dell'Oriens fecero invece rotta per l'Italia.\nI giornali francesi, al contrario di quelli italiani che relegarono la notizia a un trafiletto nelle pagine pi\u00f9 interne, diedero grande risalto alla fuga di Turati.\nIl processo di Savona.\nTra gli organizzatori della fuga di Turati e Pertini vi furono Camillo e Adriano Olivetti, Ferruccio Parri e, grande stratega, Carlo Rosselli.\nFerruccio Parri e Carlo Rosselli vennero arrestati al loro rientro in Italia dalla Corsica, mentre l\"Oriens\" attraccava al pontile Walton di Marina di Carrara.\nIl loro aspetto lacero e trasandato dopo giorni di navigazione attir\u00f2 l'attenzione della polizia, che li scambi\u00f2 per dei complici del bandito Pollastri. Invano cercarono di far credere che stessero rientrando da una gita turistica; fu sufficiente un controllo con la questura di Milano per scoprire che nei loro confronti era stato emesso un mandato di cattura per la complicit\u00e0 nella sfortunata fuga di Ansaldo e Silvestri. A questa accusa si aggiunse poi quella relativa all'espatrio clandestino di Turati. Per il primo reato furono prosciolti, per il secondo furono invece rinviati a giudizio.\nLe indagini dell'OVRA e della polizia portarono anche all'arresto degli altri complici.\nIl processo fu celebrato dalla Corte di Assise di Savona nel settembre del 1927. I magistrati membri del collegio giudicante, Pasquale Sarno, Giovannantonio Donadu e Angelo Guido Melinossi, in un estremo sussulto di indipendenza della magistratura ordinaria rispetto al potere esecutivo, decisero di negare la natura \"politica\" dell'espatrio di Turati, il che permise loro di non dichiararsi incompetenti per i reati contestati agli organizzatori della fuga di Turati e ai loro complici, evitando cos\u00ec che essi dovessero comparire dinanzi al Tribunale Speciale per la Difesa dello Stato, istituito nel novembre del 1926 per reprimere gli oppositori del regime.\nI giornalisti furono ammessi alle udienze, ma la censura di regime fece s\u00ec che nelle pagine di cronaca giudiziaria dei quotidiani nazionali comparissero resoconti in cui gli imputati venivano descritti come dei comuni criminali, omettendo ogni accenno al significato politico della loro impresa. Le appassionate denunce pronunciate in aula da Parri e da Rosselli contro il fascismo vennero ridotte, da giornali pur autorevoli come \"La Stampa\", a generiche e impacciate affermazioni \u00abche vorrebbero giustificare la violazione della legge commessa dagli imputati.\u00bb\nI savonesi riuscirono comunque a trovare il modo di esprimere la loro indignazione verso il regime. Nonostante la modesta capienza dell'aula, il pubblico, d\u00ec tutti i ceti sociali, partecip\u00f2 numeroso e non esit\u00f2 a manifestare con mormorii di approvazione e applausi il proprio sostegno agli imputati. La calorosa partecipazione del pubblico e soprattutto la tempra morale di Rosselli, di Parri e dei loro avvocati trasformarono il processo in un atto di accusa contro il fascismo e le sue leggi liberticide, che si erano spinte sino a negare uno dei diritti pi\u00f9 elementari dei cittadini come quello di espatriare. La giornalista inglese Barbara Barclay Carter, inviata dal \"Manchester Guardian\", osserv\u00f2: \u00abNon \u00e8 lui, Rosselli, l'imputato, ma tutto il fascismo, che egli inchioda alla sbarra\u00bb.\nIl Tribunale di Savona condann\u00f2 Ferruccio Parri, Carlo Rosselli, De Bova e Boyanc\u00e8 a dieci mesi di carcere: una sentenza, rispetto alle previsioni, particolarmente mite: Rosselli, avendo gi\u00e0 scontati otto mesi di reclusione, avrebbe potuto essere presto libero, ma le nuove leggi speciali permisero alla polizia di infliggergli altri 3 anni di confino, da scontare a Lipari. Anche Turati e Pertini vennero condannati in contumacia a dieci mesi per espatrio clandestino. Italo Oxilia fu condannato al confino in contumacia e gli venne confiscata la casa e il terreno a Quiliano lasciatigli in eredit\u00e0 dal padre.\nL'esilio e la morte.\nRaccont\u00f2 ancora Pertini:\nNei primi tempi del suo soggiorno parigino il grande vecchio del socialismo italiano fu conteso dalla stampa di sinistra. In un'intervista rilasciata all'organo radicale \"Oeuvre\", neg\u00f2 di aver lasciato Milano perch\u00e9 la sua vita fosse in pericolo: \u00abNon avrebbero osato toccare il vecchio Turati. Solo che avevo nell'ingresso di casa mia poliziotti in continuazione (...). Alla fine mi sono sentito soffocare. Non ne potevo pi\u00f9 di vivere cos\u00ec. \u00c8 per questo che sono partito\u00bb. Alla domanda se prevedesse di poter rientrare in patria in tempi brevi rispose: \u00abHo lasciato laggi\u00f9 i miei, la mia casa, i miei libri. \u00c8 stato uno sradicamento. L'ho fatto, rassegnato a non vederli sicuramente pi\u00f9\u00bb.\nTurati s'inser\u00ec nella colonia dei rifugiati antifascisti italiani di Parigi. Qui svolse un'intensa attivit\u00e0 politica, rimanendo, sino alla morte, il faro dell'antifascismo democratico italiano. Turati, pur sconfitto e invecchiato, non perse mai la sua grandezza d'animo e la visione lucida del dramma che l'Italia e la classe operaia stavano vivendo. Fu l'anima del suo partito che, nel 1927, assunse la denominazione di \"Partito Socialista Unitario dei Lavoratori Italiani\" (PSULI).\nNell'aprile 1927 fu uno dei fondatori della Concentrazione Antifascista, che raggruppava tutti i movimenti e i partiti antifascisti italiani in esilio a Parigi, con l'autoesclusione dei comunisti, ligi alla dottrina sovietica del socialfascismo. Collabor\u00f2 a vari giornali: tra gli altri, il quindicinale \"Rinascita socialista\", organo del PSLI, diretto dall'amico e compagno di partito Claudio Treves e il settimanale \"La Libert\u00e0\", organo della Concentrazione Antifascista.\nS'impegn\u00f2, assieme a Giuseppe Saragat, nell'unificazione socialista in esilio: il 19 luglio 1930, in occasione del XXI Congresso socialista, tenutosi in esilio a Parigi, la maggioranza del PSI, guidata da Pietro Nenni, abbandon\u00f2 definitivamente l'ala massimalista guidata da Angelica Balabanoff e si riunific\u00f2 con il PSULI, assumendo assieme la denominazione di \"\"Partito Socialista Italiano - Sezione dell'I.O.S - Internazionale Operaia Socialista\". Organo del partito fu il \"Nuovo Avanti!\"\".\nInoltre, pure convinto della necessit\u00e0 di una solidariet\u00e0 fra tutte le forze antifasciste, continu\u00f2 a denunciare il carattere totalitario e liberticida del comunismo sovietico. Filippo Turati si spense nella capitale francese il 29 marzo 1932, in casa di Bruno Buozzi.\nAi suoi funerali parteciparono tutti gli esponenti antifascisti italiani in esilio in Francia (con l'esclusione dei comunisti che, anzi, in omaggio alla dottrina del cosiddetto \"socialfascismo\" imposta da Mosca, gli dedicarono epitaffi definendolo \"traditore\" dei lavoratori) e i rappresentanti dei partiti socialisti e socialdemocratici europei, oltre a una grande marea di popolo.\nIn sua memoria fu dedicata la tessera del PSI del 1933. Turati venne cremato, ma le sue ceneri, assieme a quelle di Claudio Treves, furono riportate in Italia soltanto il 10 ottobre 1948 e tumulate al Cimitero Monumentale di Milano, accompagnate da un'imponente manifestazione di autorit\u00e0 e popolo.\nIl pensiero politico.\nFilippo Turati si definiva marxista, ma interpretava la dottrina di Marx in maniera non dogmatica: l'emancipazione del proletariato costituisce l'obiettivo, ma si deve mirare a ottenerla attraverso le riforme.\nTutto ci\u00f2 che pu\u00f2 portare a un miglioramento delle condizioni di vita dei lavoratori \u00e8 buono, anche se calato dall'alto; il socialismo \u00e8 la stella polare della societ\u00e0, ma sino al suo avvento \u00e8 bene cooperare con il capitalismo. Vi sono situazioni in cui la cooperazione non va rifiutata dai socialisti, le riforme possono essere pi\u00f9 positive della contrapposizione di classe; vi sono tanti socialismi, che possono e devono adeguarsi ai vari stati e alle varie epoche.\nQuello di Turati era un socialismo che rifiutava ogni suggestione del \"tutto e subito\". Turati era, comunque, un socialista a tutti gli effetti, perch\u00e9 aveva come obiettivo il trasferimento della propriet\u00e0 dei mezzi di produzione in mano pubblica, ma in maniera graduale.\nIl proletariato non si pu\u00f2 emancipare di colpo, non si pu\u00f2 credere nell'\"illuminazione\" rivoluzionaria: non \"rivoluzione\", ma \"evoluzione graduale\".\nIl tempo del socialismo \u00e8 un lungo tempo storico fatto di mediazione e di ragionevolezza: il proletariato raggiunger\u00e0 la maturit\u00e0 attraverso le riforme; il riformismo \u00e8 lo strumento per arrivare alla consapevolezza e deve abituare il proletariato alla sua futura evoluzione. Compiti del riformismo sono quelli di educare le coscienze, di creare reale solidariet\u00e0 tra le classi subalterne.\nPer Turati, se il proletariato \u00e8 ancora immaturo, la rivoluzione sarebbe dannosa: il massimalismo significa contestazione, non migliora la condizione del proletariato, non \u00e8 detto che porti a dei risultati evocare una selvaggia lotta di classe; anzi, tale lotta di classe porterebbe alla distruzione dell'economia, costringendo il proletariato a una miseria ancora pi\u00f9 cruda.\nIn un suo brano del 1900 egli spiega la sua concezione di \"rivoluzione\": \u00abogni scuola che si apre, ogni mente che si snebbia, ogni spina dorsale che si drizza, ogni abuso incancrenito che si stradica, ogni elevamento del tenore di vita dei miseri, ogni legge protettiva del lavoro, se tutto ci\u00f2 \u00e8 coordinato ad un fine ben chiaro e cosciente di trasformazione sociale, \u00e8 un atomo di rivoluzione che si aggiunge alla massa. Verr\u00e0 il giorno che i fiocchi di neve formeranno valanga. Aumentare queste forze latenti, lavorarvi ogni giorno, \u00e8 fare opera quotidiana di rivoluzione, assai pi\u00f9 che sbraitare pei tetti la immancabile rivoluzione che non si decide a scoppiare\u00bb.\nCondanne e riabilitazioni.\nLa sua visione del socialismo fu, per i tempi, moderna e democratica, ma dovette confrontarsi con la violenza verbale e talvolta anche fisica dei militanti del Partito Comunista d'Italia contro i socialisti gradualisti, spregiativamente definiti socialfascisti, traditori della classe operaia, da combattere prima e con maggior spietatezza di fascisti e nazisti, in ossequio alla concezione sancita fino al 1935 dal Comintern e conseguentemente adottata dai comunisti italiani.\nCos\u00ec Palmiro Togliatti, su \"\"Lo Stato Operaio\" dell'aprile 1932, mentre si trovava rifugiato a Mosca, dedic\u00f2 a Turati un feroce necrologio: \nNel 1982, in occasione del 50\u00b0 della morte di Turati in esilio, e in parallelo alla crescente crisi del sistema sovietico, si apr\u00ec finalmente un dibattito storico politico su scala nazionale che invest\u00ec la sinistra ed ebbe eco sui grandi organi di stampa e in televisione.\nIn un'intervista per il TG2 del 25 marzo 1982, uno dei protagonisti della scissione comunista del 1921, Umberto Terracini, non esit\u00f2 a individuare nelle frasi e nelle parole dell'intervento di Turati al Congresso di Livorno \u00ab\"un'anticipazione certamente intelligente e, direi, quasi miracolosa, profetica di una realt\u00e0 che in tempi successivi venne poi maturando e che sta sboccando a lidi pi\u00f9 concreti proprio nel corso di questa nuova epoca preannunciata\".\u00bb \nUna giudizio analogo fu pronunciato da un'altra grande protagonista del Congresso di Livorno: la senatrice Camilla Ravera.\nLa dichiarazione di Terracini fu ascoltata con grande emozione dal Presidente della Repubblica, Sandro Pertini, che ebbe a dichiarare:\nLa circostanza \u00e8 stata confermata da Valdo Spini:\nLa dichiarazione di Terracini non piacque allo storico Paolo Spriano, incaricato dal PCI di intervenire sulla questione: in un articolo su \"\"L'Unit\u00e0\" del 28 marzo 1982, dal titolo \"O con Turati o contro Turati?\", scrisse:\nSpriano comunque ebbe la bont\u00e0 di dichiarare che il giudizio espresso da Togliatti all'indomani della morte in esilio di Turati fu \"francamente ingiusto, schematico\"\", aggiungendo che: \nFonti.\nL'archivio di Turati \u00e8 attualmente conservato in blocchi distinti presso:"}
{"id": "237314", "revid": "116149821", "url": "https://it.wikipedia.org/wiki?curid=237314", "title": "Tempus fugit", "text": "La locuzione latina tempus fugit, tradotta letteralmente significa \"il tempo fugge\".\nL'espressione deriva da un verso delle Georgiche di Virgilio: \nLa locuzione \u00e8 presente anche nell'opera \"Alice nel Paese delle Meraviglie\" di Lewis Carroll ed \u00e8 inoltre il titolo di una canzone degli Yes.\nIl \"tempus fugit\" \u00e8 anche una filosofia di vita paragonabile al \"Carpe diem\", secondo cui non bisogna fare previsioni a lunghissimo tempo ma al massimo, assumersi impegni a breve tempo anche per farli al meglio perch\u00e9, appunto, il tempo \"fugge irreparabile\" non permettendoci di risolvere cose gi\u00e0 fatte, quindi vivere la vita come insieme di possibili ultimi giorni; su quest'argomento per\u00f2 c'\u00e8 chi si distacca."}
{"id": "237318", "revid": "1543377", "url": "https://it.wikipedia.org/wiki?curid=237318", "title": "Enkeshui", "text": "Lo Enkeshui o Engesho \u00e8 un gioco da tavolo astratto della famiglia dei mancala, giocato dai Masai del Kenya e della Tanzania. \u00c8 piuttosto simile ad altri mancala giocati nella stessa area geografica, e in particolare allo Layli Goobalay del Somaliland. Una versione semplificata di questo gioco \u00e8 lo Ndoto giocato da un'altra popolazione dell'Africa sudorientale, i Kilinje.\nRegole.\nTavoliere e disposizione iniziale.\nLo Enkeshui si pu\u00f2 giocare su tavolieri di varie dimensioni; tutti hanno due file di buche (si tratta quindi di un \"Mancala II\") ma il numero di buche per fila pu\u00f2 essere 8, 10 o 12; i semi sono sempre 48. Per l'Enkeshui, come per altri mancala tradizionali, non \u00e8 facile stabilire se la disposizione iniziale faccia parte delle \"regole\" o sia data da un accordo fra i giocatori. In ogni caso, alcune disposizioni iniziali tipiche per tavolieri 2x12 e 2x8 rispettivamente sono le seguenti:\nLa gara iniziale.\nSolitamente, il giocatore che deve giocare per primo viene scelto eseguendo una sorta di \"gara di semina\" che precede il gioco vero e proprio. I due giocatori partono prelevando i semi da una delle buche (le due buche sono scelte in posizioni simmetriche) e iniziano a \"seminare\" \"senza rispettare i turni\", contemporaneamente. Il primo che arriva a conclusione della semina acquisisce il diritto di muovere per primo durante la partita vera e propria.\nTurno.\nAl proprio turno, il giocatore di turno preleva tutti i semi da una delle buche e li semina in senso antiorario. Lo scopo dei giocatori \u00e8 quello di catturare il maggior numero di pezzi possibile. La semina, come in molti altri mancala, pu\u00f2 avere diversi effetti a seconda della configurazione della buca in cui viene depositato l'ultimo seme:\nI tori.\nQuando l'ultimo seme di una semina viene deposto in una buca che conteneva 3 semi, portando il numero totale a 4, la buca diventa un \"toro\" di propriet\u00e0 del giocatore di turno (la soglia dei \"4 semi\" \u00e8 importante in molti mancala). Un'altra condizione per creare un toro \u00e8 che gli ultimi due semi di una semina cadano in due buche che contenevano 2 o 3 semi, o 3 e 2: entrambe le buche diventano tori del giocatore di turno.\nI semi presenti in un toro non possono essere pi\u00f9 rimossi. Qualsiasi semina che si conclude in un toro pone fine al turno del giocatore che sta seminando. Una semina che si conclude nella buca antistante a un toro, in condizioni che porterebbero a una cattura, pone fine al turno senza altri effetti.\nFine del gioco.\nIl gioco termina quando uno dei due giocatori non possiede pi\u00f9 pezzi nella propria file (a eccezione eventualmente dei pezzi contenuti in tori) e quindi non pu\u00f2 pi\u00f9 muovere. L'altro giocatore cattura immediatamente tutti i pezzi rimasti nella propria fila (esclusi i pezzi nei tori, che rimangono catture di chi ha realizzato il toro). Vince il giocatore che ha catturato pi\u00f9 pezzi.\nPartite multiple.\nCome nel caso di molti altri mancala (per esempio il Congklak indonesiano e il Nsa Isong nigeriano), a Enkeshui si giocano spesso pi\u00f9 partite consecutive. In ogni partita successive alla prima, i giocatori dispongono nelle proprie file solo i semi che hanno catturato nella partita precedente. Il giocatore che ha semi in eccesso terr\u00e0 quelli che avanzano in mano, come \"gi\u00e0 catturati\"; l'altro giocatore riempir\u00e0 tutte le buche che pu\u00f2, partendo da quelle pi\u00f9 a destra. Perde il giocatore che per primo si trova a non avere pezzi sufficienti per riempire nemmeno una buca.\nL'Enkeshui nella cultura Masai.\nL'Enkeshui viene considerato un gioco per soli uomini. Si ritiene che il numero delle buche e il numero di semi dell'Enkeshui abbiano una valenza simbolica nella cultura Masai. Il numero \"48\" (i semi del gioco) ha un valore propiziatorio. Le buche sono sempre in numeri pari; ai numeri pari i Masai attribuiscono una valenza \"femminile\", da cui si potrebbe ricavare un rafforzamento simbolico dell'atto del \"seminare\". Tuttavia si deve notare che i Masai, tradizionalmente nomadi e allevatori, non utilizzano per i \"mancala\" le tradizionali metafore derivate dall'agricoltura (\"seminare\", \"granaio\" e cos\u00ec via); i semi per loro sono \"mucche\", le buche \"recinti\" (\"boma\"), e le buche che contengono 4 semi sono dette \"tori\". Non casualmente, questa terminologia ricorda molto da vicino quella dell'Unee tugaluulax, un mancala giocato da un'altra popolazione di nomadi e allevatori di tutt'altra zona, i mongoli che vivono al confine fra Mongolia e Cina.\nI pezzi sono generalmente di pietra, ma oggi non \u00e8 raro che i Masai utilizzino pezzi di alluminio o di plastica. In entrambi i casi, c'\u00e8 un processo di lavorazione: l'alluminio viene martellato fino a ottenere pezzi grosso modo sferici; la plastica viene scolpita con un coltello affilato fino ad assumere l'aspetto di un seme essiccato.\nUna partita a Enkeshui \u00e8 in genere un evento a cui partecipa un consistente gruppo di persone. Ogni giocatore appartiene a una squadra, che pu\u00f2 decidere di sostituirlo se il suo modo di giocare viene giudicato poco efficace. Non \u00e8 raro che le mosse vengano \"tentate\" su suggerimento di un giocatore e poi ritirate se la squadra non le approva; n\u00e9 che una mossa venga ritirata semplicemente perch\u00e9 chi l'ha fatta ha perso nel frattempo il consenso della propria squadra. Ancora pi\u00f9 confusa diventa la manipolazione dei pezzi se si considera che da entrambe le parti non \u00e8 raro che si provi a \"barare\" (muovere o catturare non rispettando le regole); in tal caso, \u00e8 compito specifico della squadra avversaria rilevare il comportamento scorretto e, spesso, sono gli avversari stessi a rimettere a posto i pezzi spostati scorrettamente. Anche eventuali osservatori esterni (non appartenenti alle squadre) possono intervenire nel gioco in vari modi, e spesso piazzano scommesse sull'esito della partita. Ne risulta, come si potr\u00e0 immaginare, una notevole confusione, che spesso rende difficile all'osservatore inesperto capire quali spostamenti siano in effetti mosse, quali siano ritrattazioni di una mossa, e come siano composte le squadre. Nella cultura Masai, saper giocare a Enkeshui vuol dire anche conoscere le dinamiche sociali che si accompagnano alla partita; entrare a far parte della rosa di iniziati che \"sa come comportarsi\" durante il gioco non \u00e8 cosa semplice per i giovani Masai (o per gli osservatori occidentali)."}
{"id": "237320", "revid": "5296", "url": "https://it.wikipedia.org/wiki?curid=237320", "title": "Acetaminofene", "text": ""}
{"id": "237321", "revid": "682976", "url": "https://it.wikipedia.org/wiki?curid=237321", "title": "Pares cum paribus facillime congregantur", "text": "La locuzione latina Pares cum paribus facillime congregantur o Pares cum paribus facile congregantur, tradotta letteralmente, significa \"Ognuno con grande facilit\u00e0 (facilmente) frequenta i suoi simili\" (Cicerone, De Senectute, III).\nIl famoso oratore esprime un concetto molto simile a quello sotteso al proverbio italiano Dimmi con chi vai e ti dir\u00f2 chi sei.\nUn'altra forma della stessa locuzione \u00e8 \"Similes cum similibus facillime congregantur\"."}
{"id": "237323", "revid": "10501", "url": "https://it.wikipedia.org/wiki?curid=237323", "title": "Paritur pax bello", "text": ""}
{"id": "237324", "revid": "1543377", "url": "https://it.wikipedia.org/wiki?curid=237324", "title": "Genji monogatari", "text": "Il \u00e8 un romanzo dell'XI secolo scritto dalla poetessa e scrittrice Murasaki Shikibu vissuta nel periodo Heian, considerato uno dei capolavori della letteratura giapponese cos\u00ec come della letteratura di tutti i tempi. I critici letterari si riferiscono ad esso come al \"primo romanzo\", il \"primo romanzo moderno\" o il \"primo romanzo psicologico\".\nTrama.\nIl romanzo narra la vita di Genji, un figlio dell'Imperatore del Giappone, conosciuto anche come \"Hikaru Genji\", Genji lo splendente. Nessuno dei due epiteti tuttavia \u00e8 il suo vero nome. \"Genji\" \u00e8 semplicemente un modo di leggere il kanji che indica il clan Minamoto, realmente esistito, dal quale Genji era stato adottato per ordine imperiale; per ragioni politiche (Genji era figlio di una moglie secondaria dell'Imperatore) infatti, Genji non poteva appartenere ufficialmente al ramo principale della famiglia imperiale e dovette iniziare la sua carriera politica da semplice funzionario di corte.\nIl romanzo ruota intorno alla sua vita amorosa e tratteggia la vita ed i costumi della societ\u00e0 di corte del tempo. Pur incarnando il modello tipico del libertino (certamente influenzato dalla figura di Ariwara no Narihira), Genji mostra una particolare lealt\u00e0 verso tutte le donne della sua vita, non abbandonando mai nessuna delle sue mogli (vigeva la poligamia) o concubine - in un'epoca in cui la perdita di un protettore per molte dame di corte significava l'abbandono ed una vita ai margini della societ\u00e0 (fu questa la sorte anche della principale rivale di Murasaki Shikibu, Sei Sh\u014dnagon).\nGenji era il secondogenito di un Imperatore del Giappone e di una concubina, di basso rango ma dotata di grande avvenenza e leggiadria. La morte della madre, avvenuta quand'era ancora bambino, lascer\u00e0 in lui la figura materna vacante, e per tutta la vita cercher\u00e0 una donna ideale spesso vagheggiata. Creder\u00e0 di trovarla in Dama Fujitsubo, una nuova concubina dell'Imperatore suo padre, giovane e leggiadra, molto somigliante alla madre scomparsa, ma in quanto sua matrigna una donna assolutamente proibita. Nella prima parte del romanzo i due, che si scoprono innamorati, cercheranno di reprimere i loro sentimenti, Fujitsubo chiudendosi nel riserbo e Genji, da poco sposato con la principessa Aoi, sorella del suo miglior amico T\u014d no Ch\u016bj\u014d, lanciandosi in continue avventure che per\u00f2 non riescono mai a soddisfarlo spegnendo il desiderio per la dama.\nPer curarsi da una malattia, Genji visita Kitayama, la regione delle colline che cingono a nord Kyoto. \u00c8 qui che incontra una bambina, Murasaki, che lo incuriosisce e che scopre essere nipote di Fujitsubo. La porta a vivere con s\u00e9, curandone l'educazione per trasformarla nella sua dama ideale. Nel frattempo riesce ad incontrare Dama Fujitsubo ed i due finiscono per avere un figlio, che per\u00f2 viene riconosciuto dall'Imperatore e diviene Principe ereditario, rendendo Fujitsubo imperatrice. I due amanti giurano di non rivelare mai il loro segreto.\nGenji e la principessa Aoi si riconciliano ed ella d\u00e0 alla luce un figlio, ma muore poco dopo il parto posseduta dallo spirito di Dama Rokuj\u014d, un'antica amante del principe ossessionata dalla gelosia. Genji trova consolazione in Dama Murasaki, ormai cresciuta, che sposa a Kitayama. Alla morte dell'Imperatore, ha il sopravvento a corte un fazione ostile a Genji, che approfitta della prima occasione - lo scandalo che coinvolge lui e la concubina del fratello, l'Imperatore Suzaku - per esiliarlo nella provincia rurale di Harima, lontano dalla capitale. Qui un ricco possidente, Akashi no Ny\u016bd\u014d, ospita Genji e lo incoraggia ad intrecciare una relazione con la figlia, Dama Akashi, che gli dar\u00e0 una figlia - destinata a divenire Imperatrice.\nIl perdono del fratello riporta Genji a Ky\u014dto, dove conduce anche Dama Akashi. Il figlio suo e di Fujitsubo (ormai scomparsa) ascende al trono e conoscendo i reali legami di sangue che lo legano a Genji, lo eleva ai pi\u00f9 alti onori.\nTuttavia, giunto alla quarantina, la vita di Genji giunge ad uno stallo. La sua posizione a corte \u00e8 ormai consolidata, ma \u00e8 la sua vita affettiva a risentire di qualche difficolt\u00e0. Seppur un po' controvoglia, Genji sposa una giovane dama dell'alta nobilt\u00e0, che per\u00f2 lo tradisce costringendolo a riconoscere un figlio non suo, Kaoru, come era gi\u00e0 avvenuto all'Imperatore suo padre. Genji vede in ci\u00f2 una punizione per i suoi peccati, ma non rescinde quella che rimarr\u00e0 sempre un'unione non felice.\nDopo non molto tempo Dama Murasaki muore, lasciando a Genji una profonda melanconia ed un senso di solitudine. Nel capitolo seguente, \"Maboroshi\" (Illusione), Genji riflette sulla transitoriet\u00e0 della vita, sulla coscienza di vivere in un mondo galleggiante, esprimendo il senso di mono no aware, caducit\u00e0 e perci\u00f2 stesso bellezza fugace di tutte le cose.\nIl resto dell'opera, conosciuto come \"Capitoli di Uji\" per via dell'ambientazione, \u00e8 successivo alla morte di Genji ed ha per protagonisti Kaoru ed il suo miglior amico Niou, principe imperiale figlio della figlia di Genji e di Dama Akashi. Segue le loro avventure e la loro rivalit\u00e0 nel tentativo di sedurre alcune delle figlie di un principe imperiale che risiede ad Uji. La narrazione ha una fine improvvisa, con Kaoru che si chiede se la dama di cui \u00e8 innamorato sia invece insieme a Niou. Kaoru \u00e8 stato talvolta definito il primo antieroe della letteratura giapponese.\nContesto letterario.\nPoich\u00e9 fu scritto per venire incontro al gusto delle dame di corte del Giappone dell'XI secolo, l'opera presenta delle asperit\u00e0 per il lettore moderno. Per prima cosa, la lingua di Murasaki, il giapponese parlato a corte nel periodo Heian aveva una grammatica estremamente complessa. Un altro problema \u00e8 che chiamare qualcuno per nome era considerato volgare nella societ\u00e0 del tempo, perci\u00f2 nessuno dei personaggi viene chiamato col proprio nome nel romanzo; ci si rivolge agli uomini facendo riferimento al loro rango od alla loro posizione a corte, ed alle donne facendo riferimento al colore dei loro abiti, alla loro residenza, alle parole usate in un incontro od al rango o posizione ricoperta da un loro parente uomo. Di conseguenza, a seconda del capitolo si possono trovare per i medesimi personaggi appellativi diversi.\nUn altro aspetto del linguaggio \u00e8 l'importanza che riveste l'uso della poesia nella conversazione. Modificare o rielaborare un classico a seconda della situazione del momento era un comportamento codificato nella vita di corte del tempo, e spesso serviva a comunicare attraverso sottili allusioni. Le poesie nel \"Genji\" sono spesso dei waka. La gran parte di essi era ben conosciuta dal lettore di riferimento, perci\u00f2 ne vengono citati solamente i primi versi, ed il lettore \u00e8 invitato a completarli da solo, proprio come oggi potremmo dire \"tanto va la gatta al lardo...\" e lasciare sottinteso il resto del proverbio (\"...che ci lascia lo zampino\").\nCome la stragrande maggioranza delle opere letterarie Heian, il \"Genji\" era stato redatto in buona parte (se non interamente) in kana (caratteri fonetici giapponesi) e non in kanji (sinogrammi o caratteri cinesi), poich\u00e9 era rivolto ad un pubblico prevalentemente femminile. La scrittura in sinogrammi era allora considerata prerogativa maschile e le donne potevano servirsi del cinese solo marginalmente e con discrezione, per non passare per saccenti.\nProprio per questo al di l\u00e0 del lessico relativo alla politica ed al buddhismo, il \"Genji\" contiene poche parole prese in prestito dal cinese. Ci\u00f2 conferisce alla lettura un ritmo pi\u00f9 scorrevole ed uniforme, tuttavia crea anche dei problemi di interpretazione, poich\u00e9 in giapponese sono numerosissime le parole omofone il cui significato \u00e8 generalmente chiarito dai sinogrammi, perci\u00f2 per il lettore moderno spesso il contesto \u00e8 insufficiente per scegliere il significato giusto.\nMurasaki Shikibu non fu n\u00e9 la prima n\u00e9 l'ultima autrice del periodo Heian, n\u00e9 il \"Genji\" \u00e8 il primo o l'unico esempio di \"monogatari\". Piuttosto si pu\u00f2 affermare che ricopra un'importanza ed un ruolo paradigmatico per tutte le opere del suo tempo, un po' come le commedie di Shakespeare al confronto con il resto della produzione teatrale elisabettiana.\nStruttura dell'opera.\nIniziato nel 1001, \u00e8 diviso in 54 libri. I primi 41 capitoli, ambientati nella capitale del Giappone Heian Ky\u014d, narrano la vita del principe Genji, il principe splendente, chiamato cos\u00ec per la sua intelligenza, cultura, e bellezza fisica; la trama si fonda sulla fortuna mondana, la caduta, la risalita al potere e infine la morte del principe galante, a cui fanno cornice stupende figure femminili dell'aristocrazia di corte. All'inizio del quarantaduesimo capitolo il lettore viene informato, senza enfasi, della morte di Genji e assiste a un profondo cambio di atmosfera: l'azione si sposta nel villaggio di Uji e i nuovi protagonisti del libro diventano Kaoru, figlio illegittimo della consorte di Genji, e Niou, nipote di Genji.\nFortuna letteraria.\nGrandi scrittori giapponesi di ogni epoca si rivolsero al \"Genji Monogatari\" come fonte d'ispirazione letteraria prettamente nazionale; anche alcune tra le opere pi\u00f9 conosciute del Teatro N\u014d traggono il loro tema dal romanzo (come ad esempio Aoi no Ue, \"La principessa Aoi\"), e divenne presto oggetto di commenti filologici e critici da parte dei maggiori autori e studiosi giapponesi.\nIn epoca moderna sono stati numerosi gli scrittori di primo piano che hanno rivalutato l'opera apprezzandone modernit\u00e0 e complessit\u00e0 e si sono dedicati alla sua traduzione in giapponese moderno; tra di essi Akiko Yosano, Enchi Fumiko, Jun'ichir\u014d Tanizaki e Yukio Mishima.\nIl \"Genji\" inoltre ha ispirato diverse versioni manga: \"Asaki yumemishi\" di Waki Yamato (1979), \"Genji monogatari\" di Tatsuya Egawa (2001), \"Gekka no kimi\" di Ako Shimaki (2002) e la versione parodica \"Patalliro Genji Monogatari\" di Mineo Maya (2004), tutti inediti in Italia. \nRisale al 1987 invece il lungometraggio animato \"The Tale of Genji\" di Gisabur\u014d Sugii che segue le vicende del romanzo fino all'esilio del protagonista ad Harima; caratteristiche le atmosfere dilatate ed oniriche e il tratto essenziale e pulito; le amanti di Genji hanno fisionomia cos\u00ec similare da apparire appena distinguibili: \u00e8 cos\u00ec che implicitamente ne viene suggerita la natura d'alter ego. Sar\u00e0 solo nel finale, nelle allusioni Dama Fujitsubo, che verr\u00e0 palesata l'oggetto reale della ricerca amorosa del principe: quella figura materno-femminile mancata in infanzia e tragicamente utopica. La colonna sonora di genere \"h\u014dgaku\" \u00e8 firmata da Haruomi Hosono, bassista degli Yellow Magic Orchestra. \nNel 2009 ne \u00e8 stata inoltre tratta una serie anime di 11 episodi trasmessa su Fuji TV all'interno di noitaminA, intitolata \"Genji monogatari sennenki\"."}
{"id": "237325", "revid": "9733", "url": "https://it.wikipedia.org/wiki?curid=237325", "title": "Capsule Communicator", "text": ""}
{"id": "237326", "revid": "1318658", "url": "https://it.wikipedia.org/wiki?curid=237326", "title": "Mo Yan", "text": "Nel 2005 ha vinto il premio per la letteratura internazionale Nonino. Nel 2012 Mo Yan \u00e8 stato premiato con il premio Nobel per la letteratura.\nFondatore del movimento letterario \u00abRicerca delle radici\u00bb, \u00e8 considerato il pi\u00f9 rilevante scrittore cinese contemporaneo. Dalla sua scrittura evocativa e potente emerge l\u2019anima senza tempo della grande civilt\u00e0 cinese, impregnata di poesia, di violenza, di sentimenti primigeni.\nBiografia.\nMo Yan nacque nel 1955 a Gaomi, nella regione dello Shandong, in un villaggio di contadini che ricorre spesso come ambientazione nelle sue opere. L'avvento della Rivoluzione Culturale costrinse il giovane a lasciare la scuola a soli undici anni, per dedicarsi all'attivit\u00e0 di pastore di bovini. Successivamente, all'et\u00e0 di diciotto anni, trov\u00f2 impiego in una manifattura di cotone. Svolse questo lavoro fino al 1976, anno in cui, per sfuggire dalla vita contadina, si arruol\u00f2 nell'Esercito di Liberazione Popolare.\nNelle sue prime attivit\u00e0 di scrittura il giovane Mo racconta le esperienze dure e poco gratificanti che la vita militare imponeva. Tuttavia, grazie alla carriera nelle armi, ebbe l'opportunit\u00e0 di partecipare alla selezione per essere ammesso al dipartimento di letteratura dell'Accademia d'Arti dell'Esercito di Liberazione Popolare, in cui consegu\u00ec la laurea nel 1986. Durante questo periodo diede alla luce una delle sue opere pi\u00f9 celebri, ovvero \"Sorgo Rosso\" (1986) che, grazie anche all'adattamento cinematografico ad opera di Zhang Yimou, gli confer\u00ec notoriet\u00e0 a livello internazionale. La pellicola basata sul romanzo di Mo Yan trionf\u00f2 al Festival internazionale del cinema di Berlino aggiudicandosi l'ambito premio dell'Orso d'oro. Nel 1991 Mo Yan ottenne la laurea magistrale in letteratura presso la Beijing Normal University.\nPseudonimo.\nLo pseudonimo scelto da Guan Moye per la composizione delle sue opere \u00e8 \"Mo Yan\". In una conferenza tenutasi nel 2009 all'Universit\u00e0 dell'Oklahoma in occasione della consegna del Premio Newman per la letteratura cinese, Guan Moye spieg\u00f2 che la necessit\u00e0 di trovare un alias era comune alle usanze degli scrittori dell'epoca; la sua scelta di \"Mo Yan\", che in cinese significa \"non parlare\", gli ricordava l'ammonimento spesso rivoltogli dai genitori durante l'infanzia, preoccupati che la sua eloquenza potesse metterlo in pericolo in un periodo, quello della Rivoluzione Culturale, in cui una parola fuori posto poteva costare la libert\u00e0 e rovinare la vita di una persona.\nCarriera letteraria.\nLa prima opera scritta dall'autore \u00e8 \"Pioggia in una Notte di Primavera\" e risale al 1981.\nL'opera che per prima confer\u00ec notoriet\u00e0 all'autore fu \"Sorgo Rosso\", composta nel 1986. Essa racconta la storia d'amore tra il nonno del narratore, Yu Zhan'ao, e la sua amata, Dai Fengliang, e la partecipazione dei due alla resistenza all'occupazione giapponese. Yu Zhan'ao era un fuorilegge, mentre la donna proveniva da una ricca famiglia. Le vicende si svolgono nel villaggio di Gaomi e raccontano dell'eroica resistenza dei popolani nei confronti del violento oppressore nipponico. Le loro azioni per\u00f2 non vengono narrate sottolineando il loro eroismo, ma piuttosto mettendo in luce la miseria, la disperazione e la violenza che caratterizzavano le loro condizioni di vita. Una peculiarit\u00e0 dell'opera \u00e8 sicuramente quella di raccontare le imprese del protagonista, un fuorilegge, mettendone in luce gli aspetti di illegalit\u00e0, distaccandosi in questo modo dalla tradizione narrativa cinese che fino ad allora aveva descritto coloro che si opponevano all'invasione giapponese come eroi con solidi valori morali.\nIl suo secondo romanzo, pubblicato nel 1988, e intitolato \"Le Canzoni dell'Aglio\" ed \u00e8 ambientato negli anni Ottanta del Novecento nel villaggio immaginario di Tiantang (in cinese Paradiso). La voce narrante \u00e8 quella del menestrello cieco Zhang Kou. Le vicende riportate nel racconto traggono spunto da un evento realmente accaduto nel villaggio di Cangshan, situato nella provincia dello Shandong, dove nel 1987 a causa di scelte sconsiderate da parte dei dirigenti locali del Partito, rest\u00f2 invenduta la produzione di aglio su cui la comunit\u00e0 basava il suo sostentamento, causando una rivolta. Il romanzo racconta la ribellione dei contadini che assaltano in massa la sede distrettuale, e la conseguente repressione che colpisce il villaggio e i suoi abitanti, da sempre vittime di fame, povert\u00e0, soprusi, violenze e prevaricazioni. Tra gli eventi narrati vi \u00e8 la storia di Gao Yang, onesto contadino che viene imprigionato da ufficiali corrotti per aver manifestato il suo dissenso nei confronti delle autorit\u00e0 governative, e dell'amata Gao Ma, vittima di un matrimonio combinato, che si suicider\u00e0 dopo aver assistito alla morte del padre e all'imprigionamento della madre. A un anno dalla sua pubblicazione, l'opera venne censurata poich\u00e9, dopo gli avvenimenti di Piazza Tiananmen, il governo temeva che lo spirito antigovernativo in essa contenuto rappresentasse un pericolo per la grave situazione politica allora in corso.\nNe \"Il Paese dell'Alcol,\" composto tra il 1989 e il 1992, Mo Yan racconta le vicende dell'ispettore Ding Gouer chiamato ad indagare su un traffico di bambini, destinati a diventare ricercate pietanze per alcuni ristoranti della localit\u00e0 di Jiuguo (\"paese del vino\"). La morale dell'ispettore si dissolve poco tempo dopo il suo arrivo al paese; invitato a partecipare ad un banchetto, perde il controllo ubriacandosi, consentendo a un ladro di derubarlo di tutti i suoi effetti personali. Una serie di vicende lo porter\u00e0 a unirsi con una donna sposata e a ucciderla unitamente al suo amante. Il vino citato nel titolo \u00e8 associato al concetto di intossicazione e di deviazione totale: a causa di esso e dei suoi effetti il protagonista esegue atti mai compiuti in precedenza e certamente non degni di un rispettabile ufficiale. Per sottolineare l'immoralit\u00e0 della societ\u00e0 cinese, di cui l'ispettore \u00e8 un esempio, Mo Yan usa il tema del cannibalismo, da alcuni letto come metafora dell'autodistruzione cinese: a Jiuguo non viene praticato per far fronte ad una carestia o per altre terribili necessit\u00e0, ma viene messo in pratica esclusivamente come vezzo gastronomico. Per mettere in luce la perversione della situazione l'autore descrive le scene in cui gli ufficiali governativi si nutrono di bambini e anche il punto di vista dei genitori del villaggio che, con lo scopo di arricchirsi, fanno figli con il solo scopo di venderli alla scuola di cucina del paese.\nNel 1997 Mo Yan pubblica \"Grande Seno, Fianchi Larghi,\" racconta la saga della famiglia Shangguan, dai tardi anni Trenta del Novecento, alla Rivoluzione culturale, fino al Grande balzo in avanti. Una delle capostipiti \u00e8 Shangguan L\u00fc, una donna che, pur di garantire la discendenza al marito affetto da sterilit\u00e0, concepisce nove figli con sette uomini diversi con l'obiettivo di partorire un maschio, permettendole cos\u00ec di portare a termine l'incarico che la societ\u00e0 cinese dell'epoca conferiva a tutte le donne: dare un seguito alla discendenza. Dopo essersi unita ad un missionario svedese che viveva nello stesso villaggio e aver partorito un maschio, la donna \u00e8 costretta a farsi carico del sostentamento della famiglia, essendo scomparsi tutti gli uomini del nucleo originario, uccisi dagli invasori giapponesi. Le speranze riposte nell'unico figlio maschio si riveleranno del tutto vane: debole e incapace di staccarsi dalla madre, dalla quale verr\u00e0 allattato fino all'et\u00e0 di otto anni, Jintong maturer\u00e0 una vera e propria ossessione per il seno materno. Instabile mentalmente, nel corso della vita passer\u00e0 da un lavoro all'altro, e diventer\u00e0 facile preda di diverse figure femminili. Incapace di stringere relazioni con l'altro sesso, finir\u00e0 con l'essere accusato di necrofilia. I personaggi maschili, la loro debolezza o inadeguatezza sono una tematica centrale del racconto; l'autore arriva a burlarsi di loro in pi\u00f9 occasioni, mettendoli al centro di situazioni comiche. La debolezza del figlio maschio che fatica a crescere e a trovare una propria identit\u00e0, \u00e8 una metafora del processo di decadenza e di oscillazione fra conservazione e riforme attraversato dalla societ\u00e0 cinese contemporanea.\nNel 2006 Mo Yan pubblica \"Le Sei Reincarnazioni di Ximen Nao.\" Il racconto fornisce una visione della Cina tra il 1950 e il 2000 attraverso gli occhi di sei personaggi differenti, le sei reincarnazioni (asino, bue, maiale, cane, scimmia, bambino) a cui il protagonista, Ximen Nao, fu costretto prima di ottenere la salvezza della propria anima. Importante caratteristica dell'opera \u00e8 la presenza di tre narratori distinti che forniscono opinioni diverse sui fatti che si susseguono. Il primo narratore \u00e8 il bambino in cui Ximen Nao si reincarna. Egli porta con s\u00e9 il bagaglio delle esperienze delle cinque precedenti reincarnazioni e racconta i fatti anche dal punto di vista di queste. Il secondo narratore \u00e8 Lan Jiefang, un cittadino qualsiasi il cui pensiero e la cui comprensione dei fatti non va oltre la sua prospettiva limitata. Infine, il terzo narratore \u00e8 chiamato Mo Yan ed appare in maniera pi\u00f9 marginale rispetto agli altri due. I suoi interventi sono caratterizzati da una vena umoristica e paradossale. L'opera \"Le Sei Reincarnazioni di Ximen Nao\" venne composta in soli quarantadue giorni e fu scritta interamente a mano. L'autore spieg\u00f2 questa scelta sia con ragioni artistiche, dichiarando che l'abbandono dell'uso del sistema di inserimento informatizzato del pinyin gli aveva consentito una maggiore scelta lessicale, sia con ragioni economiche, affermando di aver calcolato che i manoscritti originali, destinati alla figlia, in futuro avrebbero consentito a quest'ultima un guadagno maggiore di una copia stampata.\nNel 2009 pubblica il romanzo \"Le rane\" ottenendo il prestigioso Premio Letterario Mao Dun due anni dopo.\nInfluenze e Stile.\nDalle opere di Mo Yan traspare l'influenza di Faulkner e Garc\u00eda M\u00e1rquez \u00e8 visibile in diversi aspetti: la presenza di soggetti come la terra, il popolo, le tradizioni, la storia, i miti e il folklore, comune a questi scrittori; l'uso di narratori multipli, come nel caso de \"Le Sei Reincarnazioni di Ximen Nao\" in cui compaiono tre narratori diversi che esprimono opinioni differenti sui fatti accaduti, scelta che, secondo l'autore, avrebbe il pregio di fornire al lettore una visione pi\u00f9 completa dei fatti. Altre caratteristiche che lo avvicinano ai due premi Nobel occidentali sono il ricorso a un'ambientazione definita e circoscritta, un piccolo \"mondo\" e una piccola comunit\u00e0, quella di Gaomi, che fa da specchio alla societ\u00e0 a lui contemporanea, e il modo con cui utilizza il tempo nei suoi racconti: spesso passato e presente si intersecano in modo imprescindibile, con il fine di evidenziare come per comprendere le situazioni del presente e del futuro sia indispensabile una piena comprensione degli avvenimenti del passato.\nNelle opere di Mo Yan \u00e8 presente una vena umoristica; i personaggi, funzionari d'alto rango o persone comuni che siano, sono spesso ritratti in situazioni comiche e surreali. Egli inoltre stravolge i ruoli che nella tradizione classica cinese venivano assegnati ai personaggi. In \"Grande Seno, Fianchi Larghi\", ad esempio, le figure maschili, solitamente intrise di valore e caricate della responsabilit\u00e0 di perpetuare la dinastia, vengono descritte mettendo in luce la loro fragilit\u00e0 ed inadeguatezza. Sono le figure femminili le protagoniste della vicenda, la cui forza viene sottolineata lungo tutto il racconto.\nPremio Nobel.\nNell'ottobre del 2012 Mo Yan ha ricevuto a Stoccolma il Premio Nobel per la letteratura, specificando che la sua opera \"con un realismo allucinatorio unisce racconti popolari, storia e contemporaneit\u00e0\". Anche se fu il secondo cittadino cinese a ricevere il Nobel, il governo di Pechino lo considera il primo, in quanto lo scrittore Gao Xingjian che ricevette tale premio nel 2000, essendo avverso al Partito Comunista Cinese dovette emigrare in Francia e quando venne insignito con il prestigioso riconoscimento aveva gi\u00e0 ottenuto la cittadinanza francese.\nCritiche.\nIn seguito alla vincita del Nobel, Mo Yan, oltre a molti elogi dal mondo della letteratura, ricevette anche svariate critiche. Ancora prima di ricevere il premio, venne attaccato per la sua vicinanza al Partito Comunista Cinese, e per la sua carica di vice-presidente dell'associazione degli scrittori cinesi, fortemente sostenuta dal governo.. Nel 2009 Mo Yan abbandon\u00f2 la Fiera del Libro di Francoforte poich\u00e9 tra i partecipanti vi erano alcuni scrittori cinesi dissidenti. Ulteriori critiche gli vennero rivolte nel 2011 a seguito della sua partecipazione ad una cerimonia in memoria di Mao Zedong.\nQuando Mo Yan vinse il Nobel, l'artista Ai Weiwei afferm\u00f2 di non condividere la nomina da parte dell'Istituto svedese, e afferm\u00f2 che Mo Yan avrebbe dovuto esprimere solidariet\u00e0 nei confronti dei colleghi perseguitati per la censura e l'ostracismo del governo, in particolare per Liu Xiaobo, dissidente politico in fuga da Pechino e Nobel per la pace nel 2010.\nLa vicinanza alla leadership politica cinese da parte dello scrittore venne da lui stesso ribadita nel 2015, quando in un'intervista al quotidiano britannico \"The\" \"Telegraph\" afferm\u00f2 che il presidente Xi Jinping aveva a cuore il benessere dei cinesi, pi\u00f9 di ogni altro leader mondiale. Nella stessa intervista utilizz\u00f2 parole di lode nei confronti del Partito Comunista Cinese e manifest\u00f2 un forte apprezzamento per le politiche di anti-corruzione messe in pratica dal capo di Stato cinese."}
{"id": "237327", "revid": "124061488", "url": "https://it.wikipedia.org/wiki?curid=237327", "title": "Pi\u00f9 in alto di tutti", "text": "Pi\u00f9 in alto di tutti (\"Rebound: The Legend of Earl 'The Goat' Manigault\"), noto anche come Rebound: la vera storia di Earl \"The Goat\" Manigault, \u00e8 un film televisivo del 1996, diretto da Eriq La Salle e interpretato da Don Cheadle.\nIl film racconta la vera storia del cestista Earl Manigault, noto come \"The Goat\".\nTrama.\nIl film inizia con l'intervista a Kareem Abdul-Jabbar che dovendo fare un solo nome su chi sia stato il pi\u00f9 grande giocatore di basket incontrato in carriera, risponde:\nIl film racconta la vita, la leggenda, la caduta e la risalita di Earl Manigault detto \"The Goat\", figura mitica dei playground newyorkesi: la sua parabola di giocatore viene bruscamente interrotta dalla dipendenza dall'eroina, di cui cade vittima cedendo agli spacciatori che circondano i campetti della Grande Mela. Leggendo in carcere un libro sulle proprie gesta (di cui ignorava l'esistenza) regalatogli da un secondino, \"Goat\" si convincer\u00e0 a cambiare strada, e affronter\u00e0 i propri demoni del passato per redimersi.\nSoprannome.\nNel film, quando Earl viene presentato a Legrand, quest'ultimo storpia il suo cognome in Goat (in Inglese: capra).\nNella lingua Inglese, GOAT viene anche associato all'acronimo \"Greates Of All Times\", ovvero il migliore di sempre.\nGiocatori del Rucker Park.\nNella pellicola vi sono alcune scene in cui sono raffigurati giocatori famosi all'epoca dei fatti, sia professionisti dell'NBA, che giocatori del campetto."}
{"id": "237331", "revid": "1186766", "url": "https://it.wikipedia.org/wiki?curid=237331", "title": "Erbe fini", "text": "Le erbe fini (dal francese fines herbes) sono, nella gastronomia, una miscela di erbe aromatiche tritate finemente (\"fini\" va infatti inteso come \"sminuzzate\"), usata principalmente nella cucina francese, e pi\u00f9 in generale nella cucina mediterranea.\nComposizione.\nLa miscela \u00e8 solitamente composta da quattro erbe principali:\nA seconda delle ricette (e del periodo dell'anno in cui viene preparata la miscela), vengono a volte aggiunti anche maggiorana, crescione, finocchiella, melissa, levistico, timo, aneto, o basilico. Anche se la maggiorana e il dragoncello possono essere essiccati, in genere \u00e8 preferibile usare erbe fresche.\nLe erbe fini dovrebbero essere tritate molto finemente giusto al momento in cui servono.\nUsi.\nLe erbe fini vanno usate crude perch\u00e9 con la cottura perdono parte del loro aroma: per questo motivo vengono aggiunte alla fine dei tempi di cottura.\nVengono usate in numerose ricette, prevalentemente per aromatizzare piatti a base di uova, come omelette o quiche, oppure per preparare salse o burri aromatizzati; sono usate inoltre come condimento per insalate, per esempio in una vinaigrette o in una maionese; possono infine insaporire gli umidi di pesce e pollo, e sono ottime per esaltare il sapore della selvaggina."}
{"id": "237332", "revid": "834", "url": "https://it.wikipedia.org/wiki?curid=237332", "title": "Rebound - La vera storia di Earl &quot;The Goat&quot; Manigault", "text": ""}
{"id": "237333", "revid": "767487", "url": "https://it.wikipedia.org/wiki?curid=237333", "title": "Parturient montes, nascetur ridiculus mus", "text": "La locuzione latina Parturient montes, nascetur ridiculus mus, tradotta letteralmente, significa: \"I monti avranno le doglie del parto, nascer\u00e0 un ridicolo topo\" (Orazio, \"Ars poetica\", verso 139).\nIl poeta critica quegli scrittori che promettono mari e monti (opere di grande qualit\u00e0), e poi non sanno mantenere le promesse fatte. La frase \u00e8 divenuta proverbiale, e s'usa per dire, in tono sarcastico, anche in italiano: \"La montagna ha partorito (o partorir\u00e0) un topolino\" per indicare che un evento \u00e8 stato (o finir\u00e0 con l'essere) di gran lunga inferiore alle attese.\nIl verso \u00e8 spesso citato in forma un po' diversa, con \"parturiunt\" (presente) invece di \"parturient\" (futuro): \"I monti hanno...\" Si noti, in ogni caso, che il verbo \"parturire\" non significa \"partorire\" (che sarebbe in latino \"p\u00e0rere\"), ma, come verbo desiderativo, \"aver voglia di partorire\", e quindi \"avere i dolori del parto\".\nOrazio allude qui a una favola d'Esopo, che sar\u00e0 poi imitata anche da Fedro."}
{"id": "237334", "revid": "6923", "url": "https://it.wikipedia.org/wiki?curid=237334", "title": "Metello (romanzo)", "text": "Metello \u00e8 un romanzo storico di Vasco Pratolini scritto nel 1952 ma pubblicato nel 1955. \u00c8 il primo libro della trilogia \"Una storia italiana\", che comprende anche i successivi \"Lo scialo\" e \"Allegoria e derisione\".\n\"Metello\" \u00e8 un romanzo storico di formazione che, seguendo le vicende di un eroe popolare abbraccia, un arco di tempo che va dal 1875 al 1902, il periodo forse pi\u00f9 difficile e complesso della storia italiana dopo l'Unit\u00e0: sono gli anni delle violente repressioni governative nei confronti degli operai, che, organizzandosi per la prima volta in sindacati, assumono progressiva e decisa coscienza dei propri diritti, si identificano in un partito unitario e scoprono una nuova arma: lo sciopero.\nTrama.\nIl protagonista del romanzo, Metello Salani, \u00e8 figlio del renaiolo anarchico Caco, morto affogato nell'Arno in un incidente di lavoro; la madre invece era morta di parto pochi mesi prima, e il bimbo era stato messo a balia fuori Firenze, da Isolina Tinaj. Alla morte del padre, Metello viene allevato insieme ai figli naturali dei Tinaj fino ai 15 anni, lavorando la campagna.\nA causa di problemi con le forze dell'ordine Eugenio, marito di Isolina, decide di cercare lavoro in Belgio e parte con la famiglia, escludendo per\u00f2 Metello che non ottiene il permesso non essendo adottato. Il giorno in cui i Tinaj partono dalla stazione, Metello scappa e raggiunge Firenze, la citt\u00e0 in cui \u00e8 nato, dove trova per caso lavoro come scaricatore presso i mercati generali. Qui viene preso in simpatia da Betto, un anarchico che era stato amico di suo padre Caco: nonostante abbia un minimo d'istruzione, fa un lavoro umile e, a causa dell'attivit\u00e0 repressiva della polizia contro le organizzazioni operaie, entra ed esce di prigione; Betto insegna al ragazzo a leggere e scrivere e assume la funzione del padre che gli \u00e8 sempre mancato.\nMetello comincia a lavorare come manovale nell'impresa edile Badolati. Un giorno Betto scompare nel nulla, nessuno se ne interessa; Metello si reca a denunciare la scomparsa alle forze dell'ordine che, per tutta risposta, gli fanno trascorrere due giorni \"in carbonaia\". Nei due giorni passati in carcere sente per la prima volta parlare di socialismo, uguaglianza, e di lavoro che va pagato equamente.\nPer arrotondare la paga, dopo il lavoro si reca presso famiglie di ortolani dove intesse una relazione con Viola, una vedova di mezza et\u00e0 che lo inizia al sesso e a trattare con dimestichezza le donne. In cantiere viene anche promosso \u201cmezzo muratore\u201d e si iscrive alla Camera del Lavoro, dappertutto i socialisti stanno soppiantando gli anarchici. A vent'anni Metello parte per il servizio militare a Napoli, i tre anni pi\u00f9 inutili della propria vita.\nUna volta congedato torna a casa; Viola si \u00e8 sposata con un uomo di 18 anni pi\u00f9 giovane, ha avuto un figlio che probabilmente \u00e8 di Metello. Dopo un periodo di difficolt\u00e0, viene di nuovo assunto dall'ing. Badolati, anche se il padrone si \u00e8 accorto che il giovane \u00e8 molto vicino ai socialisti. Durante lo sciopero delle sigaraie infatti Metello d\u00e0 una mano ai compagni della Camera del Lavoro. Un giorno il suo collega muratore Pallesi, vecchio anarchico, muore cadendo dall'impalcatura; al funerale Metello conosce la figlia Ersilia, quindicenne, che lo ringrazia per la colletta a favore della famiglia.\nArrestato durante i moti operai del maggio del 1898, mentre si trova nel carcere delle Murate sente dalle finestre la voce di Ersilia venuta a confortarlo insieme alle mogli e alle madri degli altri operai; Metello decide che la sposer\u00e0 appena uscito di galera. Mentre si trova deportato al confino, Ersilia trova lavoro in un laboratorio di fiori finti; il padrone si invaghisce di lei e vuole sposarla, lei accetta spinta dalla miseria ma si ricrede quando si accorge che lui disprezza i manifestanti in lotta per il pane. Lascia il lavoro, viene assunta come faticante all'ospedale, intreccia una fitta corrispondenza con Metello; quando lui viene liberato con sei mesi d'anticipo, il 5 gennaio 1900, si presenta di sorpresa all'ospedale dopo che Ersilia ha terminato il turno di notte ed \u00e8 cos\u00ec che diventano ufficialmente una coppia. Lei ha quasi vent'anni, ha gi\u00e0 predisposto tutto per ospitarlo a casa della madre nel quartiere di San Frediano.\nMetello viene riassunto dall'ingegnere Badolati e ora il lavoro non manca; i soldi sono comunque pochi ma con la buona volont\u00e0 e l'amore la loro unione si consolida. Nasce un figlio al quale mettono il nome di Libero. I due si trasferiscono in affitto in Oltrarno; nella nuova abitazione Ersilia, che ha lasciato il lavoro in ospedale, stringe amicizia con le vicine; si incontra spesso in particolare con Ida Lombardi, giovane sposa di un mosaicista, che sembra covare una passione per Metello.\nDal Belgio torna a sorpresa Olindo Tinaj, fratello di latte di Metello, che dopo 10 anni di lavoro in miniera ha avuto un incidente. Rimpatriato con la famiglia, ha bisogno di un lavoro e spera che Metello possa farlo assumere come manovale. Metello si iscrive al partito socialista (che ora ha rappresentanti in Parlamento e un quotidiano nazionale) e viene tenuto in alta considerazione sia in cantiere che alla Camera del Lavoro. Sempre disponibile verso i compagni, \u00e8 anche consapevole delle sue responsabilit\u00e0 e dei doveri di marito e padre. \u00c8 pronto a battersi per una grave ingiustizia o un sopruso intollerabile ma \u00e8 anche conscio del fatto che lavorare \u00e8 necessario per guadagnarsi il salario e assicurare una tranquillit\u00e0 economica alla famiglia.\nIl 4 aprile 1901 Metello partecipa a un congresso dei lavoratori edili in un teatro romano, con delegati di tutte le regioni d'Italia. Si decide lo sciopero per ottenere un piccolo aumento di paga oraria, Metello sar\u00e0 il delegato dei lavoratori per trattare con l'ing. Badolati.\nDopo 2 settimane di sciopero, messo in atto l'anno seguente, nei vari cantieri i muratori trovano affisso un cartello che dice che coloro che fossero tornati al lavoro il luned\u00ec successivo avrebbero avuto il lavoro assicurato per tutta la stagione, gli altri invece si potevano considerare licenziati. Gli animi cominciarono a vacillare dopo il secondo sabato senza salario. Metello \u00e8 combattuto e sente la responsabilit\u00e0 sulle proprie spalle: non sa se capitolare o meno.\nMetello si scopre intanto invaghito di Ida, alla quale il suo pensiero \u00e8 sempre rivolto. La sua attrazione nei confronti della donna \u00e8 puramente fisica; l'occasione si presenta un giorno in cui la moglie Ersilia \u00e8 andata con Libero a trovare la madre a San Frediano, e Ida, sola in casa, invita Metello a bere un'aranciata: i due finiscono con il fare l'amore. Ersilia scopre subito e per caso la tresca. Soffre ma non prova risentimento verso di lui, si sente tradita dall'amica. \u00c8 con lei che vanno regolati i conti ma senza scalpore, senza tragedie.\nQuando la sera del giorno dopo Ida torna dall'appuntamento con l'amante, Ersilia \u00e8 sul pianerottolo che l'attende. La prende a schiaffi, e quando arriva suo marito Cesare, Ersilia si inventa che l'amica ha preso un'insolazione. Metello torna a casa corrucciato poich\u00e9 alcuni muratori esasperati e ridotti alla fame vogliono riprendere il lavoro, tra questi Olindo e il Tedesco. Del Buono, il segretario della Camera del Lavoro, tenta in tutti i modi di convincerli a resistere, arrendersi proprio ora vorrebbe dire lasciare carta bianca ai padroni per il futuro, consentendo loro di dettare tutte le condizioni di lavoro. Gli imprenditori cercano pretesti per perseguire i capi della sommossa e i rappresentanti dei vari cantieri, tra cui Metello stesso, e la trovano in una rissa tra scioperanti. Del Buono e altri vengono arrestati e la Camera del Lavoro chiusa.\nMetello non si sente in colpa nei confronti di Ersilia perch\u00e9 per lui la relazione con Ida non ha contato nulla, \u00e8 solo attrazione fisica. \u00c8 invece inquieto per un possibile fallimento dello sciopero per il quale si sentirebbe in colpa, dato il comportamento del fratellastro Olindo: se lui fosse stato con i compagni invece che con Ida, lo avrebbe sicuramente dissuaso dal rompere l'unit\u00e0 dei muratori. Al mattino molto presto, gli scioperanti pi\u00f9 attivi si recano ciascuno sul posto di lavoro per tentare un picchettaggio ma scoprono con amarezza che i crumiri hanno dormito nel cantiere. In tutti i cantieri \u00e8 stato affisso un cartello che ordina a tutti quelli che intendono riprendere il lavoro di sottoscrivere una dichiarazione con la quale riconoscano eque e legittime le tariffe fissate dall'Associazione Costruttori Edili) e si impegnino per il futuro a non partecipare pi\u00f9 ad alcuna manifestazione promossa dalla Camera del Lavoro. Nel cantiere Badolati si comunica inoltre il licenziamento di tre muratori, tra cui Metello.\nAlla presenza della forza pubblica, l'ingegnere domanda uno per uno agli scioperanti di rientrare ma nessuno accetta, e subito scoppia una rissa tra i \u201ccrumiri\u201d e gli oltranzisti. Un poliziotto spara e colpisce in pieno petto il Tedesco, accanto a Metello. Il muratore viene portato all'ospedale, e quasi contemporaneamente arriva Del Buono in calesse, appena scarcerato per ordine del Prefetto. Infatti a Roma il primo ministro Giolitti ha costretto le associazioni dei datori di lavoro a accordarsi con i sindacati. I licenziamenti sono stati annullati e la Camera del Lavoro riaperta. I lavoratori ottengono un minimo aumento di stipendio; sono anche arrivati i soldi della sottoscrizione tra gli altri operai.\nTuttavia, appena ripreso il lavoro avviene un incidente mortale, il decano dei muratori Lippi e il giovane Renzoni precipitano nel vuoto e perdono la vita. Anche il Tedesco muore sotto i ferri chirurgici. Ida parte per il mare con il marito Cesare, al ritorno si trasferiranno in un'altra casa. La mattina seguente Metello viene arrestato insieme a tutti gli altri muratori oltranzisti che si sono prestati al picchettaggio. Vengono imputati di attentato e ribellione alla forza pubblica, istigazione alla sommossa e associazione a delinquere e tenuti in carcere senza processo per 6 mesi, prima di essere scarcerati per l'inconsistenza delle accuse.\nDurante la carcerazione, a casa Salani arriva una busta anonima che contiene un biglietto da 100 lire; Metello comprende che il mittente non pu\u00f2 essere che Viola. Intanto Ersilia scopre di essere nuovamente incinta. A dicembre finalmente i 19 ex scioperanti vengono rilasciati; una volta di pi\u00f9 Metello esprime il proposito di non occuparsi pi\u00f9 di politica, ma forse \u00e8 il primo a non crederci.\nCritica.\nIn calce alla prima edizione Vallecchi del 1955 appare una data di composizione, 1952, che tuttavia si riferisce solo all'inizio del lavoro di scrittura, protrattosi per i due anni successivi. Pratolini ne inizia la stesura dopo avere scritto la maggior parte del successivo romanzo della trilogia che diventer\u00e0 \u00abUna storia italiana\u00bb, vale a dire \"Lo scialo\", con l'intento di recuperare a questo grande affresco narrativo anche gli inizi del secolo, e gli albori del movimento operaio.\nTitolo di lavorazione rimane a lungo \"Il figlio di Caco\", poi diventa \"Il figlio del renajolo\" e infine esce nella prima edizione (gennaio 1955) semplicemente come \"Una storia italiana\": siccome per\u00f2 sulla sovracoperta \u00e8 stampato in caratteri bianchi su fondo grigio, mentre il sottotitolo \"Metello\" appare in rosso, il libro comincia a essere conosciuto cos\u00ec. A partire dalla successiva edizione Mondadori, \"Una storia italiana \u2013 I\" diventer\u00e0 il sottotitolo.\nLa critica marxista, pi\u00f9 vicina al tema del romanzo e all'autore, si divide in due. La corrente contraria, capeggiata da Carlo Muscetta e dalla rivista \"Societ\u00e0\", ritiene lo stile di Pratolini \u201cinguaribilmente idillico\u201d e l'autore ideologicamente carente, incapace di analizzare il quadro storico del tempo:\nCarlo Salinari \u00e8 invece la figura principale della corrente favorevole al romanzo, che giudica un notevole passo avanti nella carriera dell'autore:\nIn un certo senso, \"Metello\" ha rappresentato il culmine del neorealismo letterario italiano, ma anche l'inizio di una discussione intorno ai suoi limiti.\nNel 1993 va segnaalto il prezioso contributo fornito dal critico Giancarlo Bertoncini (cfr.Il romanzo di Pratolini, Mucchi editore, 1993)che ha messo in luce come il romanzo abbia una finalit\u00e0 pedagogico-civile per cui nella maturazione di Metello partecipa attivamente il lettore che ha modo di riflettere sul senso delle esperienze di vita dei personaggi. Pratolini sottolinea l'importanza della lettura nella formazione dei personaggi come si pu\u00f2 osservare nel protagonista in cui \u201cl'educazione dei sentimenti (ovvero della coscienza di classe)procede non solo attraverso l'esperienze sociali e le lotte di classi ma anche leggendo il quotidiano \u201cAvanti\u201d, \u201cI lavoratori del mare\u201d, la \u201cDivina Commedia\u201d.\nAttraverso il romanzo Pratolini mette in luce la sua visione del mondo (Weltanschauung) che consiste nei conflitti insiti nella vita:\u201d natura/storia, istinto/storia, istinto/ragione, cuore/ideologia, istinto di classe/coscienza di classe\u201d.\nTuttavia, osserva Bertocini, che per il narratore fiorentino la dottrina marxista che spiega i conflitti sociali in una dimensione esclusivamente economica \u00e8 \u201cinsufficiente a spiegare per intero il mondo\u201d; lo stesso Pratolini nel saggio \u201cCronache fiorentine del 20\u00basecolo\u201d scritto nel 1947 sul \u201cPolitecnico\u201d aveva preso posizione in merito all'ideologia marxista.\nIn questa prospettiva l'autore sente l'influenza della psicoanalisi in quanto vi \u00e8 un'attenta analisi psicologica dei personaggi in cui emerge il \u201cmale di vivere\u201d, la noia in chiave esistenzialistica. \nNei romanzi quali il \u201cQuartiere\u201d e \u201cMetello\u201d la solidariet\u00e0, osserva Bertoncini, vince sul vizio :la colpa di Metello consiste nell'abbandonare i compagni \"in un momento particolarmente impegnativo della lotta.\u201d\nInoltre nel romanzo vi \u00e8 una pluralit\u00e0 di linguaggi all'interno ed \u201c\u00e8 un narrare che sviluppa procedimenti affini o assimilabili a quelli del linguaggio cinematografico.\u201d(dall'uso del dettaglio alla variet\u00e0 dei campi).\nIn Metello compaiono diversi registri: dall'uso degli epiteti propri del parlato alla scrittura epistolare, alla \u201cteatralit\u00e0\u201d rappresentata dai dialoghi che \u201csono il luogo dove la parola raffigura la cosa\u201d ossia diventa essa stessa realt\u00e0 concreta.\nNel 2011 nel dibattito interviene Antonio Pennacchi(cfr. Metello, Bur, 2011)il quale nella prefazione sostiene la tesi secondo cui Metello costituisce a buon diritto un classico della letteratura italiana in quanto mette in luce problematiche ancora attuali : le morti \u201cbianche\u201d ossia gli incidenti mortali sul lavoro, la piaga del precariato che determina un peggioramento delle condizioni lavorative dei lavoratori, gli scioperi \u201cad oltranza\u201d, gli scontri tra manifestanti e forze dell\u2019ordine.\nTuttavia, nell'evoluzione del romanzo, le debolezze di Metello grazie alla straordinaria forza della moglie Ersilia si trasformano in una nuova forza, in linfa vitale per continuare il lungo ed estenuante sciopero. \u00c8 Ersilia il vero eroe del romanzo in quanto con la sua grinta e determinazione ricorda al marito che il \u201csu babbo\u201d ,Caco era stato un \u201crenaiolo\u201d che fino alla fine aveva combattuto per i diritti di tutti i lavoratori impegnati nei cantieri della \u201cnuova Firenze\u201d.\nIl film.\nDal libro fu tratto nel 1970 il film omonimo diretto da Mauro Bolognini e interpretato dall'allora diciottenne Massimo Ranieri, gi\u00e0 noto come cantante, che cos\u00ec debutt\u00f2 nel cinema.\nRiconoscimenti.\nIl romanzo ha vinto nel 1955 il Premio Viareggio Narrativa."}
{"id": "237337", "revid": "3732", "url": "https://it.wikipedia.org/wiki?curid=237337", "title": "Passim", "text": ""}
{"id": "237339", "revid": "767487", "url": "https://it.wikipedia.org/wiki?curid=237339", "title": "He Got Game", "text": "He Got Game \u00e8 un film del 1998, scritto e diretto da Spike Lee.\nIl film presenta molti camei di veri cestisti professionisti statunitensi, tra cui Michael Jordan e Shaquille O'Neal.\nFu presentato fuori concorso alla Mostra di Venezia.\nTrama.\nPrimavera, 1998. Jake Shuttlesworth \u00e8 rinchiuso da pi\u00f9 di sei anni nel carcere di Attica, presso New York, per scontare una condanna di venti anni di reclusione per l'omicidio preterintenzionale della moglie. Fuori dal carcere, suo figlio diciottenne Jesus \u00e8 considerato la promessa pi\u00f9 grande del basket liceale e le pi\u00f9 prestigiose universit\u00e0 degli Stati Uniti d'America sono disposte a tutto pur di averlo nelle loro squadre a partire dalla stagione successiva. Jesus, che con la squadra del suo liceo ha vinto da poco il campionato statale, non ha ancora compiuto la scelta e manca solo una settimana allo scadere dei termini. Per questo motivo, Jake viene convocato dal direttore del carcere che gli propone, da parte del governatore dello Stato di New York, una forte riduzione di pena se riuscir\u00e0 a convincere suo figlio ad iscriversi all'Universit\u00e0 di Big State, della quale il governatore \u00e8 accesissimo sostenitore.\nPer permettere l'incontro tra padre e figlio, Jake viene costretto a mangiare del cibo avariato ed allontanato in segreto dal carcere per motivi di salute. A questo punto, Jake ha una settimana di tempo per convincere il figlio Jesus ad iscriversi all'Universit\u00e0 di Big State; a vegliare su Jake ci sono gli agenti Crudup e Spivey.\nJake incontra subito sua figlia Mary, che va alle scuole medie ed \u00e8 molto felice di rivederlo. Molto diversa \u00e8 la reazione di Jesus, che rifiuta di ospitare suo padre, lo tratta con astio e diffidenza e non accetta di parlargli.\nJake cos\u00ec si reca in un albergo a Coney Island, dove viveva con la famiglia e dove sono cresciuti i figli, un quartiere problematico di Brooklyn in cui una delle attivit\u00e0 pi\u00f9 diffuse \u00e8 la pallacanestro da strada e i giovani passano ore sui playground. Qui conosce Dakota Burns, una prostituta, continuamente picchiata dal suo protettore, Sweetness. Jake si innamora presto della donna e far\u00e0 quel che pu\u00f2 per farla uscire dalla sua drammatica situazione.\nNel frattempo, Jesus vive una settimana molto difficile. Il ragazzo \u00e8 infatti pressato da quasi tutte le persone che gli sono vicine, tra cui gli zii con cui \u00e8 cresciuto dopo la morte della madre e la condanna del padre, il suo allenatore e anche la fidanzata Lala, che arriva addirittura ad accettare denaro per esercitare la sua influenza sul ragazzo. Riceve la visita di controversi procuratori sportivi che lo spingono a entrare direttamente nella NBA e di universit\u00e0 che lo portano a visitare il loro campus per invogliarlo nella fatidica scelta. Jesus resta nell'indecisione: ha la sorella minore a cui badare, vive in un quartiere povero e diventare subito un giocatore professionista gli risolverebbe subito i problemi economici, privandolo per\u00f2 della possibilit\u00e0 di avere un'istruzione universitaria e con il rischio di venire circondato di parassiti e di cadere nei mille pericoli dello sport professionistico. Tutti sentono l'odore dei soldi che Jesus guadagner\u00e0: la situazione lo disgusta non poco e continua a chiudersi in se stesso, rimandando la decisione alla conferenza stampa dell'ultimo momento.\nJake cerca invano di stabilire un dialogo con il figlio, raccontandogli tra le varie cose anche il perch\u00e9 del suo particolare nome: Jesus in onore del suo idolo \"Black Jesus\", come era chiamato il cestista Earl Monroe, campione NBA con i New York Knicks nel 1973 e in passato stella dei Baltimore Bullets. L'ultima sera prima del termine della settimana di semilibert\u00e0, confessa finalmente al figlio il motivo per cui \u00e8 uscito di prigione, e lo sfida a basket in un duello \"uno-contro-uno\" per costringerlo a scegliere l'Universit\u00e0 di Big State: se vince il padre, Jesus si iscriver\u00e0 a Big State; se vince il figlio, far\u00e0 quello che meglio crede. Durante la prova, nel playground vicino a casa, padre e figlio si confesseranno i loro pi\u00f9 reconditi segreti, instaurando finalmente un dialogo per anni assente. La sfida viene facilmente vinta da Jesus, che davanti a Crudup e Spivey, sopraggiunti per riportarlo al carcere di Attica, getta davanti al padre le carte della sua iscrizione a Big State.\nTuttavia, commosso dalla sincerit\u00e0 e dall'affetto che il padre prova per lui nonostante i suoi rifiuti, Jesus accetta comunque di iscriversi a Big State e lo comunica ufficialmente durante la conferenza stampa al suo liceo, mentre Jake, ora tornato in carcere, riesce finalmente ad avere un dialogo con il figlio.\nMa in conclusione il direttore del carcere si rimangia la parola negando l'abbreviazione della pena e vanificando cos\u00ec il sacrificio di Jesus.\nProduzione.\nSpike Lee sognava di realizzare un film sullo sport da dieci anni. Rimandato continuamente il suo progetto su Jackie Robinson, il primo giocatore professionista afroamericano di baseball, Lee decise di scrivere una storia sul basket, sport da lui molto amato. Il copione fu intitolato \"He Got Game\", un'espressione con la quale i tifosi di Brooklyn descrivono un giocatore di talento.\nNello scrivere la storia, Lee cerc\u00f2 di distanziarsi dagli altri film sullo sport, ispirandosi piuttosto a \"Toro scatenato\", diretto da Martin Scorsese nel 1980. L'intenzione di Lee era di mettere in luce l'ipocrisia della NCAA e lo sfruttamento degli studenti atleti. \"\u00abA questi giovani afroamericani offrono una macchina, soldi, qualche gioiello e l'esca di qualche figa bianca. Se sei il pi\u00f9 grande giocatore di tutti i licei della nazione puoi star sicuro che arriveranno a sventolarti qualche paio di mutandine sotto il naso\u00bb\", dichiar\u00f2 il regista.\nIl film fu co-prodotto dalla Touchstone Pictures, una societ\u00e0 del gruppo Disney.\nCast.\nSpike Lee mand\u00f2 il copione a Denzel Washington, senza avere la certezza che l'attore accettasse il ruolo di Jake, poich\u00e9 nella sua carriera non aveva ancora interpretato un ruolo simile. Washington, invece, accett\u00f2 subito.\nPer il ruolo di Jesus, Spike Lee voleva un vero cestista per dare un elemento di autenticit\u00e0 al film. Organizz\u00f2 cos\u00ec dei provini dedicati a giovani atleti professionisti, avvertendoli che se avessero accettato la parte avrebbero dovuto provare per otto settimane prima delle riprese. Furono in pochi ad accettare, fino a quando arriv\u00f2 Ray Allen, allora giocatore del Milwaukee Bucks. L'insegnante di recitazione Susan Batson, consulente di Spike Lee, non era convinta dell'idea di Lee, e anche Denzel Washington ebbe dei dubbi, ma alla fine cont\u00f2 il volere del regista.\nTrovato il protagonista maschile, Lee cerc\u00f2 l'attrice che doveva interpretare la parte di Lala Bonilla, la fidanzata di Jesus. Rosario Dawson aveva interpretato il film scandalo \"Kids\", e al momento del suo ingaggio per il film aveva compiuto 18 anni. \"\u00abEro terrorizzata all'idea di lavorare con Spike Lee. Avevo sentito dei suoi problemi con le attrici, ed ero piuttosto curiosa. Ma alla fine quello che ha fatto \u00e8 stato spingermi sempre a dare il meglio\u00bb\", asser\u00ec l'attrice.\nPer il ruolo della prostituta Dakota Burns, venne scelta l'attrice, modella e cantante Milla Jovovich, reduce dal successo de \"Il quinto elemento\".\nIl ruolo di Mary, la sorella undicenne di Jesus, fu interpretato da Zelda Harris, che era stata la bambina protagonista di \"Crooklyn\", diretto da Lee nel 1994.\nJohn Turturro appare in un cameo, nei panni di Billy Sunday, uno degli allenatori che cercano di convincere Jesus ad accettare la proposta del loro college.\nProduzione.\nRiprese.\nIl budget del film ammontava a 25 milioni di dollari. Le riprese furono effettuate nella parte meridionale di Brooklyn, nell'isola di Coney Island. La troupe si impadron\u00ec cos\u00ec di un intero isolato, come gi\u00e0 accaduto per \"Fa' la cosa giusta\" e \"Crooklyn\".\nLa direzione della fotografia fu affidata a Malik Hassan Sayeed, che aveva gi\u00e0 fotografato i precedenti film di Spike Lee, \"Clockers\" e \"Girl 6 - Sesso in linea\". Anche per questo film, Sayeed e Lee utilizzarono una pellicola invertibile per realizzare le sequenze dei flashback, che mostrano la famiglia di Jesus prima della tragica morte della madre.\nPer la scena della sfida finale a basket tra Jesus e il padre, Lee disse: \"\u00abVolevamo evidenziare l'aspetto poetico del basket, la bellezza dei movimenti. Far vedere i giocatori che danzano, proprio come in un balletto. E cos\u00ec l'abbiamo girata\u00bb\". Ray Allen all'inizio era intimidito da Denzel Washington, ma la scena della sfida fu girata per ultima, quando Allen aveva ormai superato ogni timore reverenziale. Nel copione, la scena era descritta come una sfida senza storia: Jesus doveva battere nettamente il padre. Quando invece iniziarono le riprese della scena, Washington inizi\u00f2 a infilare qualche tiro fortunato, e Allen cominci\u00f2 ad irritarsi. \"\u00abDenzel ha detto: 'Senti, io so che nel copione c'\u00e8 scritto che devo perdere quindici a zero, ma si fotta il copione, non ho nessuna intenzione di renderti la vita facile'. Io ho guardato Ray e gli ho detto: 'Tu gioca e basta'\u00bb\", disse il regista. La Batson assistette alle riprese della scena, e rimase sbalordita: \"\u00abSono andata da Allen e gli ho detto: 'Devo insegnarti anche a giocare a basket adesso? Che ti \u00e8 preso?' e lui: 'Susan, non \u00e8 colpa mia. Il fatto \u00e8 che Denzel gioca davvero bene: he got game!'\u00bb\", disse Allen all'insegnante.\nAccoglienza.\nIncassi.\nIl film usc\u00ec nelle sale cinematografiche statunitensi il 1\u00ba maggio 1998, incassando 21.567.853 $, piazzandosi in testa alle classifiche degli incassi, cosa che non accadeva a Spike Lee dai tempi di \"Malcolm X\".\nCritica.\nIl film fu accolto da recensioni nel complesso positive. Il \"The New Yorker\" scrisse: \"\u00abIl film \u00e8 girato in modo magistrale e sull'aria delle maestose composizioni di Aaron Copland alcune immagini prendono davvero il volo\u00bb\". Stanley Crouch scrisse: \"\u00abHe Got Game \u00e8 un grande film\u00bb\".\nFra le critiche negative ci fu quella di \"Variety\", che scrisse: \"\u00ab\u00c8 un film vibrante, pieno di colore, ma un po' sentimentale. Probabilmente \u00e8 il film pi\u00f9 mainstream del regista\u00bb\".\nIl film non piacque alle donne afroamericane, per via della scena di sesso tra Denzel Washington e Milla Jovovich. Spike Lee non sembr\u00f2 interessato a questo aspetto: \"\u00abNon c'\u00e8 niente di strano: un uomo esce dal carcere e la sua vicina di casa \u00e8 una prostituta Niente di pi\u00f9 ovvio\u00bb\", comment\u00f2 il regista.\nColonna sonora.\nLa colonna sonora del film accosta brani di Aaron Copland a quelli dei Public Enemy. \"\u00abPensavo che abbinare Copland ai Public Enemy avrebbe creato una combinazione vincente, e ha funzionato. Gli eredi di Copland mi hanno dato carta bianca, avevo a disposizione tutte le sue incisioni e ho potuto scegliere il materiale che mi piaceva di pi\u00f9. Quanto ai Public Enemy, il loro lavoro per Fa' la cosa giusta \u00e8 stato fantastico, quindi tornare a collaborare con loro \u00e8 stato magnifico\u00bb\", disse Spike Lee.\nLa colonna sonora contiene i seguenti brani, tutti realizzati dai Public Enemy:"}
{"id": "237340", "revid": "599013", "url": "https://it.wikipedia.org/wiki?curid=237340", "title": "Sorgo rosso", "text": ""}
{"id": "237341", "revid": "107805384", "url": "https://it.wikipedia.org/wiki?curid=237341", "title": "Patria est ubicumque est bene", "text": "La locuzione latina Patria est ubicumque est bene, tradotta letteralmente, significa \"la patria \u00e8 dovunque si stia bene\" (Cicerone, Tusculanae disputationes, V, 37, 108). \nDa osservare per\u00f2 che la sentenza non \u00e8 di Cicerone, ma \u00e8 da lui riportata come detta da Pacuvio.\nCuriosit\u00e0.\nLa frase \u00e8 ripresa da don Abbondio nel cap. XXXVIII dei Promessi Sposi (\"e io non lo saprei cosa dire: la patria \u00e8 dove si sta bene\")."}
{"id": "237345", "revid": "1318658", "url": "https://it.wikipedia.org/wiki?curid=237345", "title": "Paulo maiora canamus", "text": "La locuzione latina Paulo maiora canamus, tradotta letteralmente, significa \"cantiamo di cose un po' pi\u00f9 elevate\" (Virgilio, Egloghe, IV, 1).\nSi cita la frase per passar da argomenti frivoli a cose pi\u00f9 interessanti, o da qualche argomento doloroso ad altro pi\u00f9 consolante."}
{"id": "237346", "revid": "287204", "url": "https://it.wikipedia.org/wiki?curid=237346", "title": "Canonici regolari premostratensi", "text": "I canonici regolari premostratensi (in latino \"Candidus et Canonicus Ordo Praemonstratensis\") sono un ordine canonicale di diritto pontificio: i religiosi, detti anche norbertini, pospongono al loro nome la sigla O. Praem.\nStoria.\nL'ordine venne fondato da san Norberto di Xanten all'inizio del XII secolo. Di nobile famiglia renana, entr\u00f2 giovanissimo nello stato ecclesiastico e venne nominato canonico della collegiata di Xanten; venne educato nel palazzo arcivescovile di Colonia e visse per alcuni anni alla corte dell'imperatore Enrico V di Franconia.\nMentre camminava tra Xanten e Vreden venne quasi colpito da un fulmine: decise di abbandonare ogni mondanit\u00e0 e di entrare nel monastero di San Benedetto a Siegburg. Nel 1115 venne ordinato sacerdote e decise di dedicarsi interamente alla predicazione itinerante e attorno a lui si raccolse un nutrito numero di seguaci. Papa Gelasio II, che Norberto volle incontrare a Saint-Gilles, approv\u00f2 il suo stile di vita e papa Callisto II lo raccomand\u00f2 al vescovo di Laon, che lo invit\u00f2 a fondare un monastero nella sua diocesi.\nIl 25 dicembre 1121 Norberto e i suoi seguaci si insediarono a Pr\u00e9montr\u00e9 (in latino \"Premonstratum\", donde il nome dell'ordine), presso Laon, dove presero i voti e iniziarono a condurre vita comune secondo la regola di sant'Agostino nell'abbazia di Pr\u00e9montr\u00e9, che divenne l'abbazia madre del nuovo ordine. A quest'abbazia si aggiunse presto quella di Cappenberg, trasformazione dell'omonimo castello, donato all'ordine insieme a tutte le sue propriet\u00e0, da uno dei seguaci di Norberto, Goffredo di Cappenberg. L'ordine premostratense venne approvato da papa Onorio II con la bolla \"Apostolicae disciplinae\" del 19 maggio 1126. A Norberto, eletto vescovo di Magdeburgo, succedette come abate di Pr\u00e9montr\u00e9 Ugo di Fosses, il quale riorganizz\u00f2 l'ordine secondo il modello cistercense: ogni monastero sarebbe stato retto da un abate e annualmente a Pr\u00e9montr\u00e9 sarebbe stato celebrato un capitolo generale.\nL'ordine si diffuse rapidamente in Francia (la prima filiale venne aperta a Floreffe, presso Namur), nei territori dell'Impero, nell'Europa orientale (soprattutto in Ungheria) e in Palestina, dove i canonici giunsero all'epoca delle crociate. I primi anni della storia dell'ordine coincisero con il periodo di maggior splendore, caratterizzato da una stretta osservanza della regola e da un'intensa vita intellettuale, ma tra il XIII e il XIV secolo inizi\u00f2 la decadenza dei premostratensi.\nVerso la fine del XIX secolo inizi\u00f2 il processo di unificazione dei monasteri premostratensi e nel 1937 si stabil\u00ec che l'ordine sarebbe stato soggetto a un abate generale residente a Roma.\nLa canonizzazione di san Norberto avvenne forse attorno al 1170 o sotto il pontificato di papa Innocenzo III: il suo culto venne esteso alla Chiesa universale da papa Urbano VIII il 7 settembre 1621.\nAttivit\u00e0 e diffusione.\nI canonici regolari premostratensi sono sacerdoti che alla vita contemplativa uniscono l'esercizio del sacro ministero (culto liturgico, ministero parrocchiale, ma anche educazione della giovent\u00f9 e apostolato missionario).\nIndossano un abito completamente bianco, di lana, costituito da veste talare, scapolare, cintura, cappa e cappuccio: localmente l'abito dei canonici pu\u00f2 presentare delle particolarit\u00e0 (in Ungheria, per esempio, i bottoni della talare sono blu invece che bianchi).\nLe abbazie e i priorati premostratensi sono presenti in Australia, Austria, Belgio, Brasile, Canada, Cile, Danimarca, Francia, Germania, India, Irlanda, Italia, Paesi Bassi, Per\u00f9, Polonia, Regno Unito, Repubblica Ceca, Repubblica Democratica del Congo, Romania, Slovacchia, Spagna, Stati Uniti d'America, Sudafrica, Ungheria.\nL'abate generale dell'ordine, che porta anche il titolo di abate di Pr\u00e9montr\u00e9, risiede a Roma.\nAl 31 dicembre 2005 l'ordine contava 86 case e 1.282 religiosi, 944 dei quali sacerdoti."}
{"id": "237348", "revid": "484362", "url": "https://it.wikipedia.org/wiki?curid=237348", "title": "Paupertas impulit audax", "text": "La locuzione latina Paupertas impulit audax, tradotta letteralmente, significa \"[mi] spinse la povert\u00e0 audace\" (Orazio, Epist., Il, 2, 51).\nNel contesto originario, il poeta racconta che l'indigenza lo spinse a comporre versi; ma nel significato generico la frase vuoi dire che la povert\u00e0 spinge a far cose temerarie, che non si farebbero senza il suo stimolo."}
{"id": "237351", "revid": "484362", "url": "https://it.wikipedia.org/wiki?curid=237351", "title": "Peras imposuit Iuppiter nobis duas", "text": "La locuzione latina Peras imposuit Iuppiter nobis duas, tradotta letteralmente, significa \"Giove ci diede due bisacce\" (Fedro).\nLe due bisacce assegnateci da Giove sono quella dei vizi altrui, che portiamo dinanzi, sempre bene in vista, e quella dei nostri difetti, che portiamo invece nascosta sulla schiena.\nAnche il Vangelo ci invita a vedere la trave nel nostro occhio piuttosto che il pelo nell'occhio altrui."}
{"id": "237353", "revid": "1906976", "url": "https://it.wikipedia.org/wiki?curid=237353", "title": "Per fas et nefas", "text": "La locuzione latina Per fas et nefas, tradotta letteralmente, significa \"con mezzi leciti e illeciti\".\nCio\u00e8 con tutti i mezzi possibili. Risente della celebre frase machiavellica secondo cui \u00abil fine giustifica i mezzi\u00bb."}
{"id": "237360", "revid": "709565", "url": "https://it.wikipedia.org/wiki?curid=237360", "title": "Per quae peccat quis, per haec et torquetur", "text": "Per quae peccat quis, per haec et torquetur \u00e8 una locuzione latina, che tradotta letteralmente significa \u00abognuno subisce la tortura per le colpe che commette\u00bb. \u00c8 tratta dal Libro della Sapienza () e pi\u00f9 precisamente dalla traduzione della \"Vulgata\":\n\u00c8 un'espressione ripresa da vari autori medievali, tra cui lo Pseudo-Isidoro, Beda il Venerabile, Salimbene de Adam, Stefano di Borbone, Tommaso d'Aquino e Guglielmo Peraldo. Dante potrebbe essersi ispirato a questo passo quando defin\u00ec il criterio del contrappasso per stabilire le pene per l\"Inferno\" della sua Divina Commedia."}
{"id": "237362", "revid": "125992909", "url": "https://it.wikipedia.org/wiki?curid=237362", "title": "Karl Lagerfeld", "text": "Ha reso il suo nome sinonimo di indipendenza creativa, collaborando con varie etichette di moda. \u00c8 stato direttore creativo di Fendi insieme a Silvia Venturini Fendi e di Chanel oltre ad aver firmato una sua linea.\nBiografia.\nOrigini.\nKarl Lagerfeld nacque figlio unico di Christian ed Elisabeth Lagerfeld ad Amburgo, in Germania. La famiglia di suo padre era proprietaria di una banca d'affari svedese che fece fortuna introducendo il latte condensato in Germania. La madre, invece, era tedesca.\nPer diversi anni \u00e8 stato fatto mistero sulla sua data di nascita. La scrittrice Alicia Drake sostiene che sia nato nel 1933, in quanto Lagerfeld sarebbe stato compagno di classe di alcuni suoi parenti e conoscenti. Un'annotazione sul registro dei battesimi indica come data di nascita il 10 settembre 1933 anche se Lagerfeld sostenne sempre di essere nato nel 1935. I registri di nascita, in Germania, non sono aperti a ispezioni pubbliche, e sono stati interpellati i suoi vecchi insegnanti e compagni di classe per avere conferma della data di nascita. Altri, invece, indicano come 1938 il suo anno di nascita.\nInsieme a sua madre, Lagerfeld emigr\u00f2 a Parigi nel 1953. Nel 1955 vinse un concorso per un cappotto sponsorizzato dal Segretariato Internazionale della Lana e gli fu assegnato un posto da Pierre Balmain. Vinse anche il concorso per un premio di vestiti sponsorizzato da Yves Saint Laurent. Ricord\u00f2 nel 1976:\nDopo tre anni si trasfer\u00ec da Jean Patou e al riguardo disse:\nCon i soldi della sua ricca famiglia, apr\u00ec un piccolo negozio a Parigi. In questo periodo volle spesso consultarsi con Madame Zereakian, la veggente armena di Christian Dior. Lagerfeld poi ha rivelato: \"Mi disse che avrei avuto successo nel campo della moda e dei profumi\".\nAttivit\u00e0.\nNel 1980 fond\u00f2 la sua etichetta, chiamata \"Lagerfeld\", che lanciava profumi e linee di vestiti. Lagerfeld ha collaborato con la svedese H&amp;M, griffe internazionale di moda. Il 12 novembre 2001, H&amp;M offr\u00ec un'edizione limitata di diverse creazioni di Lagerfeld, sia per donne sia per uomini, in punti di vendita selezionati, che andarono venduti in soli pochi giorni. Lagerfeld non ha avuto timore di contaminare la sua immagine lavorando con marche di basso profilo, sebbene in passato abbia lavorato fianco a fianco con Wolford, disegnatore di calze e maglieria intima destinate a un pubblico esclusivo.\nPer la sua linea di abbigliamento, chiamata inizialmente \"Lagerfeld Gallery\" e in seguito \"Karl Lagerfeld\", a Parigi hanno sfilato le pi\u00f9 importanti supermodelle, tra le quali spicca Claudia Schiffer, la sua prediletta. Nel 2004 ha disegnato alcuni completi per artisti musicali di fama internazionale, come nel caso del Re-Invention Tour di Madonna e dello Showgirl Tour di Kylie Minogue. Lagerfeld \u00e8 stato anche un fotografo e tra le tante \"star\" immortalate figura anche Marilyn Manson. Produsse \"Visionaire 23: The Emperor's New Clothes\", una serie di foto di nudi di modelle e celebrit\u00e0.\nLagerfeld \u00e8 stato il direttore dei disegnatori della Maison Chanel. Inoltre, ha ricoperto per diversi anni il ruolo di direttore creativo della \"Maison\" Fendi.\nHa collaborato per anni anche con la \"Maison\" Chlo\u00e9. In qualit\u00e0 di fotografo, spesso scattava personalmente le immagini per le campagne pubblicitarie delle case di moda che dirigeva. Nel 2005 lo stilista \u00e8 stato anche protagonista del \"Sign\u00e9 Chanel\". Lo \"show\" era incentrato sulle sue creazioni autunno/inverno 2004-2005 per la collezione Chanel. Il programma \u00e8 stato poi trasmesso da Sundance Channel negli Stati Uniti nell'autunno 2006 e da Rai 5 nel 2012.\nIl 18 dicembre 2006 Lagerfeld ha annunciato il lancio di una nuova collezione uomo-donna nominata \"K Karl Lagerfeld\", che includeva magliette attillate e una vasta gamma di jeans. Appassionato di architettura, era grande amico di Zaha Hadid, alla quale ha commissionato il Mobile Art Pavilion per Chanel. A Tadao And\u014d ha invece affidato la realizzazione della sua casa-studio a Biarritz, in Francia. Sul noto architetto giapponese Lagerfeld ha scritto un libro, intitolato \"Tadao Ando - Vitra house\". Dal 2010 ha firmato per quattro stagioni le collezioni di Hogan, per cui ha ripensato i modelli classici del \"brand\" (come \"sneaker\" e ballerine).\nNel 2001 Lagerfeld si sottopose a una dieta perdendo 42\u00a0kg in tredici mesi, seguendo un percorso creato appositamente dal dottor Jean-Claude Houdret, che ne ha tratto un libro chiamato \"The Karl Lagerfeld Diet\" (ISBN 1-57687-251-3).\nA inizio 2012, per dare il tono della collezione primavera-estate della \"Maison\" Chanel, Lagerfeld ha scelto un gioiello di Suzanne Belperron in calcedonio. Ha firmato il numero di maggio 2012 di \"Architectural Digest\", dove ha svelato il suo appartamento di Parigi, i suoi ultimi progetti e la sua collezione di gioielli del Suzanne Belperron. Nel 2012, dopo un anno di intenso lavoro, il museo delle cere di Amburgo, \"Das Panoptikum\", gli ha reso omaggio commissionando una statua in cera dedicata alla sua figura.\nIl 22 gennaio quando Chanel aveva presentato al Grand Palais di Parigi la collezione di \"haute couture\" per la primavera/estate 2019, Karl Lagerfeld, in quell'occasione e per la prima volta nella sua carriera, non era apparso alla fine della sfilata, facendosi sostituire da Virginie Viard, suo braccio destro. Lo staff di Chanel aveva dichiarato: \"Lagerfeld non verr\u00e0, si sente stanco\".\nMorte.\nA seguito di complicazioni di salute nel gennaio 2019, Lagerfeld \u00e8 stato ricoverato all'ospedale di Parigi nel sobborgo parigino Neuilly-sur-Seine il 18 febbraio. \u00c8 morto l\u00ec la mattina seguente per complicazioni del tumore al pancreas. Lagerfeld non ha richiesto alcun funerale formale con piani di cremazione e ceneri sparse in luoghi segreti accanto a sua madre e al suo compagno, Jacques de Bascher.\nLagerfeld \u00e8 stato commemorato il 20 giugno 2019 al Grand Palais con \"Karl For Ever\", una celebrazione della vita del designer, che ha caratterizzato una retrospettiva di carriera che ha messo in evidenza i suoi incarichi a Chlo\u00e9, Fendi e Chanel. Al tributo di 90 minuti hanno partecipato 2.500 ospiti. Quasi 60 giganteschi ritratti erano in mostra all'interno del padiglione, che ha ospitato molte collezioni di passerelle Chanel. La cerimonia includeva anche letture ed esibizioni musicali di Tilda Swinton, Cara Delevingne, Helen Mirren, Pharrell Williams e Lang Lang. La produzione \u00e8 stata messa in scena dal regista teatrale e operistico Robert Carsen. \nDopo il memoriale, la casa di Karl Lagerfeld ha annunciato a luglio 2019 lo sviluppo di \"The White Shirt Project\". In omaggio al suo omonimo fondatore, questa collaborazione celebra l'eredit\u00e0 del defunto designer con una collezione di camicie bianche iconiche reinventate.\nLagerfeld una volta disse: \"Se mi chiedi cosa mi piacerebbe di pi\u00f9 aver inventato nella moda, direi la camicia bianca. Per me, la camicia bianca \u00e8 la base di tutto. Tutto il resto viene dopo\".\nIl progetto globale, che \u00e8 stato curato dal consigliere di stile Karl Lagerfeld, Carine Roitfeld, presenta progetti di Cara Delevingne, Kate Moss, Tommy Hilfiger, Diane Kruger e Takashi Murakami.\nVita privata.\nDalla fine degli anni '80, si appassiona all'arte fotografica, pubblicando anche alcuni libri di sue immagini presso un editore tedesco. La sua passione lo porta anche ad aprire una libreria, che si occupa di libri sull'argomento, e una casa editrice, entrambe con sede a Parigi. \nConosciuta \u00e8 anche la sua bulimia in fatto di acquisti di libri: da bibliofilo qual era, ne acquistava anche 400 al mese, in varie lingue, che finivano nelle sue case, oltre che nella sua biblioteca/studio fotografico sempre nella capitale francese. Numerose fonti parlano di 300mila volumi, altre di \"solo\" 110mila.\nNel 2011, \"rapisce\", o meglio, si impadronisce del gatto di un modello suo amico, Choupette, un sacro di Birmania, che diviene musa dello stilista, testimonial di svariati marchi, oltre che vantare un grande seguito sul social network Instagram.\nPerdita di peso.\nNel 2001 Lagerfeld perse 42 kg. Spieg\u00f2: \"Improvvisamente volevo vestirmi in modo diverso, indossare abiti disegnati da Hedi Slimane...ma queste mode, modellate da ragazzi molto, molto magri e non da uomini della mia et\u00e0, mi ha richiesto di perdere almeno 40 kg. Mi ci sono voluti esattamente 13 mesi.\""}
{"id": "237366", "revid": "767487", "url": "https://it.wikipedia.org/wiki?curid=237366", "title": "Fondazione Biblioteca Benedetto Croce", "text": "La Fondazione Biblioteca Benedetto Croce \u00e8 stata costituita il 4 maggio 1955 dagli eredi di Benedetto Croce, con lo scopo di assicurare la conservazione e l'uso della biblioteca del filosofo nella sua sede originaria, e di curare la raccolta delle edizioni, delle traduzioni e degli scritti sull'opera di Croce. La Fondazione, che \u00e8 stata eretta in Ente morale con Decreto del Presidente della Repubblica in data 19 ottobre 1956, ha sede a Napoli, al secondo piano del Palazzo Filomarino, a fianco dell'Istituto Italiano per gli Studi Storici.\nLa biblioteca di Benedetto Croce fu notificata per eccezionale interesse ai fini della Legge 1\u00ba giugno 1939 n. 1809, con decreto ministeriale del 16 maggio 1943, confermato con successivo decreto del 10 febbraio 1952. Essa riflette i molteplici interessi culturali del suo fondatore, ed \u00e8 quindi specialmente ricca nelle parti relative alla storia filosofica, letteraria ed etico-politica. La biblioteca, che continua ad essere arricchita, comprende oggi circa 100.000 volumi, fra libri e periodici. Sezioni speciali sono dedicate alla bibliografia su Giambattista Vico, a raccolte di libri rari e rarissimi, alla bibliografia su Benedetto Croce. Inoltre, secondo l'atto costitutivo, l'archivio e il carteggio letterario di Croce sono affidati alla Fondazione in deposito fiduciario perpetuo.\nL'attivit\u00e0 della Fondazione riguarda la conservazione del patrimonio librario; l'arricchimento e aggiornamento dei fondi esistenti; l'ordinamento e la catalogazione dei fondi archivistici; la valorizzazione del suo ricco patrimonio bibliografico ed archivistico, al fine di mettere a disposizione degli studiosi, attraverso una serie di pubblicazioni, strumenti bibliografici di estrema importanza per la conoscenza dell'opera crociana, e fondi di archivio di grande interesse per la storia e la cultura del Novecento. In collaborazione con l'Istituto italiano per gli studi storici viene curata l'edizione dei Carteggi di Benedetto Croce e delle Bibliografie relative all'opera di Croce. Inoltre presso la Fondazione ha sede l'Edizione nazionale delle opere di Benedetto Croce, promossa con decreto del Presidente della Repubblica del 14 agosto 1989 e pubblicata dalla casa editrice Bibliopolis."}
{"id": "237369", "revid": "173617", "url": "https://it.wikipedia.org/wiki?curid=237369", "title": "Discorsi del poema eroico", "text": "I Discorsi dell'arte poetica e in particolare sopra il poema eroico (1594) \u00e8 un'opera di Torquato Tasso. \nGenesi e storia.\nQuest'opera nasce dalla militanza nell'Accademia degli Infiammati ed \u00e8 volta a rafforzare il fondamento teorico dei valori della cultura cortigiana ferrarese di edonismo e magnificenza, nonch\u00e9 ad elaborare in modo organico le riflessioni nate dall'ampio dibattito che il grande successo dell\"'Orlando Furioso\" aveva suscitato.\nLa recente pubblicazione del primo libro della \"Poetica\" di Aristotele, con i \"precetti\" che i teorici ben presto ricavarono da essa, poneva gli studiosi di fronte ad un contrasto evidente tra la libert\u00e0 di ispirazione e di sviluppo del poema ariostesco e la rigidit\u00e0 delle norme che si desumevano da Aristotele.\nInfine, ma non ultimo per importanza, il problema del valore educativo dell'opera letteraria, dal precetto oraziano \"miscere utile dulci\", si riproponeva con particolare seriet\u00e0 nell'epoca della Controriforma.\nStruttura.\nL'opera si articola in pi\u00f9 libri.\nLibro primo.\nLa poesia come imitazione volta al giovamento tramite il diletto.\nLibro secondo.\nL'argomento della poesia deve essere \"virtuoso e pietoso\". La meraviglia deve essere subordinata alla ragione e alla religione.\nLibro terzo.\nConfronta le caratteristiche del poema eroico e cavalleresco e adduce argomenti per dimostrare la superiorit\u00e0 del primo; respinge per\u00f2 una rigida distinzione fra i due generi: fin dalla giovent\u00f9 Tasso infatti vagheggia un poema capace di conciliare la tradizione classica e quella romanzesca e di integrare la severit\u00e0 e unit\u00e0 del poema eroico e la variet\u00e0 del cavalleresco.\nLibro quarto, quinto e sesto.\nNel quarto libro la favola viene analizzata nei suoi meccanismi tipici.\nPi\u00f9 tecnici arricchiscono gli argomenti dei libri precedenti con un ampio corredo di esempi. Tratta in generale dell'elocuzione, del parlare magnifico e dello stile grazioso compatibile con il poema eroico.\nTematiche e contenuti.\nL'autore prende le distanze dai fautori del romanzo cavalleresco per insistere sull'importanza dell'argomento storico rispetto alla mera invenzione."}
{"id": "237371", "revid": "484362", "url": "https://it.wikipedia.org/wiki?curid=237371", "title": "Harland and Wolff", "text": "Harland and Wolff Heavy Industries \u00e8 un'industria cantieristica navale di Belfast in Irlanda del Nord (Regno Unito).\nStoria.\nIl cantiere fu fondato nel 1861 da Sir Edward James Harland e da Gustav Willhelm Wolff e da allora ha costruito ininterrottamente ogni tipo di nave.\nLa nave pi\u00f9 famosa varata da Harland and Wolff \u00e8 senza dubbio il \"Titanic\".\nIl maggiore campo di attivit\u00e0 per l'azienda nord irlandese \u00e8 oggi la riparazione e la conversione di navi e la loro progettazione.\nHarland and Wolff ha a Belfast il pi\u00f9 grande bacino di carenaggio al mondo.\nNel 1936 entr\u00f2 nel settore aeronautico creando la filiale Short and Harland Limited che produsse gli aerei Short Stirling durante il secondo conflitto mondiale.\nDurante la guerra furono costruite 6 portaerei, 2 incrociatori e 131 altri tipi di nave e ne furono riparate circa 22.000. Furono anche prodotti carri armati e pezzi d'artiglieria. La forza lavoro raggiunse le 35.000 unit\u00e0.\nIl cantiere fu pesantemente bombardato dalla Luftwaffe che caus\u00f2 notevoli danni.\nIl declino della richiesta di navi passeggeri a partire dagli anni 50 sommato alla concorrenza giapponese segn\u00f2 il declino dell'industria cantieristica britannica.\nL'ultimo transatlantico varato da Harland and Wolff fu il SS \"Canberra\" nel 1960.\nViste le gravi difficolt\u00e0 del settore l'azienda fu nazionalizzata nel 1977.\nNel 1989 \u00e8 stata ceduta dal governo ad una cordata composta dai dipendenti e dal magnate della cantieristica norvegese Fred Olsen. La forza lavoro \u00e8 scesa a 3000 dipendenti.\nPer la maggior parte della sua storia gli operai di Harland and Wolff sono stati quasi esclusivamente protestanti ed i cantieri sono stati fortemente associati all'Ordine di Orange. I pochi cattolici che lavoravano ai cantieri hanno regolarmente subito discriminazioni e talvolta violenze.\nRecentemente viste le difficolt\u00e0 del suo settore di attivit\u00e0 principale l'azienda ha cercato di allargare il suo campo di attivit\u00e0 concentrandosi sulla progettazione d'ingegneria strutturale (costruendo anche ponti in Irlanda ed in Gran Bretagna) e sulla riparazione di navi e sulla costruzione di piattaforme off shore.\nIl panorama di Belfast \u00e8 ancora oggi dominato dalle famose gru gemelle \u201cSamson\u201d e \u201cGoliath\u201d dei cantieri Harland and Wolff.\nChiusura cantieri navali e riconversione.\nNel 2019 passa in Amministrazione controllata, chiudendo cos\u00ec il 7 agosto il cantiere navale dopo oltre 158 anni di attivit\u00e0 dalla sua apertura e della costruzione del tristemente noto Titanic.\nIl 1\u00ba ottobre 2019 i cantieri vengono acquisiti dalla compagnia energetica londinese InfraStrata per 6 milioni di sterline, salvandoli cos\u00ec dalla chiusura e reintegrando i 120 lavoratori precedentemente impiegati.\nNell'agosto 2020, InfraStrata ha anche acquistato il cantiere Appledore Shipbuilders per 7 milioni di dollari. L'accordo comprende la ridenominazione del cantiere navale in H&amp;W Appledore concentrandosi su costruzioni di navi pi\u00f9 piccole e lunghe fino a 119 e nella riparazione navale."}
{"id": "237373", "revid": "80598", "url": "https://it.wikipedia.org/wiki?curid=237373", "title": "Giulio Rapetti", "text": ""}
{"id": "237374", "revid": "287204", "url": "https://it.wikipedia.org/wiki?curid=237374", "title": "Caterina Novak", "text": "Biografia.\nNata a Napoli, si \u00e8 trasferita a Roma, dove vive attualmente. Laureatasi in Giurisprudenza presso l'Universita' la Sapienza di Roma ed in Teologia presso la Pontificia Universita' salesiana, si \u00e8 diplomata al Conservatorio T. L. Da Victoria di Roma in canto lirico ed ha vinto numerosi concorsi nazionali ed internazionali.\nCarriera.\nHa conseguito al Teatro dell'Opera di Roma il premio internazionale alla carriera \"Mario Lanza\", ed il premio \"Renata Tebaldi\" quale migliore interprete mezzosoprano. \nI suoi ruoli spaziano dal barocco, alla liederistica fino al Novecento. Ha in repertorio ruoli molte opere liriche, come Carmen, \"Amneris\" in Aida, \"Azucena\" ne Il trovatore e \"Ulrica\" in \"Un ballo in maschera\", sia ruoli virtuosistici come \"Rosina\" ne \"Il barbiere di Siviglia\", \"Melibea\" in \"Il viaggio a Reims\" e \"Dorabella\" in \"Cos\u00ec fan tutte\".\nNota in Italia e all'estero per il suo timbro brunito ed omogeneo, collabora con numerose istituzioni liriche e riviste in qualit\u00e0 di critico musicale. \u00c8 stata docente di canto ed arte scenica presso l\"'Accademia Internazionale \"Vissi d'arte, vissi d'amore\"\" che ha sede in Roma. Ha inciso innumerevoli opere in CD e DVD, alcune di esse \"prime mondiali\" quali Il Pastor di Corinto di A. Scarlatti (Silvio), i Mori di Valenza (Carmine), il Figliol Prodigo (Nefte), I Promessi Sposi (Signora di Monza) di A. Ponchielli, I normanni a Salerno di T. Marzano (Berta), Gli amici di Ges\u00f9 (Marta) di A. Zelioli.Collabora con la Compagnia teatrale \"Lo Spettacolo continua\" per la quale ha inciso vari video musicali e con la Compagnia Di punto in bianco.\u00c8 infine scrittrice di romanzi tra cui In viaggio con le fate, Memorie di un deportato e La ragazza che amava i lupi, in corso di pubblicazione \nHa conseguito l'onorificenza di Cavaliere al Merito della Repubblica Italiana conferitole da Berlusconi e Napolitano nel 2009 per il suo talento artistico."}
{"id": "237376", "revid": "767487", "url": "https://it.wikipedia.org/wiki?curid=237376", "title": "Pertransiit benefaciendo", "text": "Pertransiit benefaciendo (o pertransivit benefaciendo) \u00e8 una locuzione latina che, tradotta letteralmente, significa \"pass\u00f2 facendo del bene\" e deriva da una frase biblica presente nel versetto Atti : \n\u00c8 l'elogio postumo della vita del Redentore. La frase \u00e8 spesso incisa su tombe di persone che hanno compiuto in vita grandi opere di beneficenza e su annunzi mortuari di persone pie che hanno fatto proprio l'esempio di bont\u00e0 del Redentore."}
{"id": "237379", "revid": "767487", "url": "https://it.wikipedia.org/wiki?curid=237379", "title": "Poenae mora longa", "text": "Poenae mora longa \u00e8 una locuzione latina, che tradotta letteralmente significa \"l'attesa del castigo [\u00e8] lenta [ad arrivare]\".\nNon sempre alla colpa segue immediatamente la pena, ma presto o tardi verr\u00e0. Attualmente si esprime questo concetto col noto proverbio \"Dio non paga il sabato\", cio\u00e8 non castiga a scadenze fisse."}
{"id": "237380", "revid": "1543377", "url": "https://it.wikipedia.org/wiki?curid=237380", "title": "Chanel N\u00ba 5", "text": "Chanel N\u00ba 5 \u00e8 un profumo della casa di moda Chanel, considerato uno dei pi\u00f9 celebri della storia, nonch\u00e9 il pi\u00f9 venduto di sempre con pi\u00f9 di 80 milioni di flaconi venduti.\nStoria.\nFu voluto da Coco Chanel e commissionato al chimico Ernest Beaux, che miscel\u00f2 essenze naturali (in particolare di gelsomino e di rosa) e sintetiche in modo considerato innovativo per l'epoca. Grazie all'uso delle essenze sintetiche (le aldeidi), il profumo si poteva sentire molto a lungo, a differenza degli altri profumi che dovevano essere dosati in gran quantit\u00e0 e la cui essenza entro poco tempo tendeva comunque a scomparire. Chanel, che all'epoca aveva 38 anni, commission\u00f2 il profumo scostandosi, secondo il suo stile, dal romanticismo e dalle convenzioni dell'epoca (\"Non voglio nessun olezzo di rose o mughetto\" spieg\u00f2 Chanel, \"voglio un profumo elaborato\"). I profumi femminili erano allora basati principalmente sull'essenza di un unico fiore, mentre per \"Chanel No. 5\" fu creato un bouquet provocante, basato su muschio e gelsomino, odori generalmente attribuiti a cortigiane e prostitute. Il risultato fu un profumo totalmente nuovo, che non assomigliava a nessun altro sul mercato: era gradevole e artificiale, non riconducibile a nessuna essenza specifica. \"No. 5\" conteneva un'aldeide, il 2-metil-1-decanale, tra un totale di 80 ingredienti, un composto sintetico con l'odore di arancia. All'epoca tale genere di ingredienti erano scarsamente diffusi fra i profumieri: \"No. 5\" fu il quarto profumo della storia della profumeria a fare uso delle aldeidi, dopo \"Reve d'Or\" (1905) e \"Floramye\" (1905) di Pierre Armingeant e Georges Darzens e il pi\u00f9 noto \"Quelques Fleurs\" di Robert Bienaim\u00e9 (1912) che Beaux aveva studiato e imitato.\nAnche il nome del profumo era innovativo: No 5. Si suppone che Chanel lo abbia scelto dopo avere annusato la quinta boccetta d'essenza di prova che Beaux aveva preparato.. Quando le fu chiesto che nome intendesse dare alla fragranza, Chanel rispose:\nIl profumo ottenne un immediato successo e apr\u00ec a Coco Chanel la strada alla produzione industriale di profumeria. Nel 1924 la stilista stipul\u00f2 un contratto con Pierre Wertheimer, proprietario di Les Parfumeries Bourjois, la pi\u00f9 famosa casa francese cosmetica del tempo, per creare una nuova societ\u00e0, \"Les Parfums Chanel\", cedendo i diritti della produzione del profumo e la sua gestione a livello internazionale in cambio del 10% delle azioni. Nei decenni successivi le relazioni fra la stilista e la societ\u00e0 saranno caratterizzate da profondi conflitti.\nDurante la seconda guerra mondiale i soci de \"Les Parfums Chanel\" fuggirono negli Stati Uniti e per diversi anni continuarono la produzione del profumo presso Hoboken, in New Jersey. Riuscirono a mantenerne intatta la qualit\u00e0 grazie a H. Gregory Thomas, ex presidente della casa di profumi Guerlain, che torn\u00f2 in Europa e riusc\u00ec a procurarsi le essenza botaniche di gelsomino e di rosa di Grasse, luogo dal quale provenivano le materie prime del profumo fin dalla sua nascita. Il fatto che la qualit\u00e0 del profumo non si sia abbassata durante la guerra, periodo nel quale esso divenne un simbolo di lusso sia negli Stati Uniti che in Europa, Germania compresa, viene considerato uno dei motivi che ne decretarono il successo per un periodo cos\u00ec lungo. Durante la guerra il profumo fu distribuito anche attraverso gli spacci militari dell'esercito statunitense (i Post Exchange), esentasse, e ci\u00f2 contribu\u00ec ad aumentarne la diffusione presso la classe media, a dispetto del carattere esclusivo e di lusso che Coco Chanel aveva voluto attribuirgli alla sua nascita.\nPer decine di anni \u00e8 stato il profumo pi\u00f9 venduto in Francia, prima di perdere il suo primato nel 2011, superato da \"J'adore\" di Parfums Christian Dior.\nConfezione.\nLa confezione era una semplice bottiglia da farmacia trasparente, in vetro pregiato o, per i clienti pi\u00f9 importanti, in cristallo, con un'etichetta minimale bianca e nera. Seguendo la nascente tendenza ad utilizzare flaconi in stile modernista, si differenziava dalle tradizionali ed elaborate boccette di profumo riccamente decorate come quelle, all'epoca molto apprezzate, della cristalleria Baccarat e di Ren\u00e9 Lalique. La prima bottiglietta prodotta nel 1919 era pi\u00f9 piccola e pi\u00f9 arrotondata rispetto a quella conosciuta oggi, la cui produzione inizi\u00f2 solo nel 1924. Il flacone originale infatti si era rivelato troppo fragile e fu sostituito da uno pi\u00f9 squadrato, che negli anni successivi rimase praticamente invariato.\nAl contrario il tappo nel corso degli anni \u00e8 stato oggetto di numerose modifiche. Il tappo originale era di vetro. Al suo posto venne istituito un tappo ottagonale nel 1924, pi\u00f9 consono al nuovo design della bottiglia. Nel 1950 fu dato al tappo un taglio maggiormente smussato ed una silhouette pi\u00f9 voluminosa. Nel 1970 il tappo \u00e8 diventato ancora pi\u00f9 grande, ma nel 1986 le sue dimensioni si sono ridotte per rendere pi\u00f9 armoniose le proporzioni dell'intera bottiglia.\nPer l'etichetta fu scelto un carattere senza grazie tipico del design d'avanguardia dell'epoca, mentre il logo della casa Chanel venne stampato sul tappo del flacone fin dal 1921.\nIl flacone di \"Chanel No. 5\", nel corso degli anni, \u00e8 diventato un oggetto talmente identificabile che Andy Warhol decise di commemorare il suo stato di icona a met\u00e0 degli anni ottanta con l'opera pop art intitolata \"Ads: Chanel\", una serie di serigrafie ispirate a pubblicit\u00e0 del profumo apparse fra il 1954 e il 1956.\nPubblicit\u00e0.\nDal 1921 al 1924 Il profumo fu venduto all'interno delle boutique di Coco e non fu pubblicizzato in alcun modo, affidando il proprio successo esclusivamente al passaparola. Le prime immagini di \"No. 5\" si devono all'illustratore francese Sem (pseudonimo di Georges Goursat) che, dopo aver dedicato a Coco alcune caricature sui giornali, gi\u00e0 nel 1921 riconosceva il successo del profumo della stilista in uno schizzo erroneamente considerato la sua prima pubblicit\u00e0, raffigurante una maschietta al di sotto di un grande flacone di profumo. Nel 1923 Sem pubblic\u00f2 una seconda vignetta satirica che ritraeva la stilista nel suo atelier, un quadretto racchiuso nel profilo del flacone di \"No. 5\".\nLa prima vera e propria pubblicit\u00e0 nota del profumo risale al 16 dicembre 1924 e usc\u00ec sul New York Times a nome del centro commerciale Bonwit Teller, avente allora sede sulla lussuosa Quinta Strada. La strategia di promozione de \"Les Parfums Chanel\" rest\u00f2 scarna e indefinita fino al 1934, quando decise di promuovere \"No. 5\" come il profumo per eccellenza della casa, a discapito delle altre fragranze prodotte e che avevano ottenuto minor successo, con una pubblicit\u00e0 uscita il 10 giugno sempre sul New York Times. Arrivati all'epoca della guerra, il profumo aveva ottenuto un successo tale fra le classi abbienti e come status symbol per quelle medie, che i soldati americani a Parigi facevano file di ore per portarsi a casa un flacone che ricordasse loro l'idea dell'eleganza e del lusso europei.\nDopo la guerra, la pi\u00f9 grande testimonial della fragranza \u00e8 stata Marilyn Monroe. Durante un'intervista nel 1952, l'attrice dichiar\u00f2:\nQuesta frase, che nel corso degli anni sarebbe stata riportata in numerose varianti, fu poi utilizzata sulla locandina pubblicitaria del profumo nel 1955, corredata da una foto della Monroe scattata nello stesso anno da Ed Feingersh.\nAltre celebri testimonial del profumo furono Catherine Deneuve, Ali MacGraw, Lauren Hutton, Jean Shrimpton, Carole Bouquet, Nicole Kidman e Audrey Tautou. La stessa Coco Chanel prest\u00f2 la propria immagine per una pubblicit\u00e0 su \"Harper's Bazaar\".\nDurante gli anni settanta il profumo viene pubblicizzato tramite una serie di spot televisivi diretti da Helmut Newton che vedono come protagonista Catherine Deneuve.\nTra la fine degli anni settanta e i primi anni novanta, il regista britannico Ridley Scott firm\u00f2 diversi spot pubblicitari per Chanel n\u00ba 5. Tra questi: \"La Piscine\" (1979), \"L'invitation au r\u00eave\" (1982), \"Monuments\" (1986) e \"La Star\" (1990). Gli ultimi due ebbero Carole Bouquet come testimonial.\nNel 1993 sempre Carole Bouquet apparve in un nuovo spot diretto da Bettina Rheims intitolato \"Sentiment Troublant\", in cui l'attrice francese recita un famoso monologo tratto dal film \"Gilda\" del 1946.\nNel 1998 lo spot per \"Chanel N\u00ba 5\" intitolato \"Le Chaperon rouge\", ideato da Jacques Helleu (direttore artistico di Chanel) fu diretto da Luc Besson, usa come figura la modella Estella Warren che interpreta una moderna Cappuccetto Rosso ammansitrice del lupo, con la Tour Eiffel sullo sfondo. Milo Manara ne ha disegnato lo storyboard e Patrice Garcia le scenografie, realizzate in uno studio di Cinecitt\u00e0. Il lupo in realt\u00e0 era un esemplare di cane lupo di Saarloos di colore grigio scuro e la sua musica \u00e8 un brano di Danny Elfman tratto dalla colonna sonora del film \"Edward mani di forbice\".\nUna successiva campagna pubblicitaria, intitolata \"Eau de Premi\u00e8re\", ha utilizzato l'attrice Nicole Kidman, vestita con un abito nero scollato sulla schiena disegnato da Karl Lagerfeld, su cui appare un medaglione (composto da 687 diamanti) con il logo dell'essenza. La Kidman interpretava l'\"attrice pi\u00f9 famosa al mondo\". Lo spot \u00e8 andato in onda per la prima volta in Italia il 6 dicembre 2004, preannunciato per settimane da cortissimi frammenti dello spot integrale. Lo spot diretto da Baz Luhrmann ed utilizzante la medesima ambientazione del film \"Moulin Rouge!\" \u00e8 stato girato presso i Fox Studios di Sydney, fra il 19 ed il 23 dicembre 2003. La musica che accompagna lo spot \u00e8 \"Clair De Lune\" di Debussy, suonata dalla Sydney Symphony Orchestra diretta da Craig Armstrong. Al fianco di Nicole Kidman, l'attore brasiliano Rodrigo Santoro.\n\"Train de nuit\" \u00e8 la campagna pubblicitaria ideata da Jean-Pierre Jeunet, iniziata dal 5 maggio 2009 e con l'attrice Audrey Tautou, in un spot ambientato sull'Orient Express. La stessa attrice \u00e8 stata scelta dalla casa di moda Chanel per impersonare Coco Chanel nel film \"Coco avant Chanel - L'amore prima del mito\".\nNell'ottobre 2012 la maison Chanel ha diffuso una nuova campagna pubblicitaria che vede come protagonista l'attore americano Brad Pitt, il primo uomo a divenire il volto della fragranza. Lo spot, diretto da Joe Wright, \u00e8 stato molto criticato e si \u00e8 rivelato un flop. Nello stesso mese, la maison ottiene la registrazione vocale di un'intervista a Marilyn Monroe in cui per la prima volta vengono citate le famose due gocce di Chanel N\u00b05.\nA ottobre 2014 Baz Luhrmann collabora nuovamente con Chanel realizzando un mini-film per la campagna pubblicitaria di Chanel N\u00ba 5. Il mini-film \u00e8 interpretato dalla supermodella Gisele B\u00fcndchen e dall'attore olandese Michiel Huisman, accompagnato da una versione lenta e romantica di \"You're the One That I Want\", celebre brano di \"Grease\" interpretato dal cantante statunitense Lo-Fang.\nNell'ottobre 2016 la campagna pubblicitaria per \"Chanel N\u00b05 L'Eau\", diretta da Johan Renck, vede come protagonista la giovane modella e attrice Lily-Rose Depp. Lo spot gioca sui paradossi: la modella interpreta una ragazza misteriosa ed eclettica che \u00e8 allo stesso tempo notte e giorno, domande e risposte, controllo e accesso, artista e musa, vulnerabile e invincibile, ribelle e creativa: \u00abMi conosci, e non mi conosci\u00bb, proprio come la fragranza. La pubblicit\u00e0 porta la firma del fotografo Karim Sadli, mentre la colonna sonora \u00e8 stata creata apposta per lo spot da Krister Linder."}
{"id": "237382", "revid": "125371920", "url": "https://it.wikipedia.org/wiki?curid=237382", "title": "Post fata resurgo", "text": "Post fata resurgo \u00e8 una locuzione latina, che tradotta letteralmente significa \"dopo la morte mi rialzo\"; si usa per esprimere fiducia nella propria capacit\u00e0 di risollevarsi dalle disavventure e di vincere le avversit\u00e0 del destino.\n\u00c8 il motto della Fenice, mitico uccello sacro agli antichi egizi. \nSi trova riprodotto nello stemma dei comuni di Torre del Greco, Castellammare di Stabia,Belpasso, Formia, Alezio, Zocca e Suzzara. \nNello stile familiare lo fa proprio, nella corrispondenza epistolare, chi ha conservato a lungo il silenzio con la persona cui scrive: esordisce \"Post fata resurgo\" chi vuol dire \"Finalmente mi faccio vivo!\".\nLo si trova anche sul rovescio di una medaglia commemorativa della ricostruzione del Campanile di San Marco."}
{"id": "237384", "revid": "729019", "url": "https://it.wikipedia.org/wiki?curid=237384", "title": "Malattia di von Willebrand", "text": "La malattia di von Willebrand \u00e8 una disfunzione genetica autosomica dominante caratterizzata da emorragie spontanee a carico delle membrane mucose, eccessivo sanguinamento a seguito di ferita o menorragia. Prende il nome dal medico finlandese Erik Adolf von Willebrand che per primo la osserv\u00f2.\n\u00c8 caratterizzata da ridotti livelli del fattore di von Willebrand circolante, o una sua ridotta attivit\u00e0. Il fattore \u00e8 codificato da un gene localizzato sul Cromosoma 12. Questo \u00e8 una proteina di produzione piastrinica che ha un fondamentale ruolo nella coagulazione.\n1\u00ba tipo.\nModesta riduzione del livello plasmatico del fattore vW a causa di un difetto nella \"liberazione\" della proteina dalle cellule endoteliali. Generalmente vi \u00e8 anche riduzione dell'attivit\u00e0 coagulante del fattore antiemofilico, o fattore VIII e del cofattore ristocetina. I livelli del fattore VIII, una proteina \"sierica\" procoagulante, possono essere ridotti nella malattia di von Willebrand perch\u00e9 il fattore vW stabilizza il fattore VIII. Cos\u00ec i pazienti presentano un difetto costituito da un'alterazione della funzione piastrinica e della via intrinseca della coagulazione. Comunque gli effetti della mancanza del fattore VIII (emofilia), quali emoartrosi, sono rari.\n3\u00ba tipo.\nForma grave, recessiva, determinata dalla ridotta \"sintesi\" (cfr. tipo I) di vW da parte delle cellule endoteliali.\nPseudo vWD.\nSindrome di tipo piastrinico: il difetto consiste nell'iperattivit\u00e0 del recettore piastrinico Ib."}
{"id": "237389", "revid": "767487", "url": "https://it.wikipedia.org/wiki?curid=237389", "title": "Pulsate et aperietur vobis", "text": "Pulsate et aperietur vobis \u00e8 una locuzione latina, che tradotta letteralmente significa \"bussate e vi sar\u00e0 aperto\".\nNel Vangelo sono riportate queste parole per far comprendere la costanza e l'insistenza che deve avere la preghiera per ottenere quello che domanda. Nello stile popolare significa che per vincere le difficolt\u00e0 bisogna insistere e perseverare; equivale al detto latino: \"gutta cavat lapidem, consumitur anulus usu\"."}
{"id": "237393", "revid": "767487", "url": "https://it.wikipedia.org/wiki?curid=237393", "title": "White Lilies Island", "text": "White Lilies Island \u00e8 il secondo album in studio della cantante australiana Natalie Imbruglia, pubblicato in Europa e Australia il 5 novembre 2001 e in America il 5 marzo 2002."}
{"id": "237397", "revid": "115971121", "url": "https://it.wikipedia.org/wiki?curid=237397", "title": "Punica fides", "text": "La locuzione latina Punica fides, tradotta letteralmente, significa \"fedelt\u00e0 cartaginese\".\nIl termine si basa sul nome con cui i romani chiamavano i cartaginesi, \"poeni\", cio\u00e8 puni, il quale deriva a sua volta dal greco (\"phoinikes\"), cio\u00e8 fenici (dai quali i cartaginesi discendevano).\nNella cultura romana antica questo termine era sinonimo di non mantenere la parola, di mala fede, di fedelt\u00e0 ambigua e sospetta. Infatti i Romani consideravano i Cartaginesi, loro acerrimi nemici, infidi e ingannatori.\nIn realt\u00e0 questa espressione non era la realt\u00e0 assoluta, ma era molto condizionata dal patriottismo e dalla propaganda interni di Roma, sia durante il periodo delle guerre puniche che successivamente.\nCartagine era vista come il nemico per eccellenza dai romani, soprattutto durante la Seconda guerra punica in cui le truppe di Annibale sconfissero per quattro volte consecutive Roma e fecero temere un assedio dell'Urbe, generando cos\u00ec forti sentimenti di revanscismo nella popolazione che sarebbero perdurati a lungo.\nPer queste ostilit\u00e0 i nemici cartaginesi venivano cos\u00ec spesso dipinti in maniera empia e negativa. Poich\u00e9 della civilt\u00e0 cartaginese non sono rimaste tracce, dato che la citt\u00e0 venne distrutta dopo la Terza guerra punica, sono pervenute a noi poche fonti su di loro, inevitabilmente filtrate dall'ottica dei vincitori, i romani, che non potevano essere indulgenti nel descrivere la citt\u00e0 contro la quale vennero consumati anni di guerra e innumerevoli vite.\nCi\u00f2 sfoci\u00f2 inoltre in una certa propaganda di tipo nazionalistico, esaltando le virt\u00f9 e le qualit\u00e0 dei romani in opposizione ai difetti e alle meschinit\u00e0 che attribuivano al nemico, in questo caso Cartagine.\nAnche fra gli storiografi non-romani le testimonianze sulla cultura cartaginese sono spesso in disaccordo.\nAddirittura in alcuni casi furono invece i romani che violarono i patti stipulati coi cartaginesi. Ad esempio la Prima guerra punica scoppi\u00f2 dopo che i romani accorsero in aiuto dei briganti mercenari Mamertini di Messina, occupata dai cartaginesi, nonostante esistesse un trattato che delimitava le sfere d'influenza delle due grandi citt\u00e0, imponendo ai romani di non sbarcare in Sicilia e di non interferire con gli affari cartaginesi, che a loro volta rinunciavano a pretese sull'Italia ed inviarono aiuti a Roma nella guerra contro Pirro in funzione anti-greca.\nInoltre alla fine della guerra Roma approfitt\u00f2 dell'instabilit\u00e0 interna di Cartagine, impegnata nella rivolta dei mercenari, per occupare con la forza le isole di Sardegna e di Corsica, nonostante la tregua.\nFra gli storici antichi le testimonianze giunte a noi sono spesso in disaccordo fra di loro. Fra di essi, Polibio e Plutarco tracciano il ritratto pi\u00f9 negativo dei cartaginesi, definendoli servili e immorali, mentre Aristotele ne elogiava il sistema politico e l'onest\u00e0 mercantile e alcuni frammenti di Magone esprimono pareri positivi sulla cultura cartaginese."}
{"id": "237398", "revid": "125963903", "url": "https://it.wikipedia.org/wiki?curid=237398", "title": "Mogol", "text": "Tra i pi\u00f9 conosciuti e rappresentativi autori di testi italiani, Mogol \u00e8 conosciuto e ricordato soprattutto per il lungo e fortunato sodalizio artistico con Lucio Battisti, sebbene il suo contributo alla musica leggera italiana sia di respiro pi\u00f9 largo, fin dai primi anni sessanta. Hanno inciso canzoni da lui scritte o tradotte, fra gli altri, Caterina Caselli (\"Perdono\", \"Cento giorni\", \"Sono bugiarda\", \"Il volto della vita\"), i Dik Dik (\"Sognando la California,\" \"Senza luce\", \"Il primo giorno di primavera\"), l'Equipe 84 (\"Io ho in mente te\", \"Nel ristorante di Alice\", \"Un angelo blu\"), Fausto Leali (\"A chi\"), The Rokes (\"Che colpa abbiamo noi\", \"\u00c8 la pioggia che va\"), Bobby Solo (\"Se piangi, se ridi\", \"Una lacrima sul viso\"), Little Tony (\"La spada nel cuore\", \"Rider\u00e0\"), Mango (\"Oro\", \"Come Monna Lisa\", \"Mediterraneo\"), Riccardo Cocciante (\"Celeste nostalgia\", \"Un nuovo amico\", \"Se stiamo insieme\") e i New Trolls (\"America O.K.\").\nNato come Giulio Rapetti, il 30 novembre 2006 \u00e8 stato autorizzato con decreto del Ministro dell'Interno ad aggiungere al proprio cognome il suo celebre pseudonimo. Come ribadito nella sua recente autobiografia, non ama essere definito paroliere, bens\u00ec preferisce definirsi autore.\nBiografia.\nGli inizi.\nGiulio Rapetti \u00e8 nato nel 1936 a Milano ed \u00e8 figlio di Mariano Rapetti, un importante dirigente della casa editrice musicale Ricordi, poi nominato direttore della Ricordi Radio Record o RRR, cio\u00e8 il ramo delle edizioni musicali di musica leggera, da cui nacque nel 1958 la Dischi Ricordi; Mariano, con lo pseudonimo di Calibi, fu a sua volta un paroliere di successo negli anni cinquanta. \nDurante la seconda guerra mondiale la famiglia, insieme al piccolo Giulio, si rifugi\u00f2 nel comune di Carugo, in provincia di Como (di cui Mogol \u00e8 cittadino onorario dal 2016). Tornati a Milano nel 1945, il giovane Giulio termin\u00f2 gli studi ed entr\u00f2 nella Ricordi Radio Record come addetto alla pubblicizzazione delle edizioni. Dal 1990 si \u00e8 trasferito ad Avigliano Umbro (TR), nominato anche cittadino onorario nel 2018.\nIl nome d'arte.\nNel 1955, seguendo le orme del padre, cominci\u00f2 l'attivit\u00e0 di paroliere. Nel 1959, la SIAE scelse per lui lo pseudonimo artistico di \"Mogol\" all'interno in una rosa di 120 nomi precedentemente inventati a caso e proposti alla Societ\u00e0 da Giulio stesso. Il suo primo testo ufficiale, scritto insieme a Carlo Donida, fu la canzone \"Briciole di baci\" (1960), interpretato da Mina, ma il successo venne nel 1961, quando vinse il Festival di Sanremo con \"Al di l\u00e0\", scritta sempre insieme con Carlo Donida e interpretata da Luciano Tajoli e Betty Curtis.\nGli anni sessanta e l'incontro con Lucio Battisti.\nNel 1960, Mogol firm\u00f2 a suo nome, per la SIAE, le prime edizioni del brano \"Il cielo in una stanza\", scritto interamente da\nGino Paoli, all'epoca non ancora iscritto alla SIAE, e inizialmente interpretato solo da Mina.Nel 1961, Mogol partecip\u00f2 al testo della canzone \"Piccolo indiano\", con musica di Tony Renis, e proposta per lo Zecchino d'Oro; nello stesso anno, il 21 gennaio, spos\u00f2 Serenella, una disegnatrice di moda (a cui dedicher\u00e0 la canzone 29 settembre, giorno del suo compleanno).\nRitorn\u00f2 al Festival di Sanremo nel 1964, con \"Una lacrima sul viso\", con la quale il cantante Bobby Solo ottenne un grande successo.\nOltre a scrivere \"ex novo\" testi in italiano per moltissimi cantanti, Mogol fu impegnato nella traduzione dall'originale di parecchi successi inglesi e americani, tra i quali soprattutto colonne sonore di film, ma anche brani di Bob Dylan e David Bowie.Nel 1965 vi fu il primo incontro con un allora poco conosciuto Lucio Battisti, chitarrista de \"I Campioni\". Mogol contribu\u00ec ai suoi primi testi come, ad esempio, \"Dolce di giorno\", \"Luisa Rossi\" e \"Balla Linda\", nello stesso periodo cui affid\u00f2 il testo di \"29 settembre\" all'Equipe 84, che nell'LP Stereoequipe presentava anche \"Nel cuore, nell'anima\", sempre di Mogol e Battisti, e \"Un Angelo Blu\", che Mogol tradusse da \"I Can't Let Maggie Go\" di Pete Dello. (Battisti reinterpret\u00f2 \"29 settembre\" due anni dopo.) La moda di tradurre le canzoni anglo-americane in italiano lo port\u00f2 a impegnarsi anche come traduttore; ad esempio, per il brano \"Sognando la California\", versione italiana di \"California Dreamin\"' degli americani The Mamas &amp; the Papas, e con \"Senza luce\", versione italiana di \"A Whiter Shade of Pale\" dei Procol Harum, il cui testo in italiano \u00e8 stato scritto da Mogol e che sono state portate dai Dik Dik a un enorme successo di vendite.\nGli anni settanta.\nIl sodalizio Mogol-Battisti si consolid\u00f2 sul finire degli anni sessanta. Gi\u00e0 nel 1966 Mogol convinse Battisti a cantare da s\u00e9 le sue canzoni: l'intuizione di Mogol, che dovette superare resistenze della Ricordi, si rivel\u00f2 felice, poich\u00e9 Battisti, dopo inizi incerti, esord\u00ec al grande pubblico al Festival di Sanremo 1969, con la canzone \"Un'avventura\", cui segu\u00ec l'album \"Lucio Battisti\". Nello stesso anno, Mogol lasci\u00f2 l'etichetta discografica per entrare nella neonata Numero Uno per le cui edizioni musicali \"Acqua azzurra\" Mogol e Battisti acquisirono delle quote. La Numero Uno raccolse sotto la sua egida celebri cantautori italiani, compresa la stessa band musicale di Battisti, i Formula 3 (scioltisi nel 1974 e poi ritornati nel 1990). La svolta storica della coppia si ebbe nel giugno 1970, quando intrapresero un viaggio a cavallo nella natura del paesaggio italiano, partendo da Milano, passando per Sarzana e La Spezia, e finendo a Roma. L'ottobre dello stesso anno usc\u00ec la canzone \"Emozioni\", seguita, nel corso degli anni Settanta, da brani quali \"Il mio canto libero\", \"Una donna per amico\", \"Ancora tu\", \"S\u00ec, viaggiare\", \"Con il nastro rosa\" e molti altri, diventati i pi\u00f9 conosciuti tra i brani interpretati da Battisti e considerati pietre miliari della musica leggera italiana.\nGli anni ottanta e novanta.\nA causa di mancati accordi sui proventi dei loro successi, l'unione artistica tra Battisti e Mogol termin\u00f2 nel 1980, dopo circa 15 anni; da allora Battisti affid\u00f2 i propri testi a sua moglie Grazia Letizia Veronese, in arte Velezia, e a Pasquale Panella.\nNel 1980 Mogol inizia una collaborazione con Riccardo Cocciante, per il quale scrisse, tra gli altri, i testi di \"Cervo a primavera\", \"Celeste nostalgia\", e di \"Se stiamo insieme\", canzone vincitrice del Festival di Sanremo 1991.\nNel 1985 collabor\u00f2 con l'emergente Zucchero Fornaciari (diventato nel giro di pochi anni uno dei principali esponenti del blues in Italia), per il quale scrisse i testi di diversi brani contenuti in \"Zucchero &amp; The Randy Jackson Band\".\nSempre negli anni ottanta Mogol intraprese una prolifica collaborazione con Mango, con il quale compose canzoni di successo come \"Oro\", \"Nella mia citt\u00e0\", \"Mediterraneo\" e \"Come Monna Lisa\". Dopo un esordio poco fortunato, Mango era in procinto di abbandonare il mondo della musica e Mogol s'interess\u00f2 a un suo provino, ignorato dai discografici, che fu determinante per rilanciare la sua carriera.\nMogol ebbe anche un sodalizio artistico con Gianni Bella, con il quale ha scritto, tra le altre, \"Nell'aria\", \"Il patto\", \"L'ultima poesia\" e \"Senza un briciolo di testa\" (terza a Sanremo 1986), interpretate da Marcella Bella. Sul finire degli anni Novanta, Mogol diventa, a partire da \"Io non so parlar d'amore\" (1999), l'autore di molti dei testi delle canzoni di Adriano Celentano, molte delle cui musiche sono dello stesso Gianni Bella. Tra le canzoni incluse nell'album \"Io non so parlar d'amore\", c'\u00e8 anche \"L'arcobaleno\", canzone dedicata a Battisti, scomparso improvvisamente l'anno precedente, che di Celentano fu buon amico.\nDa segnalare anche la sua collaborazione con Umberto Tozzi per l'album \"Aria e cielo\" del 1997.\nNel luglio 1998 ha ricevuto ad Aulla (Ms), da Fernanda Pivano, il Premio Lunezia alla carriera.\nMogol fu uno dei pochi partecipanti alle esequie, tenutesi in forma privata, di Battisti, nel settembre 1998, a Molteno (provincia di Lecco).\nL'attivit\u00e0 di solidariet\u00e0.\nMogol \u00e8 anche noto per aver dato vita alla Nazionale italiana cantanti, costituita nel 1975 assieme a Gianni Morandi, Paolo Mengoli e Claudio Baglioni, che disputa incontri a scopo benefico in tutta Italia, e con la quale ha disputato 279 partite e segnato 33 gol (dato aggiornato alla Partita del cuore del 12 maggio 2008 disputatasi allo Stadio Olimpico di Roma).\nNel 1992 Mogol ha fondato, a Toscolano, nel comune di Avigliano Umbro (Terni), il Centro Europeo di Toscolano (CET), un'associazione non-profit che funge da scuola per autori, musicisti e cantanti. I giovani cantanti ammessi al Festival di Sanremo usano far precedere l'esibizione sul palco del Teatro Ariston da una sorta di \"ritiro\" di natura artistica presso la struttura di Mogol. Dal 2007, il CET ospita anche dei corsi estivi, della durata di tre giorni, per gli artisti che passano le prime selezioni del Tour Music Fest, un concorso canoro nazionale, che si rivolge prevalentemente ai cantanti. Durante il corso si alternano lezioni di tecnica vocale, interpretazione e presenza scenica, al fine di migliorare l'esibizione che permetter\u00e0 l'accesso alla fase successiva del contest.\nGli anni duemila e duemiladieci.\nNel 2005, Mogol cominci\u00f2 a scrivere un brano intitolato \"Musica e speranza\" con Gigi D'Alessio per la partecipazione al Festival di Sanremo di Gigi Finizio. Successivamente, sempre con D'Alessio, firm\u00f2 la canzone presentata a Sanremo da Anna Tatangelo \"Essere una donna\". Nel 2006, Mogol partecip\u00f2 all'album di D'Alessio, nel quale \u00e8 autore dei testi di 4 brani (\"Un cuore malato\", \"Apri le braccia\", \"Una volta nella vita\", \"Nome cognome indirizzo e cellulare\"). Nel 2007 Mogol e D'Alessio continuarono la collaborazione scrivendo la canzone \"Bambina\". Nel 2009 usc\u00ec MogolAudio2, un album contenente dieci canzoni con testi scritti da Mogol e musiche e arrangiamenti del gruppo musicale Audio2, il cui cantante Giovanni Donzelli ha una voce molto simile a quella di Lucio Battisti, e il cui album ottenne il disco d'oro. Nel 2011 Mogol fu tra le presenze fisse in giuria del talent show di Canale 5 \"Io canto\". Lo stesso anno decise di collaborare con i BTwins, scrivendo \"Brilli\", una ballata melodica contenuta all'interno del loro primo album, musicata da Luca Sala e arrangiata da Francesco Musacco. Fu poi seguita da \"Rio\", colonna sonora del film omonimo distribuito in Italia dalla 20th Century Fox. Nel 2012 scrisse l'inno ufficiale della Lega Pro La nostra canzone, musicata da Oscar Prudente e cantata anche questa dai BTwins.\nIl 5 luglio 2013 l'Universit\u00e0 degli Studi di Palermo gli conferisce una laurea magistrale \"Honoris causa\" in Teorie della comunicazione.\nIl 5 luglio 2014 gli \u00e8 stato conferito il Grand Prix Corallo Citt\u00e0 di Alghero per la musica.\nMogol, insieme con Gioni Barbera e Massimo Satta, cura la produzione artistica del CD \"Le canzoni di Mogol Battisti in versione rock New Era\" (uscito il 18 novembre 2014) che rivisita in chiave rock i maggiori successi nati dal sodalizio artistico con Battisti.\nNel 2015 ha scritto per Eros Ramazzotti la canzone \"Sbandando\", contenuta nell'album \"Perfetto\".\nIl 13 marzo 2016 l'autore \u00e8 stato omaggiato con la trasmissione-concerto \"Una serata bella per te, Mogol!\", in onda in prima serata su Rete 4, durante la quale i suoi brani pi\u00f9 noti sono stati reinterpretati da alcuni dei pi\u00f9 popolari cantanti italiani.\nIl 24 settembre e il 1\u00ba ottobre dello stesso anno viene celebrato con due serate-evento dal titolo \"Viva Mogol!\", trasmesse su Rai 1.\nNel settembre 2018 viene eletto all'unanimit\u00e0 Presidente del Consiglio di gestione della SIAE. Viene insignito dell'Ordine della Minerva presso l'Universit\u00e0 degli Studi \"Gabriele d'Annunzio\".\nNel 2018 compare nel docufilm \"Vinilici. Perch\u00e9 il vinile ama la musica\", intervistato da Nicola Iuppariello, a sottolineare l'importanza del riconoscimento del diritto d'autore nel settore musicale.\nIl 27 ottobre 2019, l'Associazione Italiana dei Professionisti per la tutela del Diritto d\u2019Autore (Pro.Di.Da) e il Centro Nazionale Studi Leopardiani, gli attribuiscono, a Recanati, il premio Giacomo Leopardi. Nell'ambito dello stesso evento la stessa Associazione Pro.Di.Da, formata dagli agenti mandatari della Siae, conferisce a Mogol l'iscrizione quale Socio Onorario.\nPremio Mogol.\nNel 2008 la regione Valle d'Aosta ha istituito un premio intitolato a Mogol per l'autore del miglior testo musicale in lingua italiana dell'anno. La Giuria \u00e8 presieduta da Mogol stesso.\nVita privata.\nMogol \u00e8 sposato con Daniela Gimmelli e ha quattro figli: tre avuti dalla prima moglie, Serena De Pedrini. Il quarto da una relazione con un'altra donna, Gabriella Marazzi.\nIl secondogenito Alfredo Rapetti, conosciuto artisticamente come \"Cheope\", \u00e8 anch'egli paroliere ed ha scritto testi, tra gli altri, per Laura Pausini, per Raf e per l'inno della ."}
{"id": "237399", "revid": "590", "url": "https://it.wikipedia.org/wiki?curid=237399", "title": "Doppio diesis", "text": ""}
{"id": "237400", "revid": "590", "url": "https://it.wikipedia.org/wiki?curid=237400", "title": "Doppio bemolle", "text": ""}
{"id": "237401", "revid": "105268964", "url": "https://it.wikipedia.org/wiki?curid=237401", "title": "Pax tibi", "text": "Pax tibi \u00e8 una locuzione latina, che tradotta letteralmente significa \"pace a te\".\nSono le prime due parole della frase che compare nello stemma di Venezia su un libro che il leone di san Marco tiene aperto con una zampa. Il primo santo patrono di Venezia fu san Teodoro, ma nell'anno 828 san Marco ne prese il posto dopo che due mercanti, Buono da Malamocco e Rustico da Torcello, ne trafugarono il corpo dalla citt\u00e0 di Alessandria. Il salvataggio delle spoglie del santo trov\u00f2 giustificazione con una leggenda secondo la quale un angelo indic\u00f2 all'evangelista Marco, approdato sulle isole della laguna mentre navigava da Aquileia a Ravenna, il luogo del suo riposo eterno, dicendogli: \u00ab\"Pax tibi Marce Evangelista meus, hic requiescet corpus tuum\"\u00bb (pace a te o Marco, mio Evangelista, qui riposer\u00e0 il tuo corpo)."}
{"id": "237404", "revid": "633110", "url": "https://it.wikipedia.org/wiki?curid=237404", "title": "USS Wasp (CV-18)", "text": "L\u2019USS \"Wasp\" (CV/CVA/CVS-18) era una portaerei degli Stati Uniti d'America della classe Essex. Nell'ottobre 1952 le venne assegnato il nuovo numero di identificazione CVA-18\nAll'atto della posa in chiglia, avvenuta il 18 marzo 1942 presso il cantiere navale della \"Bethlehem Steel Corporation\" di Quincy, Massachusetts, era previsto di nominarla \"Oriskany\". A causa dell'affondamento della USS Wasp (CV-7), avvenuto il 15 settembre 1942, venne deciso che la nave in costruzione assumesse la successione di quest'ultima. Il varo della nave avvenne il 17 agosto 1943, mentre l'assunzione in servizio avvenne il 24 novembre 1943.\nGuerra nell'Oceano Pacifico.\nImmediatamente la portaerei venne comandata in direzione Oceano Pacifico. Il 4 aprile 1944 la USS Wasp raggiunse Pearl Harbor. Dopo qualche escursione d'esercitazione venne assegnata al gruppo di portaerei veloci numero 58.6, sotto il comando del viceammiraglio Marc Andrew Mitscher. Insieme con le portaerei USS \"Essex\" e USS San Jacinto, la \"Wasp\" prese rotta verso le isole Marcus e Wake per assicurarle durante l'operazione programmata contro le isole Marianne.\nTerminata tale missione, la marina militare americana inizi\u00f2 con i preparativi per attaccare e sbarcare sulle isole Marianne. La \"Wasp\" venne allora assegnata al gruppo d'impegno numero 58.2, incaricato della invasione di Saipan. Nel tardo pomeriggio dell'11 giugno 1944, i piloti della portaerei operarono diversi attacchi sulle citt\u00e0 di Saipan e Tinian, durante i quali molteplici aerei giapponesi vennero distrutti, dato che non poterono lasciare le loro basi aeree. I bombardamenti delle isole continuarono per ulteriori tre giorni.\nDurante la successiva battaglia nel golfo delle Filippine, gli aerei della \"Wasp\" furono coinvolti nella famosa \"caccia al tacchino\" (battaglia denominata cos\u00ec sarcasticamente dai piloti americani che avevano dimostrato in maniera impressionante la loro supremazia aerea ottenendo un indice di abbattimento di circa 10 a 1 - da tradurre sostanzialmente in italiano come \"il tiro a segno\") durante la quale riuscirono ad affondare la portaerei giapponese \"Hiy\u014d\" e danneggiare gravemente le portaerei \"Ry\u016bh\u014d\", \"Jun'y\u014d\" e \"Zuikaku\", nonch\u00e9 ulteriori navi da guerra giapponesi.\nA settembre, la \"Wasp\" fu coinvolta nell'attacco delle isole Palau ed a ottobre agli attacchi su Okinawa, Formosa e le isole filippine. Anche durante la battaglia navale di Leyte assunse un importante ruolo. Infatti vennero formati tre gruppi di portaaerei, chiamate via radio con \"Taffy 1\", \"Taffy 2\" rispettivamente \"Taffy 3\". \"Taffy 3\" venne comandata dal contrammiraglio Clifton A. F. Sprague operante dalla USS Wasp. Dopo la vittoria contro la flotta giapponese, la \"Wasp\" rimase nei mari dell'Asia dell'Est e i suoi aerei volarono in missioni dal mare cinese fino alle isole Ry\u016bky\u016b a Nord.\nA febbraio e marzo 1945, la \"Wasp\" sostenne l'invasione di Iwo Jima nonch\u00e9 ulteriori attacchi verso il Giappone. Il 19 marzo venne centrata da una bomba, che cost\u00f2 la vita a parecchi membri dell'equipaggio. Terminati i lavori di riparazione, la nave pot\u00e9 partecipare agli ultimi attacchi verso il Giappone fin quando, a met\u00e0 agosto venne reso noto l'armistizio e la capitolazione del Giappone.\nVerso la fine di agosto 1945, venne colpita da un tifone che caus\u00f2 enormi danni nella parte anteriore della coperta di volo. Fu costretta a rientrare negli Stati Uniti per essere riparata completamente. Solo in seguito pot\u00e9 ritornare nelle acque dell'Oceano Pacifico per partecipare ai trasporti delle truppe vittoriose verso la patria. A febbraio 1947, la \"Wasp\" venne dimessa dal servizio.\nIl periodo della guerra fredda.\nNegli anni tra il 1947 ed il 1955 15 portaerei classe \"Essex\" e \"Ticonderoga\" vennero sottoposte ad un ammodernamento completo per ci\u00f2 che concerne la tecnica navale e di armamento. Cos\u00ec la \"Wasp\" venne portata verso la met\u00e0 del 1948 a New York per essere sottoposta a tali operazioni. A settembre del 1951 venne nuovamente messa in servizio.\nA novembre del 1951 la \"Wasp\" part\u00ec in direzione della flotta atlantica per partecipare a manovre militari minori. Dopo un'ulteriore permanenza a New York della durata di un mese, riprese rotta verso l'Oceano Atlantico.\nIl 26 aprile 1952 durante una manovra eseguita in vicinanza delle isole Azzorre, nel buio della notte la \"USS Wasp\" entr\u00f2 in collisione con il ricercatore di mine \"USS Hobson\", che si spezz\u00f2 immediatamente a causa della violenza dell'impatto. 176 membri dell'equipaggio della \"Hobson\" persero la vita, mentre 61 vennero tratti in salvo dalla \"Wasp\". La chiglia spezzata della \"Wasp\" dovette immediatamente essere riparata. In soli 10 giorni venne eseguita la sostituzione, dato che alla \"Wasp\" venne montata la chiglia della portaerei \"USS Hornet\". L'incidente fu una delle maggiori catastrofi della marina militare americana in un periodo non bellico.\nDopo questo incidente, la \"Wasp\" si diresse verso la flotta atlantica raggiungendo in seguito diversi porti nel mare Mediterraneo e nel Nord dell'Europa. Ad ottobre dello stesso anno gli venne assegnato il nuovo numero di servizio, cio\u00e8 CVA-18.\nIn seguito esegu\u00ec manovre militari nelle acque dell'Oceano Pacifico, terminate le quali nel 1953 venne nuovamente sottoposta ad ammodernamento. Durante tali lavori vennero montate, fra l'altro, coperte di volo ad angolo e catapulte idrauliche. Nel 1956 prese di nuovo rotta verso l'Oceano Pacifico.\nUna nuova ristrutturazione della nave, attrezzandola quale portaerei antisommergibili, comport\u00f2 l'assegnazione di un nuovo numero di servizio, cio\u00e8 CVS-18. Dal 1957, la \"Wasp\" venne nuovamente impegnata in missioni dell'Oceano Atlantico. Negli anni 1965 e 1966 fu la nave di soccorso e recupero per i voli nello spazio della NASA, pi\u00f9 precisamente per le missioni di Gemini 4, Gemini 6, Gemini 7, Gemini 9 e Gemini 12.\nNell'autunno del 1971 la \"Wasp\" partecip\u00f2 ad una ultima manovra militare preparandosi in seguito alla sua dimissione dal servizio, che avvenne definitivamente il 1\u00ba luglio 1972. A maggio del 1973 la nave venne venduta per essere smontata e demolita."}
{"id": "237406", "revid": "767487", "url": "https://it.wikipedia.org/wiki?curid=237406", "title": "Perinde ac cadaver", "text": "Perinde ac cadaver \u00e8 una locuzione latina che, tradotta letteralmente, significa \"allo stesso modo di un cadavere\".\nContesto storico.\nSant'Ignazio di Loyola pretese per gli appartenenti all'ordine religioso da lui fondato, quello della Compagnia di Ges\u00f9, un'obbedienza docile. Nelle Costituzioni della Compagnia di Ges\u00f9, al paragrafo 547, Sant'Ignazio prescrive: \u00ab [...] facciamo quanto ci sar\u00e0 comandato con molta prontezza, gaudio spirituale e perseveranza, persuadendoci che tutto ci\u00f2 \u00e8 giusto, e rinnegando con cieca obbedienza ogni parere e giudizio personale in contrario, in tutte le cose che il superiore ordina... Persuasi come siamo che chiunque vive sotto l'obbedienza si deve lasciar portare e reggere dalla Provvidenza, per mezzo del superiore, \"come se fosse un corpo morto\" (\"perinde ac cadaver\"), che si fa portare dovunque e trattare come pi\u00f9 piace\u00bb.\nSi noti che talvolta, nella pubblicistica o nella cultura popolare, l'espressione viene interpretata come \"[obbedienti] fino alla morte\"; in realt\u00e0 questa traduzione non \u00e8 rispettosa n\u00e9 del lessico latino (\"perinde ac\" introduce una comparazione, non un limite, un termine, come \"usque ad\"), n\u00e9 della spiritualit\u00e0 ignaziana (Ignazio in questo passaggio sottolineava la totale disponibilit\u00e0 del gesuita ad ogni comando ricevuto dai superiori, non la disponibilit\u00e0 al martirio)."}
{"id": "237407", "revid": "81094167", "url": "https://it.wikipedia.org/wiki?curid=237407", "title": "Plaudite cives", "text": "Plaudite cives! \u00e8 una locuzione latina, che tradotta letteralmente significa \"applaudite cittadini!\".\nLa \"claque\" esisteva gi\u00e0 nella Roma antica, ma, essendo un \"servizio\" per lo pi\u00f9 a pagamento, era riservata a chi poteva permettersela. Solo i poveri attori, poeti e istrioni al termine delle loro fatiche teatrali dovevano umiliarsi a richiedere \"all'inclito pubblico\" un riconoscimento alla loro fatica con l'invito: \"Plaudite, cives!\"\nA volte questa locuzione \u00e8 ironicamente utilizzata nel linguaggio comune, quando ci si sente ignorati nonostante le fatiche e l'impegno profuso."}
{"id": "237409", "revid": "729019", "url": "https://it.wikipedia.org/wiki?curid=237409", "title": "Plurima mortis imago", "text": "Plurima mortis imago \u00e8 una locuzione latina, che tradotta letteralmente significa \u00abi tanti aspetti della morte\u00bb.\nEnea continuando nel suo triste racconto a Didone ricorda l'ultima notte della citt\u00e0 di Troia messa a ferro e fuoco dai Greci. In ogni dove sangue e lacrime, corpi trafitti dalle spade e orrendamente mutilati: la morte quella notte si present\u00f2 sotto i suoi molteplici e pi\u00f9 disumani aspetti."}
{"id": "237411", "revid": "484362", "url": "https://it.wikipedia.org/wiki?curid=237411", "title": "Post mortem nihil est", "text": "Post mortem nihil est \u00e8 una locuzione latina, che tradotta alla lettera significa \"dopo la morte non esiste nulla\".\nL'autore, Lucio Anneo Seneca, la inserisce nella tragedia \"Le Troiane\" (atto II, v. 398-399) con lo scopo di indicare come la morte liberi gli uomini da ogni sofferenza e sia la soluzione di tutti i dolori (\"mors dolorum omnium exsolutio est\"); inoltre sostiene che la morte non \u00e8 n\u00e9 buona n\u00e9 cattiva ma neutrale, dal momento che riduce al nulla ogni cosa.\nIl secondo coro della tragedia recita testualmente: \"Post mortem nihil est, ipsaque mors nihil: velocis spatii meta novissima\" (dopo la morte non esiste nulla, la morte stessa \u00e8 il niente: l'ultima meta di una corsa rapida)."}
{"id": "237412", "revid": "33689", "url": "https://it.wikipedia.org/wiki?curid=237412", "title": "Bandiera gialla (programma radiofonico)", "text": "Bandiera gialla \u00e8 stata una trasmissione radiofonica italiana andata in onda nella seconda met\u00e0 degli anni sessanta sul Secondo Programma Rai (la prima trasmissione si ebbe il 16 ottobre 1965, ultima il 9 maggio 1970). Era dedicata alle novit\u00e0 mondiali della musica e destinata a un pubblico giovanile. A condurla erano Gianni Boncompagni e Renzo Arbore.\nLa prima ideazione del programma \u00e8 di Boncompagni, che propose il titolo \"Sound\" (\"suono\" in inglese), richiamando le origini angloamericane della musica giovane allora all'avanguardia. La dirigenza RAI, nella persona di Luciano Rispoli, pens\u00f2 di chiamarlo \"Bandiera gialla\" collegando tali generi musicali, all'epoca ancora pressoch\u00e9 banditi dalla radio italiana, al simbolo della quarantena per epidemia, appunto la bandiera gialla. Cos\u00ec il maestro Giulio Razzi, all'epoca direttore della Radio, accord\u00f2 il consenso alla messa in onda.\nSvolgimento.\nLa trasmissione andava in onda il sabato pomeriggio alle 17:40; veniva registrata nei giorni precedenti negli studi di via Asiago a Roma.\nOgni puntata presentava dodici canzoni, pubblicate di recente o ancora inedite sul mercato italiano. Venivano presentate tre alla volta e il pubblico - composto tutto da ragazzi - era chiamato a votare la migliore di ciascuna terna tramite delle bandierine gialle.\nLe quattro canzoni rimanenti andavano in finale. Il brano vincitore assoluto veniva proclamato \"Disco giallo\".\nIl pubblico era composto da 40 adolescenti, di cui i tre quarti erano ospiti fissi, selezionati fra i frequentatori della discoteca romana Piper Club e alcuni figli di dirigenti RAI; i rimanenti erano scelti di volta in volta tra gli aspiranti che si presentavano agli studi.\nSi trattava di un pubblico selezionato: i ragazzi non erano spettatori passivi, ma erano essi stessi i protagonisti dell'animazione gridando, cantando, e sebbene si trattasse di programma radiofonico, abbigliandosi alla moda beat e ballando. Alcuni dei ragazzi erano anche personaggi noti o lo divennero successivamente: Mita Medici, Giuliana Valci, Renato Zero, Loredana Bert\u00e8, Giancarlo Magalli, Valeria Ciangottini, Donatella Turri, Roberto D'Agostino, Carla Vistarini.\nLa sigla originaria, \"T-Bird\", era eseguita da Rocky Roberts accompagnato dal suo gruppo, gli Airedales (il brano \u00e8 stato poi inciso anche in \"cover\" dai New Dada di Maurizio Arcieri).\nFenomeno di costume.\nNella RAI di Ettore Bernabei, in una situazione di totale monopolio, \"Bandiera gialla\" diviene un fenomeno di costume e introduce scelte musicali totalmente nuove rispetto al gusto corrente, presentando novit\u00e0 discografiche provenienti soprattutto da Gran Bretagna e USA, senza tuttavia trascurare i gruppi e gli interpreti italiani dell'ondata beat. Solo in un anno i dischi presentati, selezionati dai due presentatori, furono 672. Il programma diede un'importante spinta promozionale ai brani presentati, spesso incentivandone la rapida pubblicazione in Italia, che altrimenti tendeva a tardare rispetto al mercato internazionale.\nIl nome della trasmissione ha ispirato il testo italiano dell'omonimo brano cantato da Gianni Pettenati, \"Bandiera gialla\", cover di \"The Pied Piper\" di Artie Kornfeld e Steve Duboff, e presentato esso stesso in gara nel 1966.\nSeguendo il successo di \"Bandiera gialla\" Arbore present\u00f2 verso la fine del 1966 un'altra trasmissione radiofonica dedicata alla musica giovane, \"Per voi giovani\".\nLa trasmissione ispir\u00f2 anche il film del 1967 \"I ragazzi di Bandiera Gialla\", musicarello diretto dal regista cinematografico Mariano Laurenti."}
{"id": "237413", "revid": "793215", "url": "https://it.wikipedia.org/wiki?curid=237413", "title": "Post scriptum", "text": "Un post scriptum (locuzione latina che tradotta letteralmente significa \"dopo la scritta\"), abbreviato in p.s. o poscritto, \u00e8 una breve aggiunta o un ultimo appunto, a conclusione di una lettera gi\u00e0 firmata o, pi\u00f9 in generale, di un qualunque messaggio scritto, inclusi SMS e posta elettronica.\nUso.\nIl testo del \"post scriptum\", di norma, \u00e8 preceduto dall'abbreviazione \"P.S.\"\nEsiste la possibilit\u00e0 di accodare eventuali ulteriori poscritti, generalmente indicati con gli acronimi P.S.S. (post-super-scriptum), P.P.S. (postquam-post-scriptum), P.P.P.S. (post-post-post-scriptum) e cos\u00ec via; tuttavia solo il primo viene generalmente utilizzato."}
{"id": "237415", "revid": "932277", "url": "https://it.wikipedia.org/wiki?curid=237415", "title": "Pro die", "text": "La locuzione latina Pro die, tradotta letteralmente, significa \"al giorno\".\nIl termine, per quanto ormai desueto, viene utilizzato ancora principalmente in ambito medico o farmaceutico, nelle ricette, per indicare quante volte \"al giorno\" dev'essere assunta una determinata medicina."}
{"id": "237416", "revid": "712828", "url": "https://it.wikipedia.org/wiki?curid=237416", "title": "Fridwulfa", "text": ""}
{"id": "237417", "revid": "1543377", "url": "https://it.wikipedia.org/wiki?curid=237417", "title": "Pro forma", "text": "La locuzione latina pro forma, che in latino significa \"per la forma\"\",\" indica qualcosa fatto per formalit\u00e0 o per salvare le apparenze.In ambito commerciale, si usa un documento chiamato \"fattura pro forma\", in quanto non obbliga chi la emette ad adempiere gli obblighi legali che una reale fattura comporterebbe."}
{"id": "237419", "revid": "37401", "url": "https://it.wikipedia.org/wiki?curid=237419", "title": "Guido Ceronetti", "text": "Biografia.\nGuido Ceronetti nacque a Torino, anche se talvolta viene indicato erroneamente Andezeno (paese di origine della famiglia Ceronetti) come luogo di nascita. Uomo di vasta erudizione e di sensibilit\u00e0 umanistica, cominci\u00f2 a collaborare nel 1945 con vari giornali; la sua presenza sul quotidiano \"La Stampa\" ebbe inizio nel 1972.\nTra le sue opere pi\u00f9 significative, scritte in uno stile tra aforistico, memorialistico, filosofico e satirico, vanno ricordate le prose di \"Un viaggio in Italia\" e \"Albergo Italia\" (\"due moderne descrizioni, moderne e direi dantesche, da cui vien fuori tutto l'orrore del disastro italiano\", secondo Raffaele La Capria), e le raccolte di aforismi e riflessioni \"Il silenzio del corpo\" e \"Pensieri del t\u00e8\". Di rilievo la sua attivit\u00e0 di traduttore, sia dal latino (Marziale, Catullo, Giovenale, Orazio) sia dall'antico ebraico (\"Salmi\", \"Qoh\u00e8let\", \"Cantico dei Cantici\", \"Libro di Giobbe\" e \"Libro di Isaia\"), nonch\u00e9 di poesia moderna (in particolare Konstantinos Kavafis). \nNel 1968 spos\u00f2 Erica Tedeschi, figlia di Giuliana Fiorentino Tedeschi (scrittrice e superstite ebrea dell'Olocausto); si separarono nel 1982, pur non divorziando mai.\nInsieme alla moglie nel 1970 diede vita al Teatro dei Sensibili, allestendo in casa spettacoli di marionette. \"Le sue marionette esordivano su un piccolo palcoscenico, nel tinello di casa Ceronetti, ad Albano Laziale. Si consumavano t\u00e8, biscottini (i crumiri di Casale) e mele cotte.\" Nel corso degli anni vi assisterono personalit\u00e0 quali Eugenio Montale, Guido Piovene, Natalia Ginzburg, Luis Bu\u00f1uel e Federico Fellini. A partire dal 1985, con la rappresentazione de \"La iena di San Giorgio\", il Teatro dei Sensibili divenne pubblico e itinerante.\nIn \"Difesa della Luna, e altri argomenti di miseria terrestre\" (1971), suo saggio d'esordio con la Rusconi, critic\u00f2 il programma spaziale americano da prospettive originali e poetiche (nel 2015 analogamente fece con l'astronauta Samantha Cristoforetti, in un breve e controverso articolo).\nNel 1981 Ceronetti introdusse in Italia le opere di E.M. Cioran, definendo lo scrittore \"squartatore misericordioso\"; a sua volta Cioran dedic\u00f2 a Ceronetti uno dei suoi \"Esercizi di ammirazione\". Ha pubblicato la maggioranza dei suoi libri presso la casa editrice Adelphi fondata dallo scrittore Roberto Calasso, suo amico ed estimatore.\nDel 1989 \u00e8 lo spettacolo \"La rivoluzione sconosciuta\" (in volume come raccolta di scritti uscito postumo nel 2019), un viaggio critico nella rivoluzione francese per il bicentenario tra i pensieri di alcuni scrittori come H\u00f6lderlin, Blake, de Maistre, Massignon, il taoismo, il catarismo, Bataille, lo gnosticismo, Bloy, Leopardi, C\u00e9line, Baudelaire, Calasso e Nostradamus.\nNel 1994 venne aperto, nell'Archivio Prezzolini della Biblioteca cantonale di Lugano, il \"fondo Guido Ceronetti\", da lui scherzosamente definito \"il fondo senza fondo\". Esso raccoglie infatti un materiale ricchissimo e vario: opere edite e inedite, manoscritti, quaderni di poesie e traduzioni, lettere, appunti su svariate discipline, soggetti cinematografici e radiofonici. Vi si trovano, inoltre, numerosi disegni di artisti (anche per il Teatro dei Sensibili), opere grafiche dello stesso Ceronetti, collage e cartoline. Con queste ultime fu allestita, nel 2000, la mostra intitolata \"Dalla buca del tempo: la cartolina racconta\". \nNel 2008 prese posizione a favore dell'eutanasia nel caso di Eluana Englaro, con la poesia \"La ballata dell'angelo ferito\", definendo gli anni di coma della donna \"17 anni di stupro\".\nDal 2009 fu beneficiario della legge Bacchelli, in quanto cittadino che ha \u00abillustrato la Patria\u00bb e \u00abversante in condizioni di necessit\u00e0 economica\u00bb Proposto dal controverso critico e politico Vittorio Sgarbi come senatore a vita a Giorgio Napolitano, declina subito l'invito.\nAttento alle tematiche ambientali, era noto per essere un acceso sostenitore del vegetarismo e dei diritti degli animali, e per una pratica di vita estremamente frugale, quasi da moderno anacoreta. \nDagli anni '90 alcuni suoi articoli sull'immigrazione (disse che ha \"un carattere preciso di invasione territoriale, premessa sicura di guerra sociale e religiosa\"), l'Islam e il Meridione (ma analoghe affermazioni di sapore pessimista e misantropico si trovano anche rivolte a citt\u00e0 del nord Italia), pubblicati sui quotidiani \"La Stampa\" e \"Il Foglio\", furono tacciati di razzismo, cos\u00ec come scalpore fecero alcune posizioni da lui espresse sull'omosessualit\u00e0 maschile, accusate di omofobia. In precedenza sull'argomento si era attirato gli strali dei cattolici per aver descritto don Bosco come un omosessuale represso.\nCome articolista, principalmente su \"La Stampa\" e il \"Corriere della Sera\", si occupava spesso di letteratura, arte, filosofia, costume e cronaca nera (ad esempio scrivendo sul caso del delitto di Novi Ligure o o su Marta Russo), analizzando il problema del male nel mondo odierno in una prospettiva gnostica; al contrario giudicava \"noiosi\" i processi di mafia.\nNotevoli discussioni suscit\u00f2, altres\u00ec, un suo intervento giornalistico a difesa del capitano delle SS Erich Priebke (che visit\u00f2 in carcere e con cui ebbe uno scambio epistolare), condannato all'ergastolo per la strage delle Fosse Ardeatine ma che secondo Ceronetti fu soltanto un mero funzionario esecutore, colpevole della \"miseria di non essere un santo\" (parafrasi del saggio di L\u00e9on Bloy \"La tristezza di non essere santi\"), e \u00abcreato Mostro delle Ardeatine, vittima di una giustizia dell'odio\u00bb. Allo stesso modo, pur esprimendo sempre la sua simpatia per gli ebrei e per Israele, per convinzioni personali e la sua parentela acquisita con Giuliana Tedeschi, defin\u00ec l'ergastolo inflitto a Rudolf Hess, al processo di Norimberga, come un \u00abcrimine politico\u00bb. La sua posizione anticonformista pro-Priebke e pro-Hess fece scandalo essendo l'autore un noto filosemita, con moglie e suocera (superstite di Auschwitz) ebree nonch\u00e9 convinto filoisraeliano (scrisse articoli di fuoco contro Khomeini e il terrorismo palestinese).\nNel 2012 fu insignito del premio \"Inquieto dell'anno\" a Finale Ligure.\nOstile al fascismo nella seconda guerra mondiale e al comunismo poi, ma anche diffidente delle forme della democrazia, non prese mai parte politica attiva, a parte un brevissimo periodo in cui ebbe la tessera del Partito Socialista dei Lavoratori Italiani fino al 2014, quando intervenne al congresso dei Radicali Italiani, movimento liberale e libertario, e altre volte ai microfoni di Radio Radicale (era amico di Marco Pannella), anche se si considerava un \"conservatore\" e patriota del Risorgimento (descrisse l'Italia come \"\u00abuna democrazia strangolata sul nascere da tre poteri con il verme totalitario, democristiano, comunista e sindacale\u00bb\"). Talvolta fu definito come un nichilista o un \"reazionario postmoderno\" (definizione che ha affermato per\u00f2 non essere la propria) e antimoderno.\nNel 2014 propose in un articolo su \"la Repubblica\", ispirandosi al fenomeno delle assistenti sessuali per disabili, l'istituzione di un \"servizio erotico volontario\" rivolto agli anziani senza che dovessero rivolgersi a prostitute, per evitare \"la barbarie di una vecchiaia senza sesso\".\nGuido Ceronetti fece uso di vari pseudonimi, tra i quali \"Mehmet Gayuk\", \"Il Filosofo ignoto\" (riferimento a Louis Claude de Saint-Martin, filosofo cos\u00ec chiamato), \"Ugone di Certoit\" (quasi l'anagramma di Guido Ceronetti) e \"Geremia Cassandri\".\nMor\u00ec nella sua casa di Cetona (Siena) a 91 anni, dopo un breve ricovero a causa di broncopolmonite. Come da disposizione testamentaria, dopo tre giorni e una cerimonia religiosa a Cetona, fu sepolto sulle colline tra Torino e il Monferrato, in una tomba a terra situata nel cimitero di Andezeno (Torino), il paese di origine dei genitori."}
{"id": "237421", "revid": "1545009", "url": "https://it.wikipedia.org/wiki?curid=237421", "title": "Winx", "text": ""}
{"id": "237422", "revid": "729019", "url": "https://it.wikipedia.org/wiki?curid=237422", "title": "Pro memoria", "text": "La locuzione latina Pro memoria, tradotta letteralmente, significa \"per la memoria, per ricordare\".\nAlla poca memoria o i troppi impegni viene in aiuto un appunto \"pro memoria\", normalmente scritto su un libriccino chiamato \"agenda\". Anche \"agenda\" \u00e8 parola latina che significa \"cose da fare\"."}
{"id": "237423", "revid": "125127821", "url": "https://it.wikipedia.org/wiki?curid=237423", "title": "Impero Tu'i Tonga", "text": "L'impero Tu'i Tonga fu un impero dell'Oceania basato a Tonga sull'isola di Tongatapu con capitale Mu'a. Al suo apogeo l'impero si estendeva da Niue a Tikopia ed aveva una sfera di influenza ancora maggiore.\nL'impero Tu'i Tonga inizi\u00f2 a formarsi nel 950 dopo il declino di Tu'i Manu'a a Samoa e di Tu'i Pulotu alle Figi.\nLa nascita dell'impero.\nTonga fu a lungo sottoposta alla pesante influenza di Tu'i Pulotu e specialmente di Tu'i Manu'a, il quale controllava una larga parte di Tonga stessa. Dopo numerose guerre particolarmente cruente, Tonga riusc\u00ec a liberarsi di ogni dominazione straniera. Si form\u00f2 cos\u00ec una dinastia che ebbe il titolo di Tu'i Tonga. Il primo Tu'i Tonga fu 'Aho'eitu, la cui madre discendeva da un'influente famiglia di origine samoana. Suo padre, Tangaloa 'Eitum\u00e2tupu'a, fu un capo religioso samoano. Per questo motivo, la dinastia fu sempre riconosciuta come incarnazione sia di un potere di carattere secolare che spirituale. Somiglianze di questo genere si possono riconoscere nel ruolo impersonato dai faraoni egiziani. La citt\u00e0 eletta a capitale del regno fu inizialmente Toloa, ma fu successivamente trasferita a Heketa sotto il regno del 9\u00b0 sovrano Tu'i Tonga.\nL'espansione (1200-1500).\nSotto il regno del 10\u00b0 Tu'i Tonga, Re Momo e di suo figlio Tu'it\u00e2tui (11\u00b0 Tu'i Tonga) l'impero si espanse fino a includere tutta Figi e parte di Samoa. L'impero continu\u00f2 a espandersi fino a includere tutta la parte Ovest e centrale della Polinesia, parte della Melanesia e la Micronesia. L'impero si espanse fino a raggiungere le dimensioni di pi\u00f9 di tre milioni di chilometri quadrati. Molte aree che non erano sotto il diretto controllo dell'impero furono costrette a pagare tributi. La capitale fu spostata sotto il figlio di Tu'it\u00e2tui alla pi\u00f9 conosciuta e prospera capitale della storia dell'impero, Mu'a.\nLa marina imperiale.\nIl successo dell'impero \u00e8 in larga misura attribuibile alla sua marina militare. Le navi di tipo pi\u00f9 comune, canoe per lunghe distanze solitamente dotate di vele quadrate, potevano trasportare fino a 100 uomini. Le navi pi\u00f9 notevoli furono la Tongafuesia, la '\u00e2kiheuho, la Lomipeau e la Taka'ip\u00f4mana. La potente marina consent\u00ec a Tonga di arricchirsi, favorendo intensi scambi commerciali e assicurando un massiccio flusso di tributi alla Tesoreria Reale.\nSpade di denti di squalo.\nNei domini dell'impero Tu'i Tonga come in gran parte dell'oceano Pacifico non esistevano giacimenti di ferro o bronzo, per questo motivo i tongani dovettero ingegnarsi nel fabbricare armi efficaci. Nel costruire le spade allora utilizzarono l'oggetto pi\u00f9 affilato che conoscevano, i denti di squalo. I denti venivano fissati su un bastone con corde fatte di fibre vegetali in modo da ottenere delle lame seghettate che potevano causare gravissime ferite.\nDinastia trilineare.\nDeclino dei Tu'i Tonga e due nuove dinastie.\nIl declino dei Tu'i Tonga inizi\u00f2 per le numerose guerre e per la pressione interna. In risposta furono creati i falef\u00e2 come consiglieri politici per l'impero. I falef\u00e2 ottennero inizialmente successi nel mantenere in carica la dinastia, ma le pressioni continuarono portando all'assassinio di numerosi capi. I pi\u00f9 notevoli furono Havea I, diciannovesimo Tu'i Tonga, Havea II ventiduesimo Tu'i Tonga, e Takalau, ventitreesimo tu'i Tonga, che rimasero noti per il loro governo dispotico. L'assassinio di Takalau intorno al 1740 port\u00f2 a una ristrutturazione dell'impero. I Tu'i Tonga furono relegati a ruoli puramente religiosi mentre la guida politica fu assunta da una nuova dinastia, i Tu'i Ha'atakalau. Il primo regnante con quel titolo fu Mo'ung\u00e2motu'a, il figlio maggiore di Takalau e dal fratello minore di Ka'ulufonua I, che divenne il titolare successivo del titolo di Tu'i Tonga. Questo sistema ebbe successo per pi\u00f9 di un secolo, ma analogamente alla dinastia Tu'i Tonga, la nuova dinastia ricadde sotto la crescente pressione interna ed esterna che port\u00f2 alla terza linea dinastica, Tu'i Kanokupolu. Durante questo periodo e i seguenti, l'impero divenne pi\u00f9 centralizzato e nel prosieguo perse molta della sua influenza. Nel 1600 l'impero fu espulso da Samoa dalla famiglia Malietoa.\nL'ascesa dei Tu'i Kanokupolu.\nL'istituzione della dinastia verso il 1610 avvenne sotto Ngata, che era il figlio del sesto \"Tu'i Ha'atakalaua\". Neanche questa nuova dinastia ha sostituito quelle precedenti, bens\u00ec infatti ha lottato con il \"Tu'i Ha'atakalaua\" per il controllo secolare. Il \"Tu'i Kanokupolu\" \u00e8 stato influenzato dalla politica di Samoa perch\u00e9 la madre del monarca era la figlia di \"Ama\", un capo importante di Samoa. Il risultato fu un sistema pi\u00f9 dialettico, che ha segnato l'inizio del processo di democratizzazione.\nLa guerra civile e la costituzione del 1875.\nNel 1799 il quattordicesimo \"Tu'i Kanokupolu\", Tuku'aho venne assassinato, causando in Tonga una guerra interna che \u00e8 durata per cinquanta anni. Taufa'\u00e2hau, diciannovesimo \"Tu'i Kanokupolu\", ne \u00e8 uscito vincitore nel 1845. Ha avuto il supporto della gente comune, a causa dell'introduzione delle leggi codificate. Innanzitutto il codice di Vava'u nel 1839. Il promulgare delle leggi \u00e8 stato usato da lui per fare diminuire l'autorit\u00e0 religiosa del \"Tu'i Tonga\" e per fare diminuire l'autorit\u00e0 dei capi potenti di \"Kanokupolu\". Ha unito il regno e nel 1875 ha stabilito un costituzione che ha assicurato il suo controllo del paese.\nDal 1875 sul trono Tongano si sono successi quattro tra re e regine:\nCultura.\nLa capitale dell'impero Mu'a fu fondata prima del 500 a.C. (l'anno di fondazione preciso \u00e8 sconosciuto).\nLe conoscenze circa la civilt\u00e0 di Tonga sono scarse, ma appare evidente che fossero grado di costruire un sofisticato sistema di canali e strade, cos\u00ec come piramidi e altre costruzioni in pietra di grandi dimensioni. \nIn epoca pi\u00f9 tarda, a causa delle inondazioni e dell'accresciuto livello delle acque, sembra che la capitale sia stata spostata nel sito di Nuku\u02bbalofa. Tra i monumenti pi\u00f9 famosi vi \u00e8 il Ha'amonga 'A Maui, edificato sotto Tu'itatui nel XIII secolo. I re e le regine di Tonga venivano seppelliti sotto grandi tumuli di pietra chiamati Langi."}
{"id": "237425", "revid": "1488961", "url": "https://it.wikipedia.org/wiki?curid=237425", "title": "Manifesto degli intellettuali fascisti", "text": "Il Manifesto degli intellettuali fascisti, pubblicato il 21 aprile 1925 sui principali quotidiani dell'epoca, fu il primo documento ideologico della parte della cultura italiana che ader\u00ec al regime fascista. Esso venne redatto da Giovanni Gentile.\nContiene una storia del fascismo dal 1919 al 1922, in cui si giustifica e si paragona lo squadrismo ed i movimenti della giovinezza alla Giovine Italia di Mazzini, sostiene che il fascismo fosse un movimento mirato al progresso e alla conciliazione fra stato e sindacati, risponde alle accuse di limitazione della libert\u00e0 di stampa sostenendo che anche gli stati pi\u00f9 liberali hanno limitato alcune libert\u00e0 quando fosse necessario, e sostiene che l'antifascismo fosse futile in quanto fra le due opposizioni nessuna avrebbe vinto, ma che l'instabilit\u00e0 politica avrebbe logorato i partiti esistenti e dato origine a nuove idee, nuovi programmi e partiti politici.\nStoria.\nIl primo Convegno degli istituti fascisti di cultura, organizzato a Bologna il 29 e 30 marzo 1925 da Franco Ciarlantini, responsabile dell\u2019Ufficio stampa e propaganda del Partito nazionale fascista, per meglio coordinare iniziative e attivit\u00e0 culturali del fascismo, promosse il \"Manifesto degli intellettuali fascisti agli intellettuali di tutte le Nazioni\", che venne redatto da Giovanni Gentile .\nFu pubblicato ne \"Il Popolo d'Italia\", organo del Partito Nazionale Fascista, e su quasi tutta la stampa italiana, il 21 aprile (Natale di Roma) dello stesso anno. Fu sottoscritto dagli intellettuali convenuti a Bologna e da molti altri che vi si aggiunsero.\nAlla base del testo una conferenza su \"Libert\u00e0 e liberalismo\" tenuta poco prima dal filosofo e ministro dell'Istruzione Giovanni Gentile. La segreteria del convegno comunic\u00f2 alla stampa l'adesione di duecentocinquanta intellettuali, tra i quali trentatr\u00e9 ebrei.\nIl \"Manifesto\", infatti, costituisce, da un lato, un tentativo di indicare le basi politico-culturali dell'ideologia fascista e, dall'altro, di giustificare, in chiave liberale, gli atti e gli atteggiamenti illiberali e violenti, operati del movimento fascista e proseguiti dal governo Mussolini.\nIn risposta al Manifesto di Gentile, Benedetto Croce - su invito di Giovanni Amendola - redasse il Manifesto degli intellettuali antifascisti, che, pubblicato il 1\u00ba maggio 1925 su \"Il Mondo\" e \"Il Popolo\" raccolse un folto ed autorevole gruppo di firmatari.\nI firmatari del Manifesto di Gentile.\nFra i 250 firmatari del manifesto, i pi\u00f9 noti sono:"}
{"id": "237426", "revid": "775372", "url": "https://it.wikipedia.org/wiki?curid=237426", "title": "Lingua serbo-croata", "text": "La lingua serbo-croata o serbocroata (alfabeto latino: \"srpskohrvatski\", e cirillico: \"\u0441\u0440\u043f\u0441\u043a\u043e\u0445\u0440\u0432\u0430\u0442\u0441\u043a\u0438\", pron. AFI: ) \u00e8 una lingua slava meridionale.\nEra una delle lingue ufficiali della Jugoslavia, dov'era impiegata nelle repubbliche socialiste di Serbia (ufficialmente \"lingua serbocroata\"), Croazia (ufficialmente \"lingua croata o serba\"), Bosnia-Erzegovina (ufficialmente \"lingua serbocroata/croatoserba\") e Montenegro (ufficialmente \"lingua serbocroata iecava\"), al fianco dello sloveno e macedone (parlati rispettivamente nelle repubbliche socialiste di Slovenia e Macedonia). Questa denominazione non \u00e8 pi\u00f9 ufficialmente usata dopo le Guerre jugoslave e la conseguente dissoluzione dello Stato unitario slavo.\nDa allora le persone riconoscono la propria lingua come \"serbo\" in Serbia, come \"croato\" in Croazia, come \"bosniaco\" in Bosnia-Erzegovina e come \"montenegrino\" in Montenegro. In realt\u00e0 tali lingue sono cos\u00ec simili tra loro che la maggior parte dei linguisti le considera la stessa lingua, le cui varianti sono in ogni caso mutuamente intelligibili. L'Universit\u00e0 di Vienna, citt\u00e0 in cui \u00e8 presente una grande comunit\u00e0 di persone provenienti dai Paesi dell'ex-Jugoslavia, ha inserito nei propri piani di studi il serbo, il croato e il bosniaco come un'unica lingua, chiamandola BKS (\"Bosnisch-Kroatisch-Serbisch\"). Anche alle Universit\u00e0 degli Studi di Trieste, di Venezia, di Bologna e di Torino sono presenti gli insegnamenti di \"lingua serbo-croata\" e \"lingua e letteratura serba e croata\".\nClassificazione.\nSecondo la norma ISO 639 \u00e8 codificato come macrolingua con i seguenti membri:\nLetteratura serbo-croata.\nPrima ancora di essere lingua di uno Stato multietnico, la lingua serbocroata \u00e8 la lingua di una letteratura unitaria.\nSull'avvicinamento dei popoli slavi meridionali si prodig\u00f2, inoltre, nell'Ottocento, il movimento illirico, concepito dal conte croato Janko Dra\u0161kovi\u0107 e attuato da Ljudevit Gaj. Il progetto sostanzialmente fall\u00ec, ma solo in parte: per quanto riguarda la lingua croata, il movimento rinunci\u00f2 al dialetto caicavo usato a Zagabria e nella Croazia settentrionale, a favore del dialetto stocavo, adoperato nella letteratura ragusea e appoggiato dalla Controriforma.\nI canti popolari serbo-croati (tradotti in italiano dal Tommaseo) sono una raccolta epica che narra di fatti accaduti nella seconda met\u00e0 del Trecento e nella zona meridionale della Jugoslavia, in relazione alle battaglie contro i turchi ottomani sul fiume Marica (1371) e sulla piana dei Merli (1389).\nRispettando la logica successione nel tempo, abbiamo:\nDurante il Regno di Jugoslavia e la Repubblica Socialista Federale di Jugoslavia la letteratura iugoslava ebbe esponenti illustri di grande impatto e bravura:\nDifferenze tra serbo e croato.\nDifferenze grafiche.\nUna delle principali differenze tra queste due lingue \u00e8 costituita dall'alfabeto: in Croazia si usa l'alfabeto latino, mentre in Serbia l'alfabeto ufficiale \u00e8 il cirillico (sebbene sia presente anche quello latino, che tuttavia dal 2006 \u00e8 ufficialmente in una posizione subordinata).\nDifferenze grammaticali.\nI verbi servili vengono seguiti da costruzioni con l'infinito, in croato, e dalla congiunzione \"da\" (\"che\"), in bosniaco. In serbo, con alcune riserve, sono accettate entrambe le varianti.\nEsempi:\nDifferenze lessicali.\nLa lingua croata di Croazia (distinta da quella di Bosnia-Erzegovina) investe molti pi\u00f9 sforzi delle altre varianti serbo-croate nella salvaguardia della propria identit\u00e0. Ecco alcuni esempi:\nEcco alcuni esempi di differenze lessicali tra serbo e croato:\nAlcuni sostantivi si differenziano nel genere e, conseguentemente, nella declinazione:\nAccanto alle differenze nel lessico di base ci sono soprattutto differenze significative per quanto riguarda l'assunzione di parole straniere: "}
{"id": "237431", "revid": "370308", "url": "https://it.wikipedia.org/wiki?curid=237431", "title": "Post prandium aut stabis aut lente deambulabis", "text": "La locuzione latina Post prandium aut stabis aut lente deambulabis, anche conosciuta con Post prandium aut stare aut lento pede deambulare tradotta letteralmente, significa \"dopo il pranzo o sta in piedi o passeggia lentamente\" (Scuola medica salernitana - Regimen Sanitatis Salernitanum).\nLo sforzo fisico e mentale sottrae, in caso di eccessiva attivit\u00e0 muscolare o cerebrale abbondanti, sangue allo stomaco ed all'intestino, riducendone notevolmente l'attivit\u00e0."}
{"id": "237434", "revid": "69474271", "url": "https://it.wikipedia.org/wiki?curid=237434", "title": "Post prandium stabis, post coenam ambulabis", "text": "Post prandium stabis, post coenam ambulabis \u00e8 una locuzione latina, che tradotta letteralmente, significa \u00abdopo pranzo riposa, dopo cena passeggia\u00bb.\nCon questa norma gi\u00e0 gli antichi medici della Scuola medica salernitana (\"Regimen Sanitatis Salernitanum\") dimostrano di conoscere la positiva influenza di una passeggiata dopo cena."}
{"id": "237436", "revid": "69474282", "url": "https://it.wikipedia.org/wiki?curid=237436", "title": "Prima digestio fit in ore", "text": "Prima digestio fit in ore \u00e8 una locuzione latina, che tradotta letteralmente, significa \u00abla prima digestione avviene in bocca\u00bb (Scuola medica salernitana - Regimen Sanitatis Salernitanum).\nLa massa di consistenza pastosa, che i cibi masticati e mescolati con la saliva formano, si chiama \"bolo\". Poich\u00e9 gli enzimi salivari sono i primi ad attaccare gli alimenti, quanto pi\u00f9 restano nella cavit\u00e0 orale tanto pi\u00f9 permettono una pi\u00f9 facile digestione. Pertanto il suggerimento era di tenere una masticazione lenta con un tempo di 20/30 secondi per boccone."}
{"id": "237437", "revid": "124632474", "url": "https://it.wikipedia.org/wiki?curid=237437", "title": "Mauro Serio", "text": "Biografia.\nTelevisione.\nNel 1992 entra a far parte del cast del programma televisivo per ragazzi \"Amici mostri\" assieme ad Alessia Marcuzzi, Fulvio Falzarano e Massimo Sangermano su Telemontecarlo. Nel 1994 presenta i programmi per ragazzi \"Che fine ha fatto Carmen Sandiego?\", su Rai 2, e \"Solletico\", che conduce su Rai 1 dalla prima edizione di quell'anno fino al 2000. Presenta insieme a Cino Tortorella due edizioni del Festival dello Zecchino d'Oro, nel 1995 e nel 1997. Nel 1998 e nel 1999 conduce insieme a Flavia Fortunato anche \"Giochi senza frontiere\".\nTeatro e cinema.\nHa recitato nelle commedie \"Mercanti di bugie\"; \"Presente prossimo venturo\" ed \"Oleanna\". Del 2002 \u00e8 invece \"Il principe ranocchio\", primo spettacolo teatrale (tratto dalle opere dei fratelli Grimm). Nel 2009 ha recitato per Disney Channel nella sitcom \"Fiore e Tinelli\". Nel 2019 ha recitato la parte del medico in \"Io sono Mia\", per la regia di Riccardo Donna."}
{"id": "237440", "revid": "1305772", "url": "https://it.wikipedia.org/wiki?curid=237440", "title": "Dedalus", "text": ""}
