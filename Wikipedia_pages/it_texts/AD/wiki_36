{"id": "209185", "revid": "1752268", "url": "https://it.wikipedia.org/wiki?curid=209185", "title": "Pirateria", "text": "La pirateria \u00e8 l'azione dei pirati, ovvero di coloro che compiono violenze o atti illegali in ambito nautico. Storicamente essi sono perlopi\u00f9 marinai che assaltano, saccheggiano, derubano o affondano navi in alto mare, nei porti, sui fiumi, negli estuari e nelle insenature, spesso dopo aver abbandonato la precedente vita civile sui mercantili per scelta o per costrizione. \nL'attivit\u00e0 \u00e8 altrimenti nota con la locuzione \"correre il mare\", dal latino \"c\u016drsus (\"derivato da \"c\u016drr\u0115re).\"\nLa pirateria \u00e8 antica quanto la navigazione, ma nella cultura popolare \u00e8 riferita soprattutto ai secoli XVI-XIX (specie 1600 e 1700) ovvero alla pirateria nautica pi\u00f9 documentata (segnatamente quella occidentale).\nLe aree considerate ad alto rischio di pirateria sono cambiate nel tempo. Tra queste ci sono state il Mare Caraibico, la zona dello stretto di Gibilterra, il Madagascar, il Mar Rosso, il Golfo Persico, il litorale del Malabar nonch\u00e9 tutto il tratto di mare tra Filippine, Malaysia e Indonesia dove spadroneggiavano i pirati filippini. Il fenomeno piratesco si deve essenzialmente a povert\u00e0, istituzioni deboli o assenti nonch\u00e9 posizioni strategiche per il controllo della navigazione.\nIl Mar Cinese Meridionale ospitava all'inizio del XIX secolo la pi\u00f9 temuta e numerosa comunit\u00e0 di pirati (si stima circa 40.000), ma la locuzione \"epoca d'oro della pirateria\" si riferisce soprattutto alla pirateria caraibica del '600-'700 (calata drasticamente nell' '800).\nIn tempi moderni per pirateria si intendono situazioni diverse da quella nautica originaria, per estensione del significato di appropriazione indebita: pirateria informatica, pirateria di contraffazione, pirateria aerea, pirateria stradale, plagio. La parola \"pirata\" pu\u00f2 anche essere apposizione invariabile riferita a elementi che abbiano a che fare con la pirateria o che ne siano prodotto nei vari sensi finora esposti (per esempio \"nave pirata\", \"automobile pirata\" o \"prodotto pirata\").\nEtimologia.\nIl termine \"pirateria\" deriva da \"pirata\", che a sua volta proviene dal latino \"pirata\", \"pirat\u00e6\", che ha un suo corrispettivo nel greco (\"peirat\u00e8s\"), da (\"peir\u00e1o\") che significa \"tentare\" e \"attaccare\". \nNella maggior parte delle lingue europee, il termine mantiene la sua derivazione greco-latina.\nStoria.\nOrigini.\nVi sono esempi di pirati nel mondo antico con i Popoli del Mare (come gli Shardana) o classico tra i Greci e i Romani, quando ad esempio gli Etruschi erano conosciuti con l'epiteto greco \"Thyrrenoi\" (da cui deriva il Mar Tirreno) e avevano la fama di pirati efferati; all'inizio del primo secolo a.C. il giovane Gaio Giulio Cesare fu preso prigioniero da pirati che veleggiavano nelle acque intorno all'isola di Rodi, con grandi flotte di navi enormi, secondo un famoso aneddoto riferito da autori come Svetonio (nelle \"Vite dei Cesari\", libro I) e Plutarco (nelle \"Vite parallele\"). Gneo Pompeo Magno condusse una vera e propria guerra contro i pirati, con il sostegno del Senato romano. I pirati erano quasi sempre condannati a morte pubblicamente.\nAntichit\u00e0.\nNel mondo antico non sussisteva una chiara distinzione fra la pirateria come modernamente intesa e la guerra di corsa (quest'ultima peraltro proibita nel diritto marittimo internazionale solo nel 1856 con il Trattato di Parigi).\nMan mano che le citt\u00e0-stato della Grecia crebbero in potenza, attrezzarono delle navi scorta per difendersi dalle azioni di pirateria. Fra esse Rodi, che secondo Strabone nell'VIII sec. a. C. si assunse compiti di \"polizia del mare\" navigando fino in Adriatico \u00abper la salvezza delle genti\u00bb.\nA sua volta Atene, la maggior potenza navale ellenica, dovette spesso occuparsi di proteggere i suoi traffici dai pirati. Nel cosiddetto \"decreto Tod 200\" (325/24 a.C.) si progett\u00f2 addirittura la fondazione di una nuova base navale perch\u00e9 \u00abvi sia protezione dai Tirreni\u00bb, cio\u00e8 gli Etruschi della Val Padana che controllavano l'alto Adriatico e da l\u00ec partivano per le loro scorrerie.\nIl Mar Mediterraneo vide sorgere e consolidarsi alcune fra le pi\u00f9 antiche civilt\u00e0 del mondo ma, nello stesso tempo, le sue acque erano percorse anche da predoni del mare. L'Egeo, un golfo orientale del Mediterraneo e culla della civilt\u00e0 greca, era un luogo ideale per i pirati, che si nascondevano con facilit\u00e0 tra le migliaia di isole e insenature, dalle quali potevano avvistare e depredare le navi mercantili di passaggio. Le azioni di pirateria erano inoltre rese meno difficoltose dal fatto che le navi mercantili navigavano vicino alla costa e non si avventuravano mai in mare aperto. L'attesa dei pirati, su una rotta battuta da navi cariche di mercanzie, era sempre ricompensata da un bottino favoloso. I pirati attaccavano spesso anche i villaggi e ne catturavano gli abitanti per chiedere un riscatto o per rivenderli come schiavi.\nQuesta \u00e8 la descrizione che ne fa lo storico Cassio Dione Cocceiano al tempo della guerra piratica di Pompeo del 67 a.C.: Destinata a grande fortuna fu la definizione di Cicerone del pirata come \"communis hostis omnium\", nemico comune di tutti, che sar\u00e0 ripresa nel medioevo nella formulazione, erroneamente attribuita a Bartolo da Sassoferrato, dei pirati come \"hostes humani generis\", nemici dell'umanit\u00e0.\nMedioevo.\nNel Medioevo pirati europei furono per esempio: Maio \"Matteo - Madio\" di Monopoli, 1260 (pirata italiano medievale che navigava nel Mediterraneo preferibilmente tra Puglia e Grecia), Enrico \"il Pescatore\" di Malta, Ruggero da Fiore, Andrea Morisco, Awilda, il Duca Barnim VI di Pomerania, Gottfried Michaelsen, i Vitalienbr\u00fcder, Hennig Wichmann, Cord Widderich, Mastro Wigbold e Klaus St\u00f6rtebeker pirata germano nato nel 1360 a Wismar e morto nel 1401 ad Amburgo, terrore del mar baltico.\nNel Mediterraneo all'Alto Medioevo risalgono le attivit\u00e0 piratesche di Vandali, Vichinghi e Danesi, mentre al Basso Medioevo quelle di Slavi e Saraceni con relativi prodromi nei secoli precedenti.\nAssieme a questi si aggiungono anche i corsari di Malta.\nI pirati pi\u00f9 conosciuti nel Medioevo furono i Vichinghi, che dalla Scandinavia attaccarono e depredarono principalmente tra l'VIII e il XII secolo le coste e l'entroterra di tutta l'Europa occidentale e successivamente le coste del Nord Africa e dell'Italia. La mancanza di poteri centralizzati nell'Europa nel Medioevo vi favor\u00ec la pirateria.\nI Vichinghi.\nNavigatori esperti, i guerrieri norreni originari della Scandinavia pianificavano i loro attacchi in anticipo e di solito riuscivano a sorprendere le loro prede grazie alla velocit\u00e0 e alla mobilit\u00e0, elementi chiave delle incursioni norvegesi che le rendeva difficili da prevenire.\nIl primo attacco registrato da parte dei vichinghi si ha nel 793, testimoniato da Simone di Durham. Esso racconta del saccheggio della chiesa di Lindisfarne, dove sono stati rubati tutti i tesori. Incursioni di questo tipo erano comuni fra i norvegesi. Questi pirati erano provvisti di grandi navi che usavano per scontri in mare oltre che per saccheggiare le citt\u00e0 e i monasteri, i drakkar. Tra i tesori pi\u00f9 ricercati vi erano le copertine dei codici miniati, crocifissi d'oro e calici d'argento. I monasteri erano preferiti ad altri obbiettivi a causa della loro lontananza dalle citt\u00e0, la vicinanza all'acqua e l'assenza di eserciti o guardie a difenderli. Potevano essere fatti prigionieri pi\u00f9 facilmente.\nNel 795 i pirati nordici fecero irruzione per la prima volta a Iona, un'isola al largo della Scozia. Venne attaccata nuovamente nel 802 e 806 dove si riporta l'uccisione di sessantotto persone fra monaci e laici. Valfridio Strabone, abate di Reichenau, riporta in un manoscritto contenente molte delle sue opere, racconti dettagliati di un guerriero irlandese aristocratico che don\u00f2 la sua vita a Dio. Costui era Blathmac e durante un attacco al suo monastero da parte dei pirati nel 825, venne lasciato in vita per ricavare informazioni riguardanti i prossimi obbiettivi da depredare. Al rifiuto di fornire tali informazioni, i pirati lo assassinarono brutalmente.\nLe isole britanniche non erano gli unici obiettivi di caccia da parte dei pirati norvegesi. Durante l'impero dei Franchi, il flusso di Vichinghi non cess\u00f2 di aumentare. Ovunque ci furono cristiani vittime di massacri, incendi, saccheggi e i Vichinghi continuarono nella conquista di tutto il loro percorso, senza trovare resistenza. Presero Bordeaux, P\u00e9rigueux, Limoges, Angoul\u00eame e Tolosa. Le citt\u00e0 di Angers, Tours e Orl\u00e9ans vennero annientate e una flotta imponente di navi pirata che risaliva su per la Senna port\u00f2 la paura in tutta la regione. Rouen fu rasa al suolo; Parigi, Beauvais e Meaux furono prese e ogni citt\u00e0 fu assediata.\nEntro la fine del IX secolo, i Franchi avevano pagato l'equivalente di dodici tonnellate di argento, grano, bestiame, vino, sidro e cavalli per evitare il saccheggio delle loro citt\u00e0 e dei monasteri.\nI pirati norvegesi si svilupparono nei primi anni dell'epoca vichinga. Dopo un primo periodo di nomadismo, stabilirono basi stabili sulle coste, insediandosi con le loro famiglie in posti come Jorvik (York), Islanda, Novgorod (Russia) e Normandia. La pirateria mise le basi per l'esplorazione finch\u00e9 la civilt\u00e0 norvegese raggiunse il Nord America.\nFamosi per la loro abilit\u00e0 di navigatori e per le lunghe barche, i vichinghi in pochi secoli colonizzarono le coste e i fiumi di gran parte d'Europa, le isole Shetland, Orcadi, F\u00e6r \u00d8er, l'Islanda, la Groenlandia e Terranova; si spinsero a sud fino alle coste del Nordafrica e a est fino alla Russia e a Costantinopoli, sia per commerciare sia per compiere saccheggi.\nIl loro declino avvenne in coincidenza con la diffusione del Cristianesimo in Scandinavia; a causa della crescita di un forte potere centralizzato e al rinforzarsi delle difese nelle zone costiere dove erano soliti compiere saccheggi, le spedizioni predatorie divennero sempre pi\u00f9 rischiose, cessando completamente nell'XI secolo, con l'ascesa di re e grandi famiglie nobili e di un sistema semi feudale.\nI Vichinghi, nell'immaginario moderno, sono associati a falsi miti, tra i quali che fossero molto alti (secondo studi moderni erano solo di media statura), che indossassero elmi con le corna, che vivessero solo per depredare (anzi erano anche commercianti o semplici esploratori), usassero i teschi come tazze nonch\u00e9 fossero selvaggi e sporchi. Il cuore della societ\u00e0 vichinga era in realt\u00e0 basato sulla reciprocit\u00e0, sia a livello personale e sociale sia a livello politico. Riguardo all'igiene, erano in realt\u00e0 considerati \"eccessivamente puliti\" dalle popolazioni britanniche per la loro abitudine di fare almeno un bagno a settimana e usavano pettini e sapone.\nStoricamente inesatto invece il fatto che portassero elmi dotati di corna. \nCi\u00f2 non toglie che effettivamente i Vichinghi terrorizzassero chiunque fosse da loro assalito; spesso trucidavano la popolazione locale, depredando tutti i beni e il bestiame, schiavizzavano i bambini e le donne, talvolta arrivando a commettere infanticidio, secondo le loro usanze belliche.\nI Mori.\nVerso la fine del IX secolo, i Mori si erano instaurati lungo le coste della Francia meridionale e l'Italia settentrionale. Nell'846 i Mori saccheggiarono Roma e danneggiarono il Vaticano. Nel 911, il Vescovo di Narbona fu impossibilitato al ritorno in Francia per via del controllo che i Mori esercitavano su tutti i passi delle Alpi. Dall'824 al 916 i pirati Arabi razziarono per l'intero Mediterraneo. Nel XIV secolo gli assalti dei pirati Mori e Arabi costrinsero il Ducato Veneziano di Creta a chiedere al Gran Duca di tenere costantemente in allerta la sua flotta navale.\nI Narentani.\nDopo le invasioni compiute dagli Slavi della ex provincia romana della Dalmazia nel V e VI secolo, una trib\u00f9 chiamata Narentani prese il comando, a partire dal VII secolo, sul mare Adriatico. Le loro incursioni aumentarono al punto che viaggiare e commerciare attraverso l'Adriatico non era pi\u00f9 sicuro.\nI Narentani furono liberi di attaccare e saccheggiare nel periodo in cui la Marina Veneziana era impegnata in campagne militari fuori dai propri mari, ma al momento del suo ritorno nell'Adriatico, i Narentani abbandonarono i loro assalti, e furono costretti a firmare un trattato con i Veneziani e a riconoscere il Cristianesimo. Negli anni 834-835, rotto il trattato precedentemente stipulato, attaccarono nuovamente ai danni di commercianti Veneziani di ritorno da Benevento. Seguirono quindi, negli anni 839 e 840, dei tentativi di punirli da parte dei militari Veneziani che andarono completamente falliti.\nSuccessivamente gli attacchi ai danni dei Veneziani si fecero pi\u00f9 frequenti e videro anche la partecipazione degli Arabi. Nell'anno 846, i Narentani saccheggiarono la laguna di Caorle passando alle porte di Venezia. I Narentani rapirono degli emissari del vescovo di Roma, che facevano ritorno dal Consiglio Ecclesiastico di Costantinopoli. Questo caus\u00f2 delle azioni militari da parte dei Bizantini che riuscirono a sconfiggerli e convertirli al Cristianesimo. Dopo le incursioni da parte degli Arabi, sulla costa adriatica nell'872 e il ritiro della Marina Imperiale, i Narentani hanno continuato le loro scorrerie nelle acque Veneziane, provocando nuovi conflitti con gli italiani nell'887-888.\nI Veneziani inutilmente continuarono a combattere contro di loro nel corso dei secoli X e XI.\nCorsari Catalani.\nIl programma di espansione dell'Aragona era incentrato prevalentemente sulle attivit\u00e0 marinare di pirateria e di corsa. Molte furono le lamentele da parte di diverse regioni vicine e lontane, attestando cos\u00ec l'efficacia di tali attivit\u00e0.\nNel 1314 due ambasciatori marsigliesi accusarono i pirati Catalani di aver venduto alcuni commercianti e marinai provenzali, dopo averli privati di beni e imbarcazioni. Attorno al 1360, sempre da parte dei marsigliesi, si ha notizia dell'invio alla Regina Giovanna I di Napoli di Napoli di ambasciatori per la richiesta di risarcimento di danni conseguenti a razzie catalane, che ammontavano a ben 40.000 fiorini d'oro. I Re Aragonesi non sempre mantenevano un atteggiamento chiaro nei confronti degli alleati, ai quali da un lato promettevano amicizia, mentre permettevano che i propri sudditi si volgessero contro di loro per saccheggi e attacchi ai mercantili. Il controllo sul movimento dei porti aragonesi era rigido e veniva precisato da speciali norme che stabilivano le regole e le precauzioni secondo le quali si doveva navigare. L'editto reale del 1354 prevedeva infatti che nessuna imbarcazione potesse salpare dalla spiaggia di Barcellona o da altri porti del Regno, senza una licenza o un lasciapassare e che soltanto le navi armate potessero trasportare merci pregiate.\nUna organizzazione cos\u00ec minuziosa dell'attivit\u00e0 mercantile sottolinea la volont\u00e0 di programmare anche il commercio in funzione dei problemi dell'offesa e della difesa e quindi della pirateria e della guerra di corsa.\nRappresaglie ufficiali.\nFu il Re Enrico III (1216-1272) a emettere le prime conosciute lettere di marca (o di corsa).\nVe ne erano di 2 tipi: in tempo di guerra il re emetteva lettere di corsa che autorizzavano i corsari ad attaccare le navi nemiche, e in periodo di pace i mercanti che avevano perso le navi o il carico per colpa di pirati potevano richiedere una lettera di marca speciale che permettesse di attaccare navi appartenenti allo Stato d'origine del pirata, per recuperare le perdite.\nLa gravit\u00e0 di questo fenomeno \u00e8 testimoniata da provvedimenti cruenti ed esemplari come quello preso dal Re Enrico III nei confronti di William Maurice, condannato per pirateria nel 1241, il primo ad essere impiccato e squartato per atti di pirateria.\nImbarco per la Terra Santa.\nL'Ordine dei Cavalieri di San Giovanni, detti anche Cavalieri del Santo Sepolcro, fu fondato nell'XI secolo durante le Crociate con l'intento di difendere Gerusalemme, in mano ai Cristiani, dagli attacchi delle forze dell'Islam (tra i cui attacchi vi era anche la \"Corsa barbaresca\" alle coste corrispondenti all'attuale area di Israele). Esiste una miniatura che mostra i crociati che caricano le navi per il viaggio in Terra Santa. I Cavalieri costruirono anche ospedali dove ricoverare i crociati feriti.\nI pirati barbareschi.\nNel Mar Mediterraneo oper\u00f2 la \"pirateria barbaresca\", ad opera dei corsari barbareschi, provenienti dalle regioni \"barbaresche\" (cio\u00e8 a maggioranza berbera che si affacciano sul Mediterraneo), che cominciarono a operare dal 1400. \nLe scorrerie degli arabi nel Mediterraneo iniziarono con l'occupazione del cantiere navale di Alessandria d'Egitto (642) e la successiva costruzione del cantiere navale di Qayrawan, presso Tunisi (690 circa).\nGli Stati barbareschi (Algeri, Tripoli e Tunisi) erano citt\u00e0-Stato musulmane situate sulle coste del Mediterraneo, la cui principale attivit\u00e0 era rappresentata dalla guerra marittima di corsa, soprattutto ai tempi delle crociate, guerre religiose che videro scontrarsi, a partire dalla fine dell'XI secolo, cristiani e musulmani.\nFino a circa il 1440, il commercio marittimo nel Mare del Nord e nel Mar Baltico fu seriamente in pericolo di attacchi pirati.\nPirateria moderna.\nI musulmani continuarono anche nel Rinascimento a depredare navi, e finirono progressivamente solo nel XIX secolo, partendo sempre e solo dalle coste marocchine, algerine, tunisine o libiche, ma senza essere pirati; ci\u00f2 \u00e8 dimostrato dal fatto che i corsari barbareschi non aggredivano navigli musulmani ma rapinavano esclusivamente imbarcazioni cristiane.\nLa pirateria moderna inizi\u00f2 realmente solo nel XVII secolo nel Mare Caraibico e in meno di mezzo secolo si estese a tutti i continenti; il Mare delle Antille fu il centro della pirateria perch\u00e9 l\u00e0 i pirati godevano di una serie di appoggi e favori sulla terraferma, perch\u00e9 le numerose isole presenti erano ricche di cibo e i fondali bassi impedivano inseguimenti da parte delle gi\u00e0 lente navi da guerra. \nTra le cause dello sviluppo della moderna pirateria vi fu l'azione della Francia e dell'Inghilterra che, per contrastare la Spagna nel Mare dei Caraibi, finanziarono vascelli corsari che saccheggiassero i mercantili spagnoli. Successivamente, sia per il venir meno dell'appoggio anglo-francese, sia per una acquisita abitudine allo stile di vita libero e indipendente, molti corsari divennero pirati.\nNel 1717 e 1718 Re Giorgio I di Gran Bretagna offr\u00ec il perdono ai pirati nella speranza di indurli ad abbandonare la pirateria, senza effetto. Si organizz\u00f2 allora una sistematica \"caccia ai pirati\" da parte di navi corsare, specificamente autorizzate dai governi per combattere i pirati. Infatti, sebbene nel momento della massima espansione, attorno al 1720, i pirati dell'Atlantico non superassero il numero di , essi furono in grado di porre una pesante minaccia sullo sviluppo capitalistico dei commerci tra Inghilterra e colonie. \nCi\u00f2 fu reso possibile, oltre che dalla oggettiva difficolt\u00e0 di opporsi alla pirateria, da alcune cause pi\u00f9 generali. Con il trattato di Utrecht, la fine della guerra di successione spagnola e il nuovo equilibrio tra potenze che si cre\u00f2 a partire dal 1714, le marinerie militari di Francia, Spagna e Inghilterra furono molto ridotte e fino al 1730 circa vi fu anche una certa diminuzione dei commerci internazionali. La disoccupazione che colp\u00ec i marinai, la drastica diminuzione dei salari, e il contemporaneo peggioramento delle condizioni di vita sui vascelli, spinse un gran numero di marinai verso la pirateria che prometteva guadagni pi\u00f9 facili e condizioni di vita pi\u00f9 umane.\nPirateria nelle isole Canarie.\nA causa della situazione strategica di questo arcipelago spagnolo come crocevia di rotte marittime e ponti commerciali tra Europa, Africa e America, questo fu uno dei luoghi del pianeta con la pi\u00f9 grande presenza di pirati. \nle isole Canarie videro attacchi e saccheggio continuo di corsari berberi, inglesi, francesi e olandesi; e pirati e corsari che da questo arcipelago lanciavano incursioni nei Caraibi. Pirati e corsari come Fran\u00e7ois Le Clerc, Jacques de Sores, Francis Drake, Pieter van der Does, Morato Arr\u00e1ez e Horatio Nelson attaccarono le isole. Tra i nati nell'arcipelago spicc\u00f2 soprattutto Amaro Pargo, che fu beneficiato dal monarca Filippo V di Spagna per le sue incursioni commerciali/corsare.\nPirateria in Estremo Oriente.\nNei mari della Malaysia e dell'Indonesia imperversavano gli \"Orang Laut\", pirati-pescatori, \"nomadi del mare\" le cui origini furono nelle lussureggianti Isole Riau, indonesiane. Questi pirati nel Medioevo furono assoldati dai signori locali per la difesa dei propri territori in cambio di benefici commerciali, come accadde durante l'epoca Srivijaya, regno malese formato da citt\u00e0-stato che fra il VII e il XIII secolo esercit\u00f2 una talassocrazia basata sull'appoggio degli \"Orang Laut\" a bordo di imbarcazioni agili e veloci (\"prahos\") per assalire i mercantili.\nIl Mar Cinese meridionale dal Medioevo al XIX secolo fu infestato da gruppi di pirati che in particolare imperversavano nell'odierna Taiwan. Dal XIV al XVII secolo i \"wak\u014d\", banditi-pirati giapponesi, colpirono l'arcipelago nipponico, le coste della Cina e la penisola di Corea. Tra i pirati dell'Estremo Oriente si ricorda la figura della \"piratessa\" Ching Shih che riun\u00ec una flotta poderosa.\nPirateria contemporanea.\nLa pirateria \u00e8 un fenomeno presente anche nel mondo contemporaneo. I pirati d'oggi hanno armi sofisticate, ma usano le stesse antiche tecniche di abbordaggio. Attaccano navi mercantili o da crociera; in alcuni casi uccidono i marinai e s'impossessano del carico, o prendono in ostaggio l'equipaggio e chiedono un riscatto. Si calcola che le perdite annue ammontino tuttora tra 13 e 16 miliardi di dollari, in particolare a causa degli abbordaggi nelle acque degli Oceani Pacifico e Indiano e negli stretti di Malacca e di Singapore, dove transitano annualmente pi\u00f9 di cargo commerciali.\nMentre il problema si presenta saltuariamente anche sulle coste del Mediterraneo e del Sud America, la pirateria nei Caraibi e in America del Nord \u00e8 stata debellata dalla Guardia costiera degli Stati Uniti. Nel Golfo di Aden e Corno d'Africa \u00e8 presente la pirateria somala. Anche il Golfo di Guinea \u00e8 soggetto ad attacchi di pirateria.\nCaratteristiche.\nSpesso si tendono a confondere pirati, corsari, bucanieri e filibustieri (soprattutto nel linguaggio comune). La differenza \u00e8 sottile, perch\u00e9 si tratta sempre di razzie, furti e rapine sul mare.\n\"Pirata\" \u00e8 il pi\u00f9 generico: letteralmente \u00e8 \"assalitore\" (come da etimo), ma in senso stretto \u00e8 chi agisce per s\u00e9 o il proprio equipaggio. Anche \"corsaro\" \u00e8 \"predone\" (uno dei significati di \"corsa\" dal latino \u00e8 \"saccheggio\", tanto che gi\u00e0 in latino \"cursarius\" \u00e8 sinonimo di \"pirata\", e tuttora \"correre il mare\" \u00e8 \"far pirateria\"), per\u00f2 nella storia \u00e8 chi non agisce solo per s\u00e9 bens\u00ec anche per un governo (di cui si batte bandiera, con cui si condivide bottini e da cui si ha autorizzazione mediante \"lettera di corsa\"). In altre parole, i corsari sono pirati legalizzati. \n\u201cBucaniere\u201d e \u201cfilibustiere\u201d sono vocaboli che si riferiscono all'epoca d'oro della pirateria (fra '500 e '800, la caraibica fra '600 e '700). I bucanieri sono i coloni anglo-francesi delle Antille di inizio secolo XVII, che dagli indigeni imparano a \"boucanier\" (termine di origine indigena, con stessa radice da cui \"barbecue\", passato in Europa dal francese), cio\u00e8 \"friggere carni su graticola (\"boucan\")\", finch\u00e9 le rivendicazioni coloniali spagnole li spinsero a diventare pirati sempre pi\u00f9 organizzati, la \"Fratellanza della Costa\" con capitale Tortuga (decaduta dopo il 1685, espugnata nel 1720). Il filibustiere \u00e8 intermedio fra pirata e corsaro: come il secondo \u00e8 tollerato (ma senza lettera di corsa), come il primo \u00e8 \"libero saccheggiatore\" (inglese \"freebooter\", olandese \"vrijbuitier\"; francese \"flibustier\", italiano \"filibustiere\") cio\u00e8 dipende solo da se stesso e non da governi legittimanti. Anche i filibustieri si danno un'organizzazione, la Filibusta, per la protezione della pirateria antispagnola internazionale (ma questa 'libert\u00e0' \u00e8 tale che a differenza dei bucanieri non hanno una Tortuga, pur condividendone azioni e idee).\nPirati, corsari, bucanieri e filibustieri etimologicamente sono rispettivamente assalitori, saccheggiatori, friggitori e liberi saccheggiatori.\nStile di vita.\nStando al libro del capitano Charles Johnson, la Storia generale dei pirati del 1724, la vita a bordo di una nave pirata era piena di contrasti. Sulle navi non mancava il lavoro per l'equipaggio impegnato in una costante manutenzione della nave. Le regole che l'equipaggio doveva rispettare erano poche ma dure:\nI pirati prendevano decisioni in maniera collettiva. Non esisteva un leader assoluto, a parte in combattimento; il comandante veniva eletto dalla ciurma riunita (dall'ultimo mozzo al timoniere) per effettuare le scelte relative alla conduzione della nave. Il bottino era diviso in quote uguali assegnando in certi casi due quote al capitano e al quartiermastro; una e mezzo al primo ufficiale, al nostromo e al cannoniere; una e un quarto agli altri ufficiali.\nOltre al capitano e gli ufficiali, figure chiave erano il carpentiere e il bottaio. Il primo, generalmente un operaio molto qualificato con esperienza in cantiere, era responsabile di tutte le parti lignee della nave. Si occupava di manutenzione, calafataggio (nel qual caso si chiamava pi\u00f9 propriamente calafato) e carenaggio, riparava le falle nello scafo e sostituiva i pennoni spezzati. Il bottaio, ruolo meno cruciale, aveva tuttavia una sua importanza: doveva costruire e riparare botti, nelle quali erano conservati cibo e bevande. Bottai e carpentieri erano difficili da reclutare, a differenza dei marinai semplici. Per questo molto spesso durante un assalto a una nave, oltre a impossessarsi del bottino, i pirati costringevano carpentieri e bottai (e in generale chiunque avesse una qualche qualifica, timonieri inclusi) a unirsi all'equipaggio.\nOgni comandante aveva un proprio regolamento che modificava in alcuni punti quello generale. I pirati si riunivano in basi. La base dei pirati pi\u00f9 famosa fu un'isola a forma di tartaruga detta appunto la Tortuga, nei pressi dell'isola di Hispaniola.\nTesori.\n\u00c8 pi\u00f9 leggenda che realt\u00e0 il fatto che i pirati nascondessero tesori in isole disabitate, anche se non lo si pu\u00f2 escludere, in attesa di poterli smerciare senza rischio. I tesori dei pirati pi\u00f9 ricercati del mondo sono il tesoro degli Inca, il tesoro sepolto nell'Isola del Cocco (al largo della costa pacifica costaricana) e il tesoro del pirata William Kidd.\nNella cultura di massa.\nLa pirateria nell'immaginario collettivo si associa soprattutto al colonialismo e all'esotico (caraibico secento-settecentesco \"in primis\"), ed \u00e8 piena di luoghi comuni prevalentemente falsi.\nIn linea di massima \u00e8 tutto vero per gli attributi, ovvero ci\u00f2 che i pirati possedevano (per esempio bende, bandane, fasce, uncini, gambe di legno, simboli macabri, armi fino ai denti anche in senso letterale) mentre \u00e8 tutto falso per azioni e caratteristiche, ovvero ci\u00f2 che i pirati facevano (ad esempio epiche imprese d'armi bianche, azioni romantiche, galanterie, passeggiate su passerelle per far cadere in mare, sepolture di tesori, eroismi...).\nSpesso ogni capitano pirata aveva un proprio vessillo.\nNella Storia sono quasi zero i casi del leggendario trampolino che nutre gli squali; si tratta prevalentemente di un luogo comune cinematografico/letterario/disneyano.\nLo stesso vale per i galeoni e altre navi grandi: il galeone subiva la pirateria piuttosto che compierla. Imbarcazioni enormi sono un mito hollywoodiano, in quanto epiche su grande schermo (scontri pi\u00f9 emozionanti, maggior visibilit\u00e0, maggior spazio per gli attori). In realt\u00e0 le navi pirata erano piccole: la tattica era \"mordi e fuggi\", favorita dalla navigazione su bassi fondali (inagibili a mezzi pi\u00f9 grandi); pi\u00f9 grandi erano invece le prede, pi\u00f9 veloci ma impacciate, vulnerabili e meno manovrabili. I tesori non erano il bottino tipico (lo erano invece provviste, attrezzature, armi, qualche schiavo di colore, tessuti, elementi che non aveva senso seppellire), perch\u00e9 al tempo dell'Impero spagnolo (1492 \u2013 primi anni del 1700 circa, anche se formalmente termin\u00f2 nel 1976) la flotta spagnola del tesoro era quasi incontrastata nonostante le incursioni piratesche, e le riserve caraibiche di metalli preziosi andarono in progressivo calo una volta annientati gli Indios (nelle cui zone erano in gioco non solo oro e argento, ma anche zucchero di canna, tuberi, mais, carne, frutti tropicali, tabacco, cotone). \nDecisamente pochi i casi di sepoltura di tesori per nasconderli in attesa di smaltirli (tipico lo scialacquo) o di farci una vita da sultano (raro, perch\u00e9 spesso si moriva prima di averne il tempo). Nei rari casi in cui si seppellivano tesori, non si facevano mappe. \nSugli arrembaggi la realt\u00e0 storica ha poco a che spartire con cinema e letteratura: scopi dell'assalto erano saccheggio e rapina, mentre uccisioni e distruzioni non erano mai fini a s\u00e9; si puntava sul minacciare e incutere paura (armi sempre in mostra, sparare per avvertimento, mostrarsi animaleschi, sfruttare la deterrenza della bandiera pirata), non a fare i gentiluomini o ad essere esibizionisti con acrobazie e duelli.\nNon \u00e8 vero che i pirati portassero sempre pappagalli sulla spalla: erano s\u00ec ricercati come souvenir esotici, ma non era l'animale pi\u00f9 diffuso a bordo (a volte scimmie ma pi\u00f9 spesso gatti contro i topi). Il pappagallo \u00e8 quindi una mezza verit\u00e0.\nLetteratura.\nCeleberrimo sul tema rimane tuttora \"L'isola del tesoro\" di Robert Louis Stevenson, che ha avuto numerose trasposizioni filmiche e ha dato origine ai principali stereotipi di questo filone, tra i quali il \"tesoro nascosto\".\nIn lingua italiana il successo dei romanzi di Emilio Salgari, pubblicati anch'essi a partire dal 1883, determin\u00f2 una grande attenzione sia sui pirati della Malesia sia sui corsari delle Antille - i protagonisti dei due suoi cicli pi\u00f9 letti - e influenz\u00f2 notevolmente la successiva filmografia nazionale.\nElementi pirateschi scaturiscono anche da \"Peter Pan\" di James Matthew Barrie, soprattutto per l'antagonista Capitan Uncino che segna lo stereotipo del pirata con protesi uncinata al posto di una mano.\nFilmografia.\nUn gran numero di pellicole ha avuto per protagonisti e antagonisti pirati, corsari, bucanieri e filibustieri, tanto che i \"film sui pirati\" sono considerati un vero e proprio sottogenere dei film avventurosi soprattutto di tipo \"cappa e spada\", che ha goduto, specialmente tra gli anni trenta e cinquanta del Novecento, di grande popolarit\u00e0. Alcuni film e programmi possono avere riferimenti pirateschi senza che i pirati siano personaggi. Segue un elenco parziale."}
{"id": "209186", "revid": "20139", "url": "https://it.wikipedia.org/wiki?curid=209186", "title": "Mars Volta", "text": ""}
{"id": "209190", "revid": "1226", "url": "https://it.wikipedia.org/wiki?curid=209190", "title": "Congiura dei Baroni", "text": ""}
{"id": "209191", "revid": "124291730", "url": "https://it.wikipedia.org/wiki?curid=209191", "title": "Passaggi", "text": "Passaggi \u00e8 una rivista culturale e letteraria di sinistra, fondata a Genova all'interno della Facolt\u00e0 di Lettere e Filosofia dell'Universit\u00e0 degli Studi di Genova intorno alla met\u00e0 degli anni novanta. \u00c8 stata pubblicata dal 1997 al 2002.\nStoria.\nInizialmente pensata come foglio politico, avrebbe dovuto essere un volantino mensile da distribuire nel circuito universitario ligure, soprattutto come reazione alla prima vittoria berlusconiana. Il nucleo originario dei redattori (Lorenzo Barbieri, Roberto Morani, Massimiliano Morettini, e altri) si trov\u00f2 presto in difficolt\u00e0, pur avendo accumulato molto materiale, e abbandon\u00f2 il progetto prima di dare alle stampe alcunch\u00e9.\nNel 1996, grazie agli sforzi organizzativi di Riccardo Boglione, Marcello Danovaro e all'appoggio di uno dei vecchi fondatori, Maurizio Teroni, \"Passaggi\" venne trasformata in una rivista semestrale, tematica, ed aperta non solo a contributi politici ma primariamente letterari, filosofici e artistici.\nPresto la redazione (al cui interno non esisteva alcuna gerarchia) si allarg\u00f2, includendo le presenze di Paolo Argeri, Cristiano Ghirlanda, e di due dei fondatori originari, Massimo Pastorelli ed Erminio Risso.\nI primi tre numeri uscirono con l\"'Editrice Zona\" (sebbene n\u00e9 l'editore n\u00e9 il direttore responsabile partecipassero alle riunioni redazionali). L'ultimo fascicolo fu stampato, sempre senza interventi da parte di direttore ed editore, da De Ferrari, che per\u00f2 non lo distribu\u00ed.\nStruttura e temi della rivista.\nLa struttura della rivista verteva sul concetto di eterodossia, per cui pur cercando di mantenere un taglio materialista si potevano trovare al suo interno interventi accademici, critici e saggistici, a fianco di poesia e narrativa di natura apertamente sperimentale.\nOgni numero si chiudeva con una lunga intervista ad un intellettuale particolarmente sensibile alla tematica in questione. I temi affrontati furono:\nPartecipazioni.\nFra le varie partecipazioni da segnalare le interviste a Edoardo Sanguineti, Paolo Virno, Mario Perniola, Alain Robbe-Grillet e Arturo Schwarz, oltre a contributi di Gianni Emilio Simonetti, Nanni Balestrini, Teresa Macr\u00ec, Tommaso Ottonieri, Tiziano Scarpa, Aldo Nove, Rosaria Lo Russo, Massimo Canevacci, Judith Malina, Antonio Moresco, Sylvano Bussotti, Romeo Castellucci."}
{"id": "209196", "revid": "287204", "url": "https://it.wikipedia.org/wiki?curid=209196", "title": "Pirata (disambigua)", "text": ""}
{"id": "209198", "revid": "62748", "url": "https://it.wikipedia.org/wiki?curid=209198", "title": "Psilocybe", "text": "Psilocybe \u00e8 un genere di funghi basidiomiceti appartenente alla famiglia delle Hymenogastraceae.\nAd esso appartengono funghi privi di interesse alimentare, ma che in diverse zone del mondo vengono consumati per le propriet\u00e0 psichedeliche dovute agli alcaloidi psicotropi psilocina e psilocibina in essi contenuti, che hanno uno spiccato effetto sul sistema nervoso centrale. I due alcaloidi vennero isolati nel 1958 dal chimico svizzero Albert Hofmann che intendeva appurare affinit\u00e0 e differenze tra funghi psichedelici e l'LSD di sua invenzione, sintetizzato a partire dall'ergot.\nEtimologia.\nIl termine \"Psilocybe\" significa \u00abcon la testa nuda\u00bb (dal greco \"psilos\" = spogliato e \"kube\" = testa).\nDescrizione.\nGli \"Psilocybe\" sono funghi di piccole dimensioni con aspetto mycenoide o collybioide. Le lamelle sono ventricose ascendenti largamente adnate. Il colore della sporata \u00e8 bruno-nerastro tendente al violaceo scuro e l'ambiente di crescita prevalente \u00e8 caratterizzato da substrati di deiezioni animali e residui vegetali.\nIl cappello \u00e8 generalmente liscio, glabro e con aspetto viscido.\nIl gambo si presenta piuttosto variabile da quasi liscio a fibrilloso-squamuloso, e spesso visibile un residuo di velo parziale sotto forma di sottile anellino fugace. A volte, in particolare alla sua base, sono presenti colorazioni verdi-bluastre.\nTassonomia.\nAlcune specie incluse sono:"}
{"id": "209199", "revid": "1318658", "url": "https://it.wikipedia.org/wiki?curid=209199", "title": "Psilocina", "text": "La psilocina (\"4-idrossi-N,N-dimetil-triptamina\" o pi\u00f9 semplicemente 4-HO-DMT) \u00e8 una triptamina allucinogena psichedelica estraibile da alcuni funghi del genere Psilocybe e Stropharia e da Gymnopilus viridans.\nChimica.\nEssendo una triptamina, ha struttura chimica simile al neurotrasmettitore serotonina. Chimicamente correlata alla psilocibina, alla baeocistina e alla norbaeocistina.\nFarmacologia.\nLa molecola \u00e8 un agonista dei recettori della serotonina 5HT2A, attivati dalla maggior parte delle sostanze psichedeliche, e dei recettori 5HT2C e 5HT1A. Dopo un certo periodo di tempo una quantit\u00e0 notevole di molecole di psilocina subiscono degradazione enzimatica da parte delle MAO. L'assunzione durante l'esperienza di inibitori delle MAO (che bloccano il metabolismo di altre amine tra cui quelle che aumentano la pressione del sangue) infatti prolunga e potenzia gli effetti. Se la psilocina si assume ingerendo funghi psilocibinici, il livello di quest'ultima aumenter\u00e0 a causa della defosforilazione della psilocibina in seguito ad ingestione. Si ritiene che la O-acetilpsilocina e la psilocibina siano profarmaci della psilocina.\nLa psilocibina \u00e8 un alcaloide estremamente poco tossico e non presenta n\u00e9 neurotossicit\u00e0 n\u00e9 rischi di danni permanenti a livello fisico, neanche a dosi alte. Al contrario, dosi non allucinogene di psilocina possono prevenire gli attacchi di cefalea a grappolo. La LD50 \u00e8 stimata essere 280mg/kg. Come nella maggior parte degli allucinogeni serotoninergici, la tolleranza si alza per pochi giorni in seguito all'esperienza per poi tornare ai livelli biologici.\nSe l'esperienza \u00e8 condotta in modo irresponsabile, si corre il rischio di cadere, per la durata degli effetti, in un pi\u00f9 o meno grave stato depressivo caratterizzato da paranoie e disforia se non terrore, chiamato in gergo \"bad trip\". In una esigua percentuale di utilizzatori la depressione e la paranoia possono permanere per diversi mesi dopo l'esperienza. Il rischio aumenta se l'utilizzatore ha gi\u00e0 patologie psichiche latenti, e infatti l'assunzione di una dose \"classica\" di psilocina \u00e8 solitamente sconsigliata alle persone con forti disarmonie mentali; in questo caso per l'assunzione \u00e8 consigliabile abbassare la dose.\nEffetti.\nGli effetti iniziano a manifestarsi tra i 10 e i 40 minuti in seguito all'ingestione, aumentando di potenza per i seguenti 20 o 60 minuti, raggiungendo e mantenendo il picco per 2 o 4 ore, e perdendo potenza per le successive 2 ore. Inoltre, \u00e8 possibile risentire degli effetti fisici e psichici della molecola anche per 8 ore dopo che gli effetti allucinatori e psichedelici sono sfumati. Come avviene con tutte le sostanze psichedeliche, l'esperienza con la psilocina \u00e8 considerata ineffabile e difficile da descrivere. Gli effetti variano enormemente da persona a persona, ma alcuni si manifestano pi\u00f9 o meno sempre:"}
{"id": "209202", "revid": "1369234", "url": "https://it.wikipedia.org/wiki?curid=209202", "title": "Toilette in Giappone", "text": "Le toilette in Giappone rivestono un importante ruolo all'interno della cultura del Paese, ove la pulizia e l'igiene sono tenute in grande considerazione. Nelle piccole abitazioni giapponesi la stanza della toilette \u00e8 una delle poche aree della casa che consenta una certa intimit\u00e0, poich\u00e9 le varie generazioni che compongono la famiglia sono costrette a vivere a stretto contatto; per questo motivo vi \u00e8 una grande attenzione rivolta alle tecnologie che rendono le toilette e i bagni pi\u00f9 puliti e confortevoli e i giapponesi sono disposti a spendere molto per le migliorie di questa parte della casa.\nLa toilette \u00e8 generalmente separata dalla stanza adibita alla pulizia del corpo, poich\u00e9 nella cultura giapponese vi \u00e8 la tendenza a dividere le aree considerate \"pulite\" da quelle \"non pulite\", e si cerca di mantenere minimo il contatto tra esse. Questa pratica ha origini antiche e risale a quando, nel periodo Edo, le toilette erano delle piccole cabine in legno poste di fuori delle abitazioni e, per recarvisi, era necessario indossare le scarpe. Nel Giappone moderno si usa ancora indossare delle ciabatte quando ci si reca al bagno, il cui pavimento \u00e8 considerato non pulito; questo \u00e8 solo uno degli aspetti culturali legati alle toilette giapponesi, che sovente sono causa di confusione per gli stranieri non abituati agli usi e costumi del Paese.\nFino alla seconda guerra mondiale i sanitari pi\u00f9 diffusi in Giappone erano i vasi alla turca e gli orinatoi, che ancora \u00e8 possibile trovare negli edifici in stile tradizionale e all'interno delle toilette pubbliche; dopo il conflitto si diffusero gli occidentali vasi sanitari con sciacquone e negli anni ottanta furono introdotti i water con funzioni di bidet, che nel 2018 erano gi\u00e0 installati nell'80% delle case giapponesi. Questi sanitari, scarsamente diffusi al di fuori dei confini giapponesi, sono comunemente chiamati \"washlet\", una crasi delle parole inglesi \"wash\" (lavaggio) e \"toilet\", e includono svariate comodit\u00e0 moderne.\nStoria.\nLe toilette sono state in uso in Giappone fino dall'inizio della civilizzazione, anche se l'esatto momento della loro invenzione non \u00e8 conosciuto. Durante il periodo J\u014dmon (14.000 a.C.-300 a.C.) gli insediamenti erano a forma di ferro di cavallo e la piazza centrale era adibita a discarica; in questi cumuli di immondizia gli studiosi hanno rinvenuto anche resti fecali calcificati (coprolite) appurando che le discariche venissero utilizzate anche a mo' di latrina all'aperto. Le prime rudimentali fognature risalgono al periodo Yayoi (tra il 300 a.C. e l'anno 250), durante il quale vennero costruiti anche i primi pozzi a beneficio di grandi insediamenti dove l'acqua era utilizzata come bene comune nella vita di tutti i giorni. Durante il periodo Nara (tra il 710 e il 784) venne creato nella capitale Nara un sistema di scarico costituito da piccoli rivoli d'acqua larghi 10-15 cm, dove le persone potevano accucciarsi ed espletare i propri bisogni posizionandosi con un piede da ciascun lato. Per tutti i tempi antichi le toilette venivano costruite in vicinanza di un corso d'acqua, come dimostra il ritrovamento di una latrina risalente all'VIII secolo costruita sopra un ruscello deviato artificialmente, in prossimit\u00e0 delle rovine del castello di Akita. Nel sito dell'antica capitale Fujiwara, corrispondente all'attuale Kashihara, gli archeologi hanno inoltre rinvenuto i resti di un primordiale pozzo nero. Per la pulizia personale, alghe o assicelle di legno chiamate fungevano da carta igienica; queste vennero in seguito sostituite da fogli di carta \"washi\" (un tipo di carta tradizionale giapponese) prima del periodo Edo (1600-1868).\nA partire dal XIII secolo iniziarono a diffondersi le , dal momento che erano pi\u00f9 facili da realizzare e consentivano anche il riciclo delle feci come fertilizzante. Tale soluzione era importante in un Paese dove il buddhismo e il vegetarianismo a esso associato tendevano a ridurre la dipendenza dal bestiame per quel che riguarda il nutrimento, anche se i prodotti del mare sono sempre stati una parte importante della dieta giapponese. A questo proposito, gli escrementi degli appartenenti alle classi pi\u00f9 agiate venivano venduti a un prezzo pi\u00f9 alto, dato che la loro dieta era migliore. Questa pratica divenne meno comune dopo la seconda guerra mondiale, sia per ragioni di sanit\u00e0 pubblica sia per la maggior diffusione dei fertilizzanti chimici. Storicamente il Giappone ha comunque avuto uno standard igienico pi\u00f9 alto rispetto, per esempio, all'Europa. Infatti l'eliminazione regolamentata dei rifiuti umani era abbastanza estesa, mentre nel vecchio continente gli escrementi venivano semplicemente gettati nelle strade durante la maggior parte della storia antica.\nNella zona di Okinawa, il bagno era spesso adiacente al porcile, e i maiali venivano nutriti con i prodotti di scarto umani. Questa pratica and\u00f2 in disuso dopo la seconda guerra mondiale.\nDurante il periodo Azuchi-Momoyama (1568-1600), un sistema di fossati adibiti a fognatura venne costruito attorno al castello di Osaka, e dopo essere stato ristrutturato \u00e8 ancora funzionante e in uso. Durante il periodo Edo le regolamentazioni sanitarie pi\u00f9 severe richiesero la costruzione di toilette a cabina collocate al di fuori delle abitazioni, a discapito di quelle realizzate vicino ai corsi d'acqua. L'uso delle moderne fognature cominci\u00f2 nel 1861, con la costruzione del primo sistema fognario a Yokohama, cui segu\u00ec nel 1884 l'installazione delle prime tubature in mattoni e ceramica nel quartiere Kanda a Tokyo. Altri sistemi idraulici e di fognature furono costruiti dopo il grande terremoto del Kant\u014d del 1923, al fine di evitare epidemie nel caso di ripetersi di eventi simili. La costruzione delle fognature aument\u00f2 comunque solo negli anni sessanta, per far fronte all'aumento dei rifiuti in seguito alla crescita della popolazione. Nel 2000 il 60% dei giapponesi era collegato a un sistema fognario, mentre nel 2013 questa percentuale raggiunse il 76,3%. In Giappone il 10 settembre \u00e8 celebrato come il \"giorno della fogna\": durante la settimana che precede tale ricorrenza i palinsesti delle emittenti televisivi dedicano spazio all'informare il pubblico circa il ruolo delle opere di fognatura e l'importanza dello sviluppo fognario.\nAgli inizi del XX secolo il Giappone si presentava quindi come un Paese arretrato dal punto di vista igienico-sanitario, e i vasi alla turca rappresentavano ancora la norma. I primi bagni e orinatoi come sono conosciuti in Occidente apparvero in questo periodo, anche se la loro diffusione aument\u00f2 solo dopo la seconda guerra mondiale per l'influenza dell'occupazione da parte degli Alleati. Alla richiesta esponenziale di questo tipo di sanitari, tuttavia, non corrispose un'adeguata organizzazione delle infrastrutture fognarie e perci\u00f2 molti giapponesi si videro costretti a ripiegare sulle , comuni soprattutto nelle aree rurali. Il cambiamento culturale nelle abitudini igieniche prese rapidamente piede, e nel 1977 la vendita di sanitari di tipo occidentale super\u00f2 quella di latrine tradizionali, che purtuttavia non vennero del tutto sostituite ma rimasero diffuse in particolari ambienti. Basandosi sul water con bidet incorporato di provenienza statunitense, la pi\u00f9 grande compagnia di accessori per bagno, la Toto, present\u00f2 nel 1980 il suo \"Washlet\", che, favorito da una buona campagna pubblicitaria e dal fatto di rispondere ad aumentati criteri di igiene e pulizia, arriv\u00f2 tra la fine del XX e gli inizi del XXI secolo a diffondersi nella maggior parte delle case giapponesi; da allora le compagnie nipponiche producono i pi\u00f9 moderni sanitari ad alta tecnologia al mondo.\nTerminologia.\nI sanitari e le stanze che li contengono sono indicati in giapponese in svariati modi. Il nome pi\u00f9 comune \u00e8 , abbreviazione di , pronuncia giapponese della parola inglese \"toilet\". Le due parole sono sinonimi e possono indicare sia il water in s\u00e9 sia la stanza dove questo si trova.\nTra i molti altri nomi per le stanze o altre strutture che contengono sanitari, il pi\u00f9 comune \u00e8 . In effetti, \"otearai\" si riferisce al lavandino ed \u00e8 una semplice traduzione della parola inglese usata in questi casi, \"lavatory\". \u00c8 un eufemismo, simile al modo di dire americano \"bathroom\", che si riferisce per\u00f2 letteralmente a una stanza con una vasca. \u00c8 abbastanza comune vedere sui simboli/indicazioni di hotel e ristoranti la scritta che accompagna il pittogramma della toilette pubblica. Altra definizione \u00e8 , anche se questa \u00e8 una parola considerata sconveniente in pubblico, pu\u00f2 essere usata in un ambiente familiare, soprattutto tra uomini. Il giapponese ha molte altre parole per definire i luoghi riservati alle funzioni corporali, ad esempio , , , o , quest'ultima usata soprattutto dalle donne anziane.\nLa tazza del water (ossia il vaso sanitario, il ricettacolo inserito nel pavimento o la cisterna dell'acqua) viene anche chiamata . L'asse del water \u00e8 detta . Un vaso da notte, sia per i bambini che per gli anziani o gli infermi/malati, si chiama . La carta igienica \u00e8 chiamata o .\nLa Japanese Toilet Association celebra un'ufficiosa \"giornata della toilette\" il 10 novembre, per il semplice motivo che in Giappone i numeri 11/10, per il mese e il giorno, si possono leggere \"ii-to(ire)\", che significa anche \"buon bagno/toilette\".\nTipi di toilette.\nLatrine giapponesi tradizionali.\nLa tradizionale toilette in \u00e8 una turca, conosciuta anche nel mondo anglofono con il nome di \"toilette asiatica\", dal momento che questa progettazione \u00e8 comune in tutta l'Asia. Questo tipo di bagno fu introdotto in Giappone nel periodo Heian (794-1185) ed \u00e8 ancora utilizzato in molti ambienti pubblici o tradizionali, quali \"ryokan\", templi, scuole, parchi, stazioni ferroviarie e treni. Si tratta essenzialmente di un orinatoio di porcellana ruotato di 90\u00b0 e incassato nel pavimento, sul quale l'utente si accovaccia rivolgendosi con lo sguardo nella direzione del cupolino semisferico rialzato, detto . I rifiuti vengono raccolti da un trogolo poco profondo e convogliati in un serbatoio e infine nel sistema fognario tramite l'acqua scaricata da uno sciaquone. Questo \u00e8 spesso di due tipi, piccolo o grande, che si differenziano per la quantit\u00e0 d'acqua usata.\nChi non \u00e8 abituato a mantenere la posizione accovacciata, o uno straniero in visita in Giappone, pu\u00f2 trovare difficolt\u00e0 nell'utilizzare le toilette tradizionali giapponesi. Durante l'espletazione dei bisogni, infatti, \u00e8 importante mantenere l'equilibrio, e molti utenti sono soliti aggrapparsi al tubo di scarico o alle apposite maniglie ai lati della latrina, laddove presenti, per avere una maggiore stabilit\u00e0. Per evitare qualsiasi altra situazione spiacevole, un'altra strategia comune utilizzata dagli stranieri \u00e8 quella di spogliarsi completamente la parte inferiore del corpo e appendere gli abiti su un gancio prima di assumere la posizione. Fino al periodo Meiji (1868-1912) e all'introduzione dell'abbigliamento in stile occidentale, la parte rialzata della latrina aveva proprio lo scopo di evitare questo tipo di incidenti, impedendo che gli indumenti si sporcassero.\nI vantaggi attribuiti a questo tipo di sanitari sono che sarebbero pi\u00f9 facili da pulire e che, come tutti i bagni alla turca, il loro uso abituale apporterebbe alcuni benefici per la salute. Inoltre le toilette in stile giapponese sono meno care da produrre, consumano una quantit\u00e0 d'acqua inferiore a ogni risciacquo rispetto ai wc e, vista la mancanza di un diretto contatto con un sedile, alcuni le ritengono pi\u00f9 igieniche. Ad ogni modo, il contatto con l'asse non \u00e8 un rischio reale per la salute e la turca pu\u00f2 produrre degli schizzi che rischiano di colpire le gambe o i piedi dell'utente stesso, anche se la mancanza d'acqua minimizza il rischio di spruzzi di ritorno durante la defecazione. Comunque, dal momento che i prodotti dell'escrezione rimangono esposti all'aria fino al momento in cui si tira lo sciacquone, producono comunemente degli odori pi\u00f9 forti di ci\u00f2 che farebbero se fossero ricoperti subito dall'acqua come in un vaso sanitario, e questo \u00e8 un effetto che \u00e8 sovente possibile notare all'interno o nelle vicinanze di un bagno giapponese. A questo proposito, un sondaggio condotto dalla Kobayashi Pharmaceutical nel 2012 ha rivelato che il 61,9% degli studenti giapponesi delle scuole elementari ha avuto una spiacevole esperienza con il tradizionale gabinetto giapponese. La causa della riluttanza a utilizzare la turca sarebbe, oltre all'imbarazzo, proprio la maleodoranza caratteristica di questo tipo di toilette.\nWc di tipo occidentale.\nLa normale toilette con sciacquone usata in tutto il mondo \u00e8 conosciuta in Giappone come toilette di . Questo tipo di sanitario, insieme a quello ad alta tecnologia, \u00e8 pi\u00f9 comune nelle abitazioni giapponesi rispetto alle toilette tradizionali, anche se negli appartamenti pi\u00f9 vecchi si possono ancora trovare degli adesivi che spiegano il modo corretto di utilizzarle. Sebbene la maggior parte degli edifici pubblici pi\u00f9 vecchi, come alberghi, templi e stazioni sia munita solo di \"washiki\", i giapponesi nelle loro case preferiscono sedersi. Mantenere una posizione accovacciata a lungo, infatti, pu\u00f2 risultare troppo affaticante o scomodo, soprattutto per gli anziani. A tal proposito sono diffusi degli adattatori per convertire le toilette in stile giapponese in vasi sanitari o in wc ad alta tecnologia.\nIn Giappone molti sanitari con sciacquone di tipo occidentale dispongono di funzioni di risparmio idrico, come ad esempio la possibilit\u00e0 di scegliere la quantit\u00e0 d'acqua destina al risciacquo. Altre sono dotate di un sistema di riconoscimento delle acque reflue, che permette la separazione degli escrementi da minzione da quelli da defecazione, facilitando cos\u00ec il loro trattamento in un impianto di depurazione. Non \u00e8 raro inoltre trovare toilette equipaggiate di un lavello posto al di sopra della vaschetta che permette di recuperare l'acqua usata durante il lavaggio delle mani e di riutilizzarla per lo scarico successivo.\nWc giapponesi ad alta tecnologia.\nI wc con bidet integrato sono noti in Giappone con il nome di o . Questi sanitari ad alta tecnologia sono stati introdotti in Giappone sul finire degli anni sessanta a emulazione di modelli statunitensi preesistenti, ma \u00e8 solo a partire dal 1980, quando la Toto lanci\u00f2 sul mercato la serie \"Washlet\" che iniziarono a diffondersi maggiormente. Da allora il nome del prodotto \u00e8 usato in riferimento a tutti i wc giapponesi ad alta tecnologia, indipendentemente dal produttore. Negli anni seguenti infatti si sono aggiunte altre aziende specializzate in prodotti elettronici che hanno iniziato a produrre \"washlet\", quali la Sanyo, la Panasonic, la Toshiba e la Hitachi, sebbene la Toto abbia sempre mantenuto una posizione di egemonia sul mercato, seguita dalla Inax. Dopo un inizio in sordina i wc ad alta tecnologia hanno conosciuto un enorme successo nel Paese, tanto che il numero delle famiglie giapponesi che ne possiede uno all'interno della propria abitazione \u00e8 in costante aumento, raggiungendo il 14% nel 1992, il 52% nel 2003 e l'80% nel 2018, mentre al di fuori dei confini del Giappone la loro diffusione \u00e8 ancora limitata.\nNonostante d'aspetto sia simile a un normale sanitario di tipo occidentale, il \"washlet\" ha numerosi optional a cui \u00e8 possibile accedere attraverso l'uso di un telecomando o per mezzo di un pannello di controllo che pu\u00f2 essere installato al fianco del sanitario stesso o su una vicina parete, spesso con un collegamento senza fili per trasmettere i comandi al sedile. La comodit\u00e0 pi\u00f9 diffusa \u00e8 il bidet integrato che consiste in un ugello della grandezza di una matita il quale, uscendo da sotto l'asse, emette un getto di acqua calda per l'igiene intima. Ha generalmente due modalit\u00e0 di pulizia: una per l'ano e una per i genitali. In nessun momento dell'uso l'ugello tocca il corpo dell'utente, e dopo ogni utilizzo si autopulisce. Il getto d'acqua \u00e8 spesso collegato a un sensore di pressione sul sedile stesso, che ne consente l'accensione solo in caso di effettivo utilizzo del bidet: questo per ovviare agli inconvenienti con i primi modelli, quando molti curiosi premevano il tasto che attiva l'opzione lavaggio per vederne o capirne il funzionamento, e prontamente ricevevano uno spruzzo d'acqua in viso.\nNella maggior parte dei wc ad alta tecnologia si possono selezionare la posizione dei getti e la pressione dell'acqua a seconda delle preferenze dell'utente, nonch\u00e9 la temperatura della stessa. Secondo uno studio l'impostazione preferita dalla maggior parte dei clienti \u00e8 di 38\u00a0\u00b0C, ovvero una temperatura leggermente superiore a quella del corpo umano. I getti possono essere anche vibranti o pulsanti e i produttori di questo tipo di sanitari dichiarano che ci\u00f2 pu\u00f2 essere d'aiuto in caso di costipazione o emorroidi. Tali qualit\u00e0 benefiche sono tuttavia oggetto di dibattito, poich\u00e9 alcuni studiosi affermano che l'uso frequente o prolungato di questa specifica funzione possa interferire con la capacit\u00e0 di auto-evacuazione dell'utente, causando problemi di costipazione ancora maggiori; un utilizzo eccessivo contribuirebbe inoltre ad abbassare le difese immunitarie della zona intorno al retto anale, esponendo la pelle a possibili infiammazioni e irritazioni.\nAll'azione pulente dell'acqua \u00e8 integrato anche un asciugatore ad aria, in quanto le funzioni installate nei sanitari di tipo \"washlet\" sono pensate per sostituire completamente la carta igienica. Tale funzione \u00e8 personalizzabile secondo i gusti dell'utente, il quale pu\u00f2 scegliere per il getto d'aria una temperatura compresa tra i 40 e i 60\u00a0\u00b0C. Alcuni modelli progettati specificatamente per gli anziani sono dotati di braccioli e automatismi che aiutano a riprendere la posizione eretta dopo l'uso. Per evitare contatti diretti tra mani e sanitario, una funzione consente di alzare il coperchio e/o l'asse del water premendo un tasto, mentre nei modelli pi\u00f9 recenti un sensore di movimento rileva la presenza di qualcuno davanti alla tazza del water, e ne alza automaticamente il solo coperchio, se la persona d\u00e0 le spalle al sanitario, o il coperchio e l'asse, in caso si stia guardandolo. Una funzione permette inoltre di diminuire la velocit\u00e0 del coperchio nella chiusura, in modo che si chiuda con un movimento controllato ed eviti rumori; in alcuni modelli il coperchio si chiude automaticamente una volta passato un certo lasso di tempo dal risciacquo.\nIl sedile riscaldato \u00e8 una caratteristica molto comune, diffusa anche nei wc non dotati di bidet: nelle abitazioni sprovviste di riscaldamento centralizzato, come spesso sono quelle nipponiche, esso diviene un oggetto di grande importanza. Una modalit\u00e0 di risparmio energetico permette inoltre il riscaldamento dell'asse solamente negli orari in cui \u00e8 probabile che questo venga utilizzato, sulla base di dati personalizzabili. Questa funzione \u00e8 stata introdotta poich\u00e9 i \"washlet\" sono accusati di consumare una quantit\u00e0 eccessiva di elettricit\u00e0. D'altro canto, grandi sforzi sono stati profusi per diminuire il consumo di acqua impiegata per lo scarico, passando da 22 litri ai 3,8 dei modelli pi\u00f9 avanzati; ci\u00f2 ha portato all'ulteriore vantaggio di ridurre le dimensioni del serbatoio e di rendere i \"washlet\" pi\u00f9 compatti e meno ingombranti. Alcuni modelli possono illuminarsi al buio, essere dotati di aria condizionata, di sistemi deodoranti o di eliminazione rapida degli odori, di meccanismi di autopulizia che aiutano a mantenere il sanitario igienizzato, o di dispositivi che, emettendo effetti sonori e musica di sottofondo, permettono di coprire i rumori causati dalle funzioni corporali.\nDall'inizio degli anni duemila i ricercatori hanno aggiunto a questi sanitari anche dei sensori medici, atti a misurare il livello di glucosio nelle urine, oltre che le pulsazioni cardiache, la pressione sanguigna e la percentuale di grasso corporeo dell'utente. Gli studiosi inoltre puntano a ricavare tali dati senza interferire con la vita quotidiana dell'esaminato, inviandoli automaticamente tramite internet a uno studio medico o a un computer, ed erogare cos\u00ec le cure pi\u00f9 adatte alla situazione dell'utente/paziente senza la necessit\u00e0 di una visita medica diretta. Un'innovazione presente nei modelli pi\u00f9 avanzati \u00e8 la possibilit\u00e0 di azionare e controllare il sanitario via bluetooth tramite un'applicazione mobile. Un \"washlet\" che si possa guidare con comandi vocali \u00e8 ancora in fase di studio, mentre \u00e8 sul mercato una versione portatile, che deve essere alimentata a batteria e riempita d'acqua calda prima dell'uso.\nOrinatoi e vespasiani.\nIn Giappone gli sono simili a quelli nel resto del mondo, e vengono utilizzati nelle toilette pubbliche maschili.\nPrima e durante il periodo Meiji gli orinatoi erano solitamente fatti in ceramica o in legno, con questi ultimi sovente fissati alla parete della stanza. Per neutralizzare gli odori venivano utilizzati rami di arbusti profumati. Erano comunemente utilizzati sia dagli uomini sia dalle donne; essendo il kimono tradizionalmente indossato senza biancheria intima, le donne necessitavano solamente di sollevarlo e, alzando leggermente il bacino, potevano dirigere l'urina direttamente nell'urinale. Questa pratica \u00e8 per\u00f2 andata scomparendo durante il XX secolo, nel periodo in cui le donne giapponesi hanno adottato l'abbigliamento in stile occidentale. Gli orinatoi femminili hanno avuto un piccolo \"revival\" tra il 1951 e il 1968, quando la Toto ne produsse una serie a forma di cono installato nel pavimento. Ci\u00f2 nonostante questi orinatoi non sono mai stati molto popolari, e ne sono rimasti solo pochi esemplari.\nNei moderni orinatoi giapponesi la funzione di pulitura del sanitario \u00e8 progettata in modo da ridurre al minimo il consumo d'acqua, garantendo tuttavia un'igiene adeguata. Un sistema di risciacquo automatico provvede a erogare ciclicamente la quantit\u00e0 d'acqua sufficiente alla pulizia, anche in assenza di utilizzo del sanitario. In alcuni bagni pubblici sono inoltre installati degli orinatoi interattivi dotati di minigiochi, cui l'utente partecipa moderando la pressione e la direzione del flusso della propria urina.\nAccessori.\n\"Otohime\".\nMolte donne giapponesi sono imbarazzate al pensiero che qualcun altro le possa udire mentre utilizzano la toilette (una condizione conosciuta anche come urofobia); per nascondere il rumore provocato dalle funzioni corporali, usano allora continuamente lo sciacquone mentre si trovano in bagno, sprecando in questo modo enormi quantit\u00e0 d'acqua. Tale pratica risale al periodo Edo, quando le donne benestanti erano solite riempire e svuotare un vaso in modo da attutire il rumore prodotto dalle funzioni corporali con quello dell'acqua. Dal momento che le campagne educative promosse per scoraggiare quest'abitudine si sono rivelate infruttuose, durante gli anni ottanta \u00e8 stato introdotto un congegno che riproduce il suono dell'acqua che scorre senza che ce ne sia l'effettivo spreco. Un nome commerciale per questo apparecchio \u00e8 , dal significato letterale di \"principessa del suono\", nome derivato dalla figura omonima in un popolare racconto giapponese. Il dispositivo \u00e8 installato nella maggior parte delle toilette pubbliche femminili di nuova costruzione, e si \u00e8 cominciato a impiantarlo anche in molte toilette preesistenti, sia in Giappone sia in altri paesi asiatici come la Corea del Sud.\nL\"otohime\" pu\u00f2 essere uno strumento a batteria separato dal sanitario in s\u00e9 e applicato a un muro vicino, oppure incluso nel \"washlet\" stesso. Si attiva premendo un pulsante, o passando la mano davanti a un sensore di movimento. Quando \u00e8 acceso, produce un suono di acqua che scorre simile a quello dello sciacquone, e si stima che ci\u00f2 consenta il risparmio di venti litri d'acqua a ogni utilizzo. Dagli anni dieci del XXI secolo \u00e8 stata lanciata sul mercato una versione portatile del prodotto, che ha riscosso un certo successo anche tra gli uomini. Ci\u00f2 nonostante alcune donne ritengono che l\"otohime\" suoni artificiale, e preferiscono continuare a far scorrere l'acqua come facevano in precedenza, invece che coprire i suoni con quelli registrati.\nCiabatte da bagno.\nNella cultura giapponese vi \u00e8 la tendenza a dividere le aree considerate \"pulite\" da quelle \"non pulite\", e si cerca di mantenere minimo il contatto tra di esse. Ad esempio, l'interno di un'abitazione \u00e8 considerato un'area pulita, mentre l'esterno \u00e8 ritenuto non pulito; per riuscire a mantenere le due aree separate, quindi, ci si toglie le scarpe prima di entrare in casa, in modo che esse non tocchino l'area pulita all'interno. Storicamente, le toilette erano all'esterno delle case, e per recarvisi era necessario indossare delle calzature. Anche se oggigiorno le stanze da bagno sono all'interno delle abitazioni e le condizioni igieniche sono notevolmente migliorate, la toilette \u00e8 ancora considerata un'area poco pulita. Per limitare al minimo il contatto tra il pavimento del bagno e il resto della casa, molte abitazioni private (ma anche toilette pubbliche) dispongono di davanti alla porta della toilette, da usare esclusivamente al suo interno e da togliere una volta usciti; in questo modo si indica anche se il bagno \u00e8 in quel momento occupato. Le ciabatte, il cui utilizzo deriva proprio dall'usanza di indossare delle scarpe per raggiungere una toilette esterna, possono essere semplici ciabatte in gomma, oppure decorate con personaggi di anime per i bambini, o in pelliccia, in caso di modelli particolarmente lussuosi. Un errore frequente degli stranieri \u00e8 proprio quello di dimenticarsi di toglierle dopo essere stati in bagno, e usarle quindi inconsciamente in una zona pulita.\nToilette pubbliche.\nLe in Giappone sono diffuse e ben distribuite sul territorio. Si possono trovare nei centri commerciali, nei supermercati, nelle librerie, nei negozi, nei parchi e in gran parte delle stazioni ferroviarie. Sono spesso dotate di servizi igienici in entrambi gli stili, anche se alcuni vecchi impianti potrebbero avere soltanto servizi igienici in stile giapponese, mentre le strutture pi\u00f9 recenti potrebbero contenere solo sanitari in stile occidentale.\nLa carta igienica non sempre \u00e8 presente, motivo per cui i giapponesi sono soliti portare con s\u00e9 dei fazzoletti di carta da usare all'occorrenza. Sfruttando il fatto che la mancanza di carta igienica sia un fatto piuttosto comune nelle toilette pubbliche e che pertanto i giapponesi siano tendenzialmente propensi ad accettare fazzoletti per quest'eventualit\u00e0, varie aziende nipponiche si fanno pubblicit\u00e0 distribuendo a titolo gratuito dei pacchetti di fazzoletti con il loro logo. In alternativa \u00e8 possibile acquistare la carta igienica nei numerosi distributori automatici presenti nel Paese. In molti bagni pubblici, inoltre, non sono disponibili n\u00e9 il sapone per lavarsi le mani n\u00e9 gli asciugamani, quindi spesso i giapponesi portano con s\u00e9 anche del disinfettante per tali usi. Alcune toilette pubbliche pi\u00f9 moderne sono invece dotate di svariati accessori, come carta igienica, \"washlet\", asciugamani elettrici, distributori di salviette per la pulizia degli smartphone o di disinfettanti per l'asse del water. Abbastanza diffusi sono anche bagni adibiti ad accogliere portatori di handicap o persone anziane, che sono generalmente in stile occidentale e possiedono servizi come seggiolini e lettini dove i genitori possono agevolmente cambiare i pannolini ai propri figli.\nIn Giappone \u00e8 consuetudine imbattersi in toilette pubbliche per uomini sprovviste di porte, nelle quali gli orinatoi e gli utenti che espletano i propri bisogni sono perfettamente visibili. Questo \u00e8 possibile in quanto i giapponesi sono piuttosto disinibiti per quanto riguarda l'orinare in pubblico e, quindi, un bagno pubblico senza separ\u00e9 e porte \u00e8 considerato perfettamente convenzionale. Questa usanza pare risalire al periodo Edo, a quando gli agricoltori erano soliti posizionare nelle strade delle vasche di legno poco profonde atte a raccogliere gli escrementi dei passanti, i quali venivano successivamente usati come fertilizzante per i campi. Tale pratica fu abbandonata quando le regolamentazioni sulla salute pubblica divennero pi\u00f9 rigorose e con la costruzione delle prime toilette pubbliche nel 1872. Anche i bagni unisex sono molto diffusi, ma in questo caso le cabine sono generalmente dotate di porte e, per educazione, \u00e8 preferibile bussare per assicurarsi che nessuno stia utilizzando il servizio. Secondo un sondaggio effettuato a Minato e in altre aree densamente popolate del Paese gli utenti delle toilette pubbliche giapponesi sarebbero comunque quasi esclusivamente di sesso maschile.\nDal 1985 la Japan Toilet Association si occupa della manutenzione delle toilette pubbliche giapponesi e porta avanti una campagna in accordo con le amministrazioni locali, altre organizzazioni e privati al fine di migliorare le condizioni igieniche, il design e l'attrattiva di queste strutture. Per questo nel Paese \u00e8 possibile trovare toilette dalle architetture inusuali e fantasiose, talora fonte di richiamo per i turisti. Ciononostante i bagni pubblici in Giappone sono spesso identificati con il termine \"gokei\" o \"5K\", ovvero cinque aggettivi che iniziano con la lettera K usati dai media nipponici per descrivere qualcosa di estremamente negativo, e che in questo caso equivarrebbero a , , , e . La qualit\u00e0 media, comunque, pu\u00f2 variare sensibilmente a seconda dell'ubicazione: per esempio le toilette delle stazioni molto grandi e frequentate che si trovano nelle grandi citt\u00e0 possiedono generalmente uno standard qualitativo maggiore rispetto a quelle delle stazioni pi\u00f9 piccole e con un minore afflusso di utenti.\nIn vista dei Giochi olimpici del 2020, il governo giapponese ha incentivato la sostituzione dei vasi sanitari in stile tradizionale presenti in molti dei bagni pubblici del paese con quelli di tipo occidentale, in modo da soddisfare le esigenze dei turisti stranieri. Verr\u00e0 inoltre installato almeno una bagno \"gender free\" in sette delle undici sedi designate per le gare, andando cos\u00ec incontro alle necessit\u00e0 di persone non autosufficienti e transgender. Le toilette delle scuole giapponesi hanno invece beneficiato di un profondo restyling nell'estate del 1999, e dagli anni duemila in alcune di esse \u00e8 iniziata l'installazione dei wc con bidet integrato.\nAspetti culturali.\nDifferenze culturali con l'Occidente.\nL'uso del bagno in Giappone \u00e8 intimamente connesso al concetto di pulizia, che nella cultura giapponese riveste un ruolo fondamentale. Alcuni termini che significano \"pulito\", infatti, possono essere utilizzati anche per descrivere la bellezza: ad esempio la parola pu\u00f2 essere tradotta come \"carino\", \"bello\", \"pulito\", \"giusto\" o \"ordinato\". I giapponesi tengono molto alla loro igiene personale, alla pulizia della casa, delle loro scuole, del posto di lavoro e degli spazi pubblici, e sono orgogliosi di poter dare il loro contributo a mantenere questi ambienti lustri e ordinati. Ci\u00f2 si riflette ad esempio nella pratica degli studenti di pulire la scuola dopo le lezioni o nel fatto che non considerano le mansioni legate alla pulizia dei bagni umilianti o denigratorie, per cui, a differenza di altri Paesi ricchi dove questi incarichi sono spesso affidati a forza lavoro straniera e poco qualificata, in Giappone vengono svolti solitamente dagli stessi giapponesi. Questa cultura del pulito, che affonda le radici nella tradizione shintoista e buddhista del Paese, pu\u00f2 servire a spiegare sia il continuo successo dei bagni alla turca, in quanto esenti da ogni tipo di contatto fisico, sia l'ascesa dei wc ad alta tecnologia con bidet integrato. Vi \u00e8 anche un ampio mercato per i deodoranti e purificanti per l'aria, utili a diffondere una fragranza piacevole nell'ambiente. Inoltre in molte abitazioni i sanitari sono, quando possibile, in stanze separate da quelle dedicate all'igiene del corpo (), e da quelle adibite alla pulizia del viso, delle mani e dei denti (), sempre per la succitata questione culturale della separazione tra pulito e non pulito.\nUn altro aspetto da tenere in considerazione \u00e8 la dimensione ridotta della maggior parte delle abitazioni giapponesi, situazione che porta le varie generazioni che compongono la famiglia a vivere a stretto contatto, cosicch\u00e9 la stanza da bagno diventa una delle poche aree della casa dove sia possibile godere di un po' di intimit\u00e0. A questo proposito, Jun'ichir\u014d Tanizaki nel suo saggio \"Libro d'ombra\" scrisse che, tra tutte le stanze della casa, \u00absolo il gabinetto giapponese \u00e8 interamente concepito per il riposo dello spirito\u00bb. Per questo motivo in Giappone vi \u00e8 una grande attenzione rivolta alle tecnologie che rendono le toilette e i bagni pi\u00f9 puliti e confortevoli, e i giapponesi sono disposti a spendere molto per le migliorie di questa parte della casa.\nLe marcate differenze culturali tra Giappone e Occidente per quanto riguarda l'uso della toilette possono essere fonte di confusione per gli stranieri che vi si approcciano per la prima volta: i bagni alla turca sono spesso causa di imbarazzo per chi non \u00e8 abituato o non \u00e8 in grado di assumere la corretta posizione, e vi sono numerosi racconti di persone non giapponesi che, usando un \"washlet\" e premendo a caso alcuni tasti, per curiosit\u00e0 o per cercare il comando dello sciacquone, sono stati improvvisamente colpiti da un getto d'acqua o hanno accidentalmente allagato la stanza della toilette. Per ovviare a questo problema l'Associazione giapponese dei produttori di toilette ha introdotto nel 2017 un nuovo standard per le icone da utilizzare in tutti i wc giapponesi di prossima produzione, che risultino pi\u00f9 intuitive cos\u00ec da elminare il rischio di confusione tra i turisti e ridurre lo shock culturale.\nEducazione igienica dei bambini.\nIn Giappone la pratica di avvicinamento all'uso della toilette (toilet training) riveste un ruolo di notevole importanza nell'educazione e nella crescita dei figli, ove una corretta espletazione dei bisogni \u00e8 strettamente connessa al benessere e alla salute degli stessi. Ci\u00f2 ha anche a che fare con la norma culturale che vuole i giapponesi evitare di recare disagio o disturbo al prossimo, e per questo i genitori preferiscono occuparsi personalmente dell'educazione igienica dei figli piuttosto che lasciare l'incombenza agli insegnanti d'asilo. I bambini giapponesi vengono solitamente abituati all'uso della toilette dall'et\u00e0 di tre o quattro anni, bench\u00e9 alcuni genitori desiderosi di completare questo processo prima dell'entrata alla scuola materna ne anticipino l'inizio verso l'anno e mezzo di et\u00e0. L'insegnamento all'uso della toilette rimane comunque una parte dei compiti delle scuole materne giapponesi.\nDi solito i genitori nipponici attendono sette segni comportamentali comunemente riconosciuti per assicurarsi che il bambino sia pronto a utilizzare una toilette; ovvero quando si dimostra capace di: imitare i genitori, esprimere insoddisfazione a parole, rimettere gli oggetti al proprio posto, camminare e sedersi autonomamente, togliersi pantaloni e mutande autonomamente, esprimere il desiderio di utilizzare la toilette, esprimere verbalmente il desiderio di urinare o defecare. A quel punto inizia la prima fase del processo di educazione attraverso l'utilizzo dell', un vasino di plastica che pu\u00f2 essere posizionato in qualsiasi parte della casa. L\"omaru\" \u00e8 abbastanza piccolo da permettere al bambino di sedercisi sopra e contemporaneamente appoggiare i piedi sul pavimento e tenersi a due apposite maniglie poste sulla parte anteriore. Il suo scopo \u00e8 abituare il bambino all'uso della toilette e infondere nello stesso un senso di sicurezza; per questo motivo alcuni modelli hanno un aspetto simile a giocattoli o sono dotati di pulsanti che emettono suoni in modo da intrattenere il bambino durante l'uso. Allo scopo di diminuire il pi\u00f9 possibile lo shock del passaggio alla toilette per adulti, le emittenti televisive giapponesi trasmettono inoltre vari cartoni animati educativi come \"Shima shima tora no Shimajir\u014d\" e \"Pantsu Pankur\u014d\", ma sono diffusi anche numerosi libri per bambini sull'argomento.\nNella cultura di massa e nel folclore.\nLa singolare attenzione che i giapponesi rivolgono alle toilette \u00e8 solo un aspetto di quella che \u00e8 stata definita la \"cultura giapponese del bagno\". Considerate quasi alla stregua di vere e proprie opere d'arte, alle toilette in Giappone sono dedicate non solo manifestazioni volte a premiare quelle pi\u00f9 pulite, sicure e innovative del Paese, ma anche rassegne artistiche, come la \"Toilennale\" nella prefettura di \u014cita, che ha cercato di coniugare arte e wc esponendo visioni d'autore del bagno. Sul fronte educativo il Toto Musuem di Kitaky\u016bsh\u016b e l'Inax Live Museum di Tokoname ripercorrono entrambi la storia delle toilette giapponesi, con il secondo che ospita una collezione di centocinquanta latrine di epoca Meiji e Taish\u014d; il Miraikan di Odaiba, invece, organizza dal 2014 una mostra itinerante il cui scopo primario \u00e8 quello di sensibilizzare i visitatori sull'importanza delle fognature e del benessere fisico.\nFin dal periodo Edo, quando cominciarono a diffondersi le prime opere a sfondo umoristico, i giapponesi sono stati sempre alquanto disinibiti nel parlare di questioni ritenute intime in altre culture, come l'utilizzo della toilette. Ancora oggi nei variet\u00e0 e nei programmi comici riscuotono molto successo candid camera e gag legate a questo aspetto. Il videogioco \"Toilet Kids\" (1992), i film \"Zombie Ass\" (2011) e \"Thermae Romae\" (2012), cos\u00ec come il personaggio di Oshiri tantei, un detective col volto a forma di sedere protagonista dal 2012 di una popolare serie di libri per bambini, e la serie di libri di testo \"Unko kanji drill\", in cui un professore dalle fattezze di escremento emoji educa i pi\u00f9 piccoli all'uso dei kanji, sono ulteriori esempi di come l'umorismo scatologico sia molto diffuso nel campo dell'intrattenimento giapponese. Il legame tra bellezza e pulizia associate alla toilette \u00e8 invece esemplificato dalla hit musicale del 2010 \"Toire no kamisama\", della cantautrice Kana Uemura. Il testo narra del rapporto tra Uemura e la nonna, di come quest'ultima fosse solita raccontarle della presenza di una divinit\u00e0 all'interno della toilette, e di come Uemura venisse spronata a tenerla in ordine e pulita, poich\u00e9 cos\u00ec facendo ella sarebbe diventata una bella ragazza una volta cresciuta. In tal senso un'antica tradizione giapponese vuole che lo stato in cui viene tenuto il bagno possa condizionare la salute e l'aspetto dei nascituri.\nAlle toilette giapponesi sono legate anche varie storie dell'orrore e leggende metropolitane. Una delle pi\u00f9 note vede protagonista Hanako, una studentessa delle scuole elementari che, nascosta nella cabina del bagno di una scuola, terrorizzerebbe chiunque provi a interagire con lei. La storia, molto famosa in Giappone, \u00e8 stata trasposta in diversi film cinematografici e anime, e la sua popolarit\u00e0 tra gli studenti delle elementari giapponesi ha portato a casi di disfunzione della vescica in alcuni soggetti che, per timore di recarsi alla toilette, evitavano per tutto il corso della giornata scolastica di espletare i propri bisogni. Un'altra leggenda simile \u00e8 quella di Aka manto, la quale narra di un giovane uomo di bell'aspetto che si aggirerebbe nelle vicinanze delle toilette pubbliche con indosso una mantella rossa e una maschera, uccidendo in modo atroce le proprie vittime. Lo \"y\u014dkai\" Akaname, infine, apparirebbe nei bagni pi\u00f9 sciatti per leccare via polvere e sporcizia.\nIl fatto che molte di queste leggende siano ambientate all'interno della toilette \u00e8 dovuto alla credenza popolare giapponese secondo la quale gli spiriti maligni o i fantasmi sarebbero soliti abitare nella stanza pi\u00f9 piccola della casa. Inoltre in Giappone le toilette sono generalmente situate nell'angolo pi\u00f9 buio dell'abitazione, sempre per motivi riconducibili a superstizioni che traggono origine dal folclore e dalla religione giapponesi. Una famosa storia, raccontata spesso dai genitori ai figli per far s\u00ec che si comportino bene, narra di una mano pelosa che, fuoriuscendo dalla tazza del water, vi trascinerebbe al suo interno i bambini dispettosi: ispirandosi a ci\u00f2, lo scrittore K\u014dji Suzuki scrisse il racconto \"Drop\", il quale venne pubblicato e distribuito nel 2009 dalla compagnia Hayashi Paper sui propri rotoli di carta igienica.\nAspetti controversi.\nAi bagni giapponesi sono legati anche diversi aspetti controversi, come ad esempio la distribuzione illegale di video registrati nelle toilette femminili tramite videocamere nascoste. Inoltre a partire dagli anni duemila \u00e8 sempre pi\u00f9 comune la pratica denominata , termine utilizzato per descrivere l'abitudine tra gli iscritti in una nuova scuola a mangiare chiusi all'interno di una toilette, piuttosto che essere visti e additati come solitari, incapaci di stringere amicizie, o di trovare qualcuno con cui condividere le ore del pasto.\nIn Giappone, comunque, l'utilizzo della toilette per fini non prettamente legati alle funzioni corporali \u00e8 piuttosto comune: secondo un sondaggio effettuato nel 2013 dal rivenditore di servizi per il bagno Sunfree Plaza, una percentuale non indifferente di giapponesi \u00e8 solita utilizzare la toilette per svolgere comuni passatempi come leggere, ascoltare musica e cantare oltre ad azioni fisiologiche come dormire o, appunto, mangiare."}
{"id": "209204", "revid": "16467", "url": "https://it.wikipedia.org/wiki?curid=209204", "title": "Tom Marvolo Riddle", "text": ""}
{"id": "209209", "revid": "212348", "url": "https://it.wikipedia.org/wiki?curid=209209", "title": "Pirati", "text": ""}
{"id": "209211", "revid": "6923", "url": "https://it.wikipedia.org/wiki?curid=209211", "title": "Processione", "text": "Una processione \u00e8 un rito a carattere religioso o profano che prevede per i partecipanti il compimento di un determinato percorso.\nStoria.\nLe processioni erano in uso in varie parti del mondo antico, come in Egitto, in Grecia e a Roma. Dopo il riconoscimento del cristianesimo da parte dell'imperatore Costantino, cominciarono a svolgersi liberamente le processioni cristiane, che ebbero ulteriore impulso dopo che Teodosio I proib\u00ec il culto pagano.\nLa Riforma protestante ha soppresso le processioni in onore della Madonna e dei santi ed anche le processioni eucaristiche (come quella in occasioni del Corpus Domini). Mentre alcune correnti del protestantesimo come i calvinisti non approvano alcun tipo di processione, gli anglicani, i metodisti e alcune chiese luterane effettuano una processione con la croce il venerd\u00ec santo in ricordo della Passione di Ges\u00f9. In alcune localit\u00e0 tali processioni sono organizzate insieme alle altre confessioni cristiane ed assumono un valore ecumenico.\nLe processioni sono molto popolari nel cristianesimo cattolico e ortodosso, ma si trovano anche in altre religioni. Nell'induismo in occasione della Maha Shivaratri, festa in onore del dio Shiva, in varie parti dell'India vi sono processioni con carri riccamente decorati che portano una statua del dio, mentre nel buddhismo \u00e8 famosa l\"'Esala Perahera\", che si tiene nello Sri Lanka a Kandy, dove un dente appartenuto a Buddha viene portato in processione con la presenza di elefanti.\nCristianesimo.\nLiturgia.\nNella liturgia di molte chiese cristiane la processione \u00e8 un corteo composto da ecclesiastici e fedeli all'inizio o alla fine di un rito religioso. Essa avviene solitamente accompagnata da inni, salmodie, litanie o dal suono dell'organo o di altri strumenti. Frequente \u00e8 la presenza di bande musicali che accompagnano i fedeli lungo il percorso. In alcuni feste hanno un particolare rilievo, come la domenica delle palme o il Corpus Domini.\nDevozioni popolari.\nNelle processioni viene di solito trasportata a spalla una rappresentazione di figure religiose, come santi locali o figure legate alla festa celebrata, nelle forme previste dalle arti maggiori come sculture e pitture, e minori come artigianato di ebanisteria, oreficeria, ceramica, altro, talvolta a mezzo di macchine a spalla o carri trionfali.\nMolte processioni, soprattutto nel centro e sud Italia sono ancora molto vive e sentite dalla popolazione. I fedeli spesso elargiscono offerte in denaro o in beni alla devozione del santo al passaggio della rappresentazione dello stesso. Alcune di esse prevedono da parte di alcuni fedeli delle prove di penitenza (come portare anche in corsa statue molto pesanti) o gesti autolesivi come l'autoflagellazione.\nProcessioni celebri.\nAltre manifestazioni.\nTraslazione Madonna di Casaluce 15 ottobre e 15 giugno tra (Aversa) e (Casaluce"}
{"id": "209212", "revid": "709565", "url": "https://it.wikipedia.org/wiki?curid=209212", "title": "Psilocibina", "text": "La psilocibina \u00e8 una triptammina psichedelica presente in alcuni funghi allucinogeni del genere \"Psilocybe, Panaeolus, Inocybe,\" e \"Stropharia\".\nQuando ingerita viene rapidamente defosforilata a psilocina che esercita effetti sul sistema nervoso centrale inducendo esperienze psichedeliche, enteogene ed effetti lievemente euforizzanti.\nDivenuta nota al grande pubblico solo negli anni sessanta del XX secolo dopo l'incontro tra il micologo R. Gordon Wasson e la curandera Maria Sabina, e successivamente sintetizzata in laboratorio da Albert Hofmann, acquis\u00ec una certa popolarit\u00e0 in Occidente per i suoi usi spirituali e ricreativi, e cominci\u00f2 ad essere studiata ad Harvard per la sua capacit\u00e0 di causare esperienze mistiche; quando per\u00f2 nel 1967 l'LSD fu reso illegale da Nixon, la similitudine delle due sostanze fece s\u00ec che anche la psilocibina venisse messa al bando in quasi tutti gli stati del mondo.\nBen prima della sua scoperta da parte degli occidentali, veniva utilizzata dalle civilt\u00e0 dell'America latina nei riti sciamanici, ritrovandosi infatti nella formulazione delle bevande rituali.\nSolo negli ultimi anni diversi studi ne stanno mostrando le importanti propriet\u00e0 terapeutiche, quando utilizzata sotto la supervisione medica, specie nei confronti di alcune patologie psichiatriche (in particolare ansia e depressione) che si sono mostrate resistenti ai classici farmaci, dato confermato nel 2021 dal pi\u00f9 vasto studio sperimentale condotto finora. \nIn seguito alla riscoperta del suo potenziale medico, la psilocibina, assieme agli altri psichedelici, \u00e8 stata depenalizzata in due stati americani (Oregon e Washington DC) e otto citt\u00e0: Detroit, Santa Cruz, Oakland, Denver, Ann Harbour, Somerville, Cambridge e Northampton.\nAttualmente in Italia la molecola \u00e8 inserita nella tabella 1 delle sostanze stupefacenti, per cui sono illegali la detenzione e la vendita.\nCaratteristiche.\nHa struttura chimica simile ai neurotrasmettitori endogeni serotonina e dimetiltriptammina, appartenendo alla classe delle triptammine. Quando ingerita, viene rapidamente defosforilata in psilocina. La psilocibina, pur possedendo attivit\u00e0 farmacologica intrinseca, pu\u00f2 perci\u00f2 essere considerata un precursore della psilocina.\nLa psilocina \u00e8 un agonista parziale di diversi recettori della serotonina, anche se l'attivazione del recettore serotoninergico 5HT2A sembra giocare un ruolo essenziale nel suo meccanismo d'azione. La psilocina ha alta affinit\u00e0 per i recettori 5-HT2B e 5-HT2C ed una efficacia leggermente minore per i 5-HT2A. Quella per i recettori 5-HT1 \u00e8 invece bassa, compresi i 5-HT1A e 5-HT1D. Diverse ricerche mostrano che molti degli effetti soggettivi della psilocibina siano in realt\u00e0 dovuti anche all'interazione con recettori diversi dai 5-HT2: ad esempio la psilocina incrementa indirettamente i livelli di dopamina nei gangli alla base pur non interagendo direttamente con i recettori D2 della dopamina, a differenza di altri composti dai simili effetti come l'LSD.\nGli effetti, quando assunta oralmente, iniziano dopo 10-40 minuti e persistono per un tempo compreso tra le 2 e le 6 ore (a seconda del dosaggio e della sensibilit\u00e0 individuale). La sua emivita \u00e8 di 163 \u00b1 64 minuti quando assunta oralmente e 74.1 \u00b1 19.6 quando iniettata. Dosi di almeno 4\u201310 mg, corrispondente a circa 50\u2013300 \u00b5g/kg, sono necessarie per indurre l'esperienza psichedelica. I dosaggi tipicamente assunti per l'utilizzo ricreativo sono invece pi\u00f9 alti e pari a 10\u201350 mg di psilocibina (contenuti in media in 10\u201350 grammi di funghi freschi o 1\u20135 grammi di funghi secchi). Dosaggi minori sono gergalmente chiamati \"microdosi\" e secondo alcuni utilizzatori produrrebbero effetti positivi sul tono dell'umore senza per\u00f2 indurre esperienze psichedeliche, in analogia a quanto riportato per altre sostanze psichedeliche come l'LSD, tuttavia la veridicit\u00e0 di tali affermazioni non \u00e8 stata ancora validata in ambito scientifico.\nLa sensibilit\u00e0 individuale influenza comunque notevolmente la potenza della sostanza, tant'\u00e8 che alcuni individui riporterebbero effetti percepibili anche con dosi di soli 2 mg.\nQuando assunta per via orale, circa il 50% della psilocibina viene assorbita direttamente da stomaco ed intestino, quindi viene rapidamente convertita in psilocina che viene poi glucuronata (ad opera di due enzimi glucuronil transferasi UGT1A9 nel fegato e UGT1A10 nell'intestino) ed escreta nelle urine oppure convertita in altri metaboliti ad opera delle monoammino ossidasi.\nEntro 24 ore dall'assunzione, il 65% della sostanza \u00e8 escreta nelle urine ed un altro 20% attraverso le feci. Tuttavia tracce dei suoi metaboliti sono rilevabili anche 7 giorni dopo l'assunzione.\nUso terapeutico.\nLa psilocibina mostra interessanti propriet\u00e0 terapeutiche per un ampio insieme di patologie, specie per il trattamento del dolore cronico e delle patologie psichiatriche. Tuttavia, a causa della illegalit\u00e0 diffusa della sostanza e dei conseguenti vincoli burocratici, le sperimentazioni fino ad ora hanno riguardato soprattutto piccoli gruppi di pazienti non permettendo perci\u00f2 di trarre dati definitivi sulla reale portata terapeutica .\n\u00c8 usata, a livello sperimentale, nel trattamento dei disturbi della personalit\u00e0 e delle cefalee a grappolo resistenti alle terapie tradizionali.\nUno studio del 2012 della National Academy of Sciences inglese, pubblicato sul British Journal of Psychiatry ha dimostrato che l'uso di psilocibina migliora le facolt\u00e0 mnemoniche.\nPu\u00f2 modificare in modo duraturo la personalit\u00e0: uno studio effettuato nel 2011 dagli scienziati della Johns Hopkins University di Baltimora ha dimostrato che l'uso di psilocibina induce \"positivi cambiamenti\" nella personalit\u00e0 degli assuntori. Pi\u00f9 della met\u00e0 dei partecipanti allo studio (60%) avrebbe mostrato una decisa trasformazione in termini di \"apertura mentale e creativa\": i tratti che si sono rafforzati sono quelli dell'immaginazione, delle idee astratte, dei sentimenti, del senso estetico, e tali cambiamenti sono durati almeno per i 14 mesi in cui i soggetti sono stati sottoposti a controlli.\nUno studio del 2013 dell'University of South Florida ha dimostrato che la psilocibina facilita la neurogenesi e il superamento dei traumi.\nNel 2014 \u00e8 partito uno studio della New York University sull'uso della psilocibina contro l'ansia nelle persone affette da tumore.\nNel 2014 \u00e8 partito uno studio della Universit\u00e0 del Nuovo Messico che, riprendendo studi degli anni '50 e '60 che avevano mostrato buoni risultati nell'uso di psichedelici (in quel caso LSD) contro le dipendenze, sta studiando l'efficacia della psilocibina nel trattamento dell'alcolismo.\nUno studio del 2014 della Johns Hopkins University pubblicato sul Journal of Psychopharmacology ha mostrato che la psilocibina come cura per la dipendenza da nicotina, avrebbe una percentuale di successo dell'80%.\nUno studio pubblicato nel 2017 e condotto da un team di ricercatori dell'Imperial College di Londra, ha dimostrato come due somministrazioni del composto a distanza di una settimana l\u2019una dall\u2019altra siano in grado di esercitare potenti e duraturi effetti antidepressivi, in pazienti con una patologia resistente ai classici farmaci antidepressivi. Quando ai pazienti \u00e8 stato chiesto di descrivere a parole loro l\u2019effetto del farmaco, la maggior parte di essi ha riferito di essersi sentiti \u00abresettati, come quando un computer malfunzionante viene ripristinato\u00bb. Tali risultati andranno replicati in studi pi\u00f9 ampi ma sembrano confermare le precedenti osservazioni sull\u2019attivit\u00e0 terapeutica di composti dalla simile propriet\u00e0 farmacologica. \nPi\u00f9 recentemente, Robin Carhart-Harris, direttore del \"Centre for Psychedelic Research\" dell'Imperial College di Londra, ha dichiarato che la psilobicina si sta rivelando decisamente pi\u00f9 efficace del trattamento tramite farmaci SSRI, basantisi sull'\"ipotesi serotonina\" (\"Serotonin Hypothesis\"), secondo la quale la depressione dipenderebbe da una carenza di serotonina. Infatti, le ultime prove di efficacia del farmaco escitalopram mostrano miglioramenti del 50-60%, non molto maggiori di un placebo, oltre agli spiacevoli effetti collaterali ed ai sintomi successivi all'interruzione del trattamento. La psilobicina, per contro, ha mostrato un'efficacia del 70%, l'effetto avverso prevalente \u00e8 risultato un mal di testa da lieve a moderato un giorno dopo la somministrazione. Nel 2018 la Food and Drug Administration (FDA) ha assegnato la Breakthrough Therapy Designation per la terapia assistita da psilocibina per la depressione resistente al trattamento. Nel 2019 la FDA ha concesso la designazione anche per la terapia con psilocibina nel trattamento del disturbo depressivo maggiore. \nLista di funghi contenenti psilocibina.\nContenuto di psilocibina in alcuni funghi:\nUna menzione a parte merita lo \"Psylocibe baeocystis\", che oltre alle ordinarie psilocina e psilocibina contiene anche in dosi apprezzabili baeocistina e norbaeocistina, altri due alcaloidi con una struttura chimica quasi identica alle prime due triptamine."}
{"id": "209213", "revid": "1543377", "url": "https://it.wikipedia.org/wiki?curid=209213", "title": "The Lemonheads", "text": "I The Lemonheads sono un gruppo alternative rock-pop punk statunitense, fondato dal cantante e chitarrista Evan Dando (4 marzo 1967) nel 1986 a Boston.\nStoria del gruppo.\nLe prime prove discografiche del gruppo erano all'insegna di un hardcore punk che doveva molto ad H\u00fcsker D\u00fc e The Replacements. Di questa prima fase, si segnalano i dischi \"Hate Your Friends\" (1987), \"Creator\" (1988), \"Lick\" (1989).\nNon sono per\u00f2 questi i lavori che meglio rappresentano la sensibilit\u00e0 artistica di Dando, che sterza in maniera decisa verso il pop all'inizio degli anni novanta - spinto anche dal successo dei Nirvana - e d\u00e0 alla luce un disco come \"It's a Shame About Ray\" (1992). L'opera viene acclamata nell'ambiente underground come un capolavoro e si comincia a parlare del leader dei Lemonheads come di un idolo generazionale (seppur indipendente e relegato ad una scena minore della musica rock americana). Nel disco \u00e8, tra l'altro, inclusa una cover abbastanza famosa di \"Mrs. Robinson\" di Simon &amp; Garfunkel.\nLa stessa ispirazione, macchiata da elementi country dovuti alla scoperta di Gram Parsons, d\u00e0 alle stampe \"Come on Feel\" (1993); il secondo disco che definisce la personalit\u00e0 del gruppo e la sua influenza sulle future generazioni di musicisti.\nTre anni dopo arriva \"Car Button Cloth\" (1996), ultimo respiro discografico prima di una pausa di una decina d'anni. In questo disco, la batteria \u00e8 suonata da Murph dei Dinosaur Jr..\nNel 2005, Evan Dando rispolvera la sigla - dopo una carriera solista lontana dalla luce dei riflettori - per un tour assieme a bassista e batterista dei Descendents. Questa esperienza riporta il bostoniano in studio per un disco che uscir\u00e0 nel 2006.\nI Lemonheads sono, assieme ai gi\u00e0 citati Dinosaur Jr., i Buffalo Tom e ovviamente i Nirvana, tra i pi\u00f9 rappresentativi esponenti dell'underground made in U.S.A. degli anni novanta. Una scena che \u00e8 riuscita a coniugare la rabbia hardcore e la melodia pop segnando un'epoca e una generazione."}
{"id": "209226", "revid": "2047005", "url": "https://it.wikipedia.org/wiki?curid=209226", "title": "Quinto Fabio Pittore", "text": "Biografia.\nIl suo cognome deriva dall'attivit\u00e0 esercitata dal nonno, il patrizio Gaio Fabio Pittore (\"Gaius Fabius Pictor\"), autore nel 304 a.C. di pitture nel tempio della Salute, al Quirinale.\nSenatore e magistrato, Quinto Fabio combatt\u00e9 contro i Galli Insubri ed Annibale Barca ed ebbe l'incarico di un'ambasceria sacra a Delfi nel 216 per cercare consigli da Apollo dopo la sconfitta dei Romani a Canne nella seconda guerra punica. Sconfisse i Messapi, alleati di Annibale, ponendo fine alla loro autonomia. Era presente alla presa di Ozan, l'odierna Ugento.\nOpere.\nPittore, primo tra i romani scrisse degli \"Annales\" verso la fine del III secolo a.C. e narr\u00f2 la storia di Roma dal tempo di Enea fino al 217, anno precedente la battaglia di Canne, ponendo la fondazione di Roma al 747 a.C. Il testo, \u1fec\u03c9\u03bc\u03b1\u03af\u03c9\u03bd \u03c0\u03c1\u03ac\u03be\u03b5\u03b9\u03c2, era scritto in lingua greca e prendeva posizione contro le accuse di espansionismo imperialistico lanciate in quel periodo dagli storiografi greci parteggianti per Annibale. Dell'opera esisteva una versione in lingua latina, i \"Rerum gestarum libri\", non si sa se scritta da lui stesso.\nNella propria opera Pittore adotta un punto di vista aristocratico e si caratterizza per un acceso nazionalismo ed un gusto particolare per la descrizione delle origini di Roma, l'et\u00e0 regia e gli inizi della Repubblica di Roma, epoche alle quali risalivano molte istituzioni e costumi religiosi e civili del suo tempo. Della sua opera, che fu una delle fonti di Polibio, di Tito Livio e di Dionigi di Alicarnasso, non restano che scarsi frammenti e le poche notizie che abbiamo di essa ci sono state tramandate da Dionigi di Alicarnasso. \nA Fabio Pittore fu attribuito anche un \"De iure pontificio\", citato da Nonio Marcello, che viene per\u00f2 prevalentemente assegnato a Quinto Fabio Massimo Serviliano."}
{"id": "209228", "revid": "1522738", "url": "https://it.wikipedia.org/wiki?curid=209228", "title": "Manuale delle Giovani Marmotte", "text": "Il Manuale delle Giovani Marmotte (in inglese \"Junior Woodchucks Guidebook\") \u00e8 uno pseudolibro dell'universo immaginario della Disney, ideato nel 1954 da Carl Barks come volume in dotazione ai membri del corpo delle Giovani Marmotte, che lo usano per trovare risposte utili nelle situazioni in cui si vengono a trovare. In Italia, dal 1969 la Mondadori ne pubblic\u00f2 per davvero varie edizioni, ideate da Elisa Penna e Mario Gentilini, con le illustrazioni di Giovan Battista Carpi, che divennero best seller dell'editoria per ragazzi pi\u00f9 volte ristampati. Il termine \u00e8 entrato nell'immaginario collettivo come esempio di libro che contiene la risposta a ogni domanda possibile.\nDescrizione.\nIl \"Manuale\" contiene una quantit\u00e0 immensa di sapere: vi figurano istruzioni per costruire ponti e barche o per sopravvivere in condizioni avverse accanto a notizie sulla storia delle civilt\u00e0 del mondo, con dizionari ragionati di tutte le lingue moderne e antiche; n\u00e9 mancano carte geografiche dettagliate di ogni regione della terra e un indice di facile consultazione. Non vengono invece menzionate conoscenze di base che si possono naturalmente aspettare da ogni Giovane Marmotta, come per esempio l'ubicazione del Capo di Buona Speranza o le tabelline di moltiplicazione. Agli estranei al corpo delle GM \u00e8 severamente vietata la consultazione dell'opera (vedi \"I magnifici sette meno tre caballeros\" di Don Rosa). Qui, Quo e Qua, giovani marmotte anche loro nominano a volte il manuale \"L'infallibile\".\nUn libro anonimo somigliante al \"Manuale\" appare per la prima volta nella storia di Carl Barks \"Zio Paperone pesca lo skirillione\", pubblicata nel marzo 1954, a tre anni dalla creazione delle Giovani Marmotte. Nel giugno dello stesso anno, diventa definitivamente il \"Manuale delle Giovani Marmotte\" in \"Zio Paperone e la dollarallergia\", dove Zio Paperone e i suoi nipoti visitano l'Himalaya alla ricerca del tesoro di Gengis Khan. In questa storia, il libro offre la soluzione per decifrare dei messaggi oscuri in un'antica lingua estinta; qui come altrove permette a Barks di introdurre elementi storici nelle sue ricerche a tesori leggendari, elementi che trae dalla rivista \"National Geographic\", alla quale era abbonato.\nUna nemesi del \"Manuale delle Giovani Marmotte\" appare nella storia \"Qui, Quo, Qua e la guerra dei manuali\" di Rodolfo Cimino e Romano Scarpa, dove la Banda Bassotti si organizza per creare una guida per i propri nipotini che chiameranno \"Manuale dei Giovani Marioli\".\nOrganizzata una sfida per decretare quale dei due manuali sia il migliore, dopo una dura partita il falso manuale verr\u00e0 sconfitto in quanto i suoi insegnamenti sono mirati allo sfruttamento del prossimo mentre l'originale insegna a cavarsela con le proprie forze.\nDon Rosa nella sua \"Zio Paperone e i guardiani della biblioteca perduta\" ha ricostruito la storia del \"Manuale\": la prima edizione, ancora in un pesante formato incunabolo, \u00e8 redatta da Clinton Coot, fondatore delle GM. Scavando nel passato, l'opera si rivela essere frutto del riassunto del riassunto del riassunto delle opere pi\u00f9 importanti contenute nelle Biblioteca di Alessandria, arricchita nei secoli da nuove informazioni sopravvenute.\nDon Rosa spesso trae spunto dal \"Manuale\" per confezionare gag intorno al ruolo di \"deus ex machina\" svolto dal libro, nonch\u00e9 alla paradossale mole di informazioni contenuta in un libro di cos\u00ec piccole dimensioni.\nNel numero 3349 di Topolino \u00e8 presente la storia \"Le Giovani Marmotte in un'indagine da manuale\" sceneggiata da Marco Nucci e disegnata da Stefano Zanchi, in cui si raccontano le origini del \"Manuale\". Secondo questa storia il \"Manuale delle Giovani Marmotte\" \u00e8 il pi\u00f9 famoso testo enciclopedico del Calisota la cui prima edizione risale a quasi due secoli prima e da allora il manuale viene aggiornato di anno in anno in maniera anonima. Attraverso una indagine a ritroso Qui, Quo e Qua scoprono che la prima edizione fu scritta nel 1832 da Cornelius Coot, il fondatore di Paperopoli, il quale decise di non firmare l'opera, \"perch\u00e9 la cultura non ha nome, ma appartiene a tutti\". Il compito di aggiornare il manuale passa segretamente di mano in mano a diversi personaggi fino ad arrivare, ai giorni nostri, a Pico de Paperis.\nStoria editoriale in Italia.\nIn Italia, la Arnoldo Mondadori Editore pubblic\u00f2 nel 1969 un volume nato su ispirazione del libro citato nei fumetti e che venne ideato da Elisa Penna e Mario Gentilini e illustrato da Giovan Battista Carpi. In esso vennero raccolti consigli per la vivere e divertirsi all'aperto come ad esempio costruire un arco, fare dei nodi, montare una tenda od orientarsi in un bosco; il successo dell'iniziativa port\u00f2, nell'anno successivo, alla pubblicazione del \"Manuale di Nonna Papera\", una raccolta di ricette culinarie raccontate dal personaggio di Nonna Papera al quale seguirono volumi simili dedicati a vari argomenti presentati sempre da personaggi della Disney come il \"Manuale di Paperinik\", del 1972, o quello del Gran Mogol del 1980. Lo stesso editore pubblic\u00f2 fino al 1989, altri sette volumi della serie delle Giovani Marmotte..\nNel 2014 ne venne pubblicata anche l'edizione in ebook. Dal 1991 al 1999 la Disney Italia ha pubblicato una nuova collana in nove volumi con cadenza annuale dal 1991 al 1999, e infine il \"Nuovo Manuale delle Giovani Marmotte\" nel 2002."}
{"id": "209232", "revid": "599013", "url": "https://it.wikipedia.org/wiki?curid=209232", "title": "Samuel Kuffour", "text": "Nel 2001 ha vinto il premio BBC African Footballer of the Year, assegnato dalla BBC Radio.\nCaratteristiche tecniche.\nDifensore centrale roccioso, era forte fisicamente e abile nei contrasti.\nCarriera.\nClub.\nKuffour inizi\u00f2 la sua carriera calcistica nel 1983 nelle giovanili dalla squadra della sua citt\u00e0, il Vereins Fantomas Kumasi. Nella stagione 1990-91 pass\u00f2 alla squadra rivale del King Faisals Babies FC Kumasi. Nel 1991 ebbe luogo il salto di qualit\u00e0 col trasferimento al . Coi granata rimase per due anni senza mai giocare in prima squadra, per poi passare in Germania al , giocandovi dal 1993 fino al 2005, tranne che nella stagione 1995-96, nella quale fu dato in prestito al . Nel marzo 2005 Samuel Kuffour ha ricevuto la cittadinanza tedesca, diventando cittadino comunitario.\nNell'estate del 2005 \u00e8 avvenuto il suo trasferimento alla , con la quale il difensore ghanese ha firmato un contratto triennale, e gioc\u00f2 le prime partite della stagione 2005-06 da titolare nella formazione giallorossa, che sembrava aver trovato in lui un valido rimpiazzo in difesa dopo il vuoto lasciato dalla partenza di Samuel. A dicembre per\u00f2 Kuffour part\u00ec per giocare la Coppa d'Africa 2006, e venne sostituito da Philippe Mex\u00e8s, che per\u00f2 da allora inizi\u00f2 a giocare cos\u00ec bene da restare titolare anche dopo il ritorno in squadra del difensore ghanese. Per questo motivo, nonostante le ottime prestazioni di inizio anno, Kuffour venne relegato in panchina per il resto della stagione.\nNell'estate 2006 passa in prestito al dove rimane per una stagione. Durante l'estate 2007 fa ritorno nella capitale, ma la squadra giallorossa si muove subito per cercargli una nuova sistemazione. A gennaio 2008 passa quindi in prestito all' per sei mesi. Al termine del campionato il 30 giugno 2008 scade il suo contratto con la , che non glielo rinnova. Dopo alcuni mesi di inattivit\u00e0 nell'aprile del 2009 firma per l'Asante Kotoko, dove resta 3 mesi prima di ritirarsi. Nell'arco del 2015 ha partecipato a diverse Crossbar Challenge.\nNazionale.\nCon il ha vinto un Mondiale Under 17 ed ha preso parte alle Olimpiadi del 1992 e del 1996, ai Mondiali Under 20 e ai Mondiali 2006. In patria Kuffour \u00e8 molto amato, tanto da esser stato nominato per due volte (1998 e 2002) giocatore dell'anno del Ghana."}
{"id": "209233", "revid": "2912", "url": "https://it.wikipedia.org/wiki?curid=209233", "title": "Frette-sur-Seine", "text": ""}
{"id": "209234", "revid": "599013", "url": "https://it.wikipedia.org/wiki?curid=209234", "title": "Cucina greca", "text": "La cucina greca comprende una serie di piatti tipici vini e dolci diffusi in tutta la Grecia e spesso presenti, con poche variazioni, nei paesi del bacino del Mediterraneo.\nStoria.\nLa Grecia vanta una storia plurisecolare che tocca numerosi aspetti della cultura. Uno di essi \u00e8 proprio la sua tradizione gastronomica, che ha influenzato le culture vicine e ne \u00e8 stata influenzata sia nell'antichit\u00e0 sia in tempi pi\u00f9 recenti.\nLe fonti storiche e archeologiche suggeriscono che la cucina in Grecia antica fosse pi\u00f9 articolata in quanto a tecniche e abbinamenti delle sue vicine gi\u00e0 prima di Alessandro Magno. Successivamente quest'arte prese ad assumere maggiore rilievo sociale e, man mano che la civilt\u00e0 ellenica aumentava la sua influenza sui paesi vicini, le ricche famiglie rivaleggiarono in lusso e raffinatezza. Avere un cuoco all'altezza del proprio prestigio familiare divenne una necessit\u00e0. Questo modello venne successivamente esportato presso i latini e si fuse con la loro cultura divenendo la base di alcune ricette che si ritrovano ancora oggi in tutto i bacino del Mediterraneo.\nI greci prediligevano soprattutto carne rossa e alimenti provenienti dalla pesca accompagnati da diverse variet\u00e0 di vino, birra e idromele.\nMentre le origini di vari piatti della cucina greca risalgono al periodo dell'antica Grecia (Retsina, pasteli), al periodo ellenistico (loukaniko) o a quello bizantino (feta, avgotaraho), molti altri piatti tuttora ampiamente diffusi sono parte della tradizione della cucina ottomana e i loro nomi rivelano origini turche, arabe o persiane: moussak\u00e0, tzatziki, yuvarlakia, keftethes, boureki ed altri ancora.\nImpostazione del pasto tipico.\nIl pasto greco si apre con una serie di antipasti detti \"mez\u00e9des\" (\u03bc\u03b5\u03b6\u03ad\u03b4\u03b5\u03c2) oppure \"orektik\u00e1\" (\u03bf\u03c1\u03b5\u03ba\u03c4\u03b9\u03ba\u03ac). Segue un piatto principale che pu\u00f2 essere a base di carne o pesce, spesso cucinati alla griglia o alla piastra, oppure un'insalata e formaggi. Seguono i dolci che possono essere al macino forno o al cucchiaio. Onnipresente \u00e8 l'olio d'oliva, solitamente di alta qualit\u00e0, che viene impiegato senza risparmio.\nAntipasti: mez\u00e9des e orektik\u00e1.\nNei \"mez\u00e9des\" si trova un'ampia anticipazione dell'offerta gastronomica complessiva. I \"mez\u00e9des\", infatti, possono presentarsi semplicemente come una serie di sottaceti, sottoli e olive nere, oppure come piatti ricchi e complessi spesso distinguibili dai piatti veri e propri solo per le dimensioni in cui vengono presentati. I \"mez\u00e9des\" seguono la tradizione dell'antipasto e non si presentano molto diversamente da ci\u00f2 che oggi \u00e8 chiamato \"finger food\", ovvero cibo da mangiare con le mani.\nParticolarmente noti sono i \"dolm\u00e1des\" (\u03b4\u03bf\u03bb\u03bc\u03ac\u03b4\u03b5\u03c2; involtini di riso o carne tritata)(in turco: Dolma) e i \"pit\u00e1kia\" (\u03c0\u03b9\u03c4\u03ac\u03ba\u03b9\u03b1; sfogliatine ripiene di pollo, formaggio, carne tritata, verdura ecc.).\nVanno inoltre citate alcune tra le numerose salse che spesso accompagnano verdure fresche: la \"taramosal\u00e1ta\" (\u03c4\u03b1\u03c1\u03b1\u03bc\u03bf\u03c3\u03b1\u03bb\u03ac\u03c4\u03b1; salsa a base di uova di pesce), la \"melitzanosal\u00e1ta\" (\u03bc\u03b5\u03bb\u03b9\u03c4\u03b6\u03b1\u03bd\u03bf\u03c3\u03b1\u03bb\u03ac\u03c4\u03b1; salsa a base di melanzane), la \"skordalia\" (\u03c3\u03ba\u03bf\u03c1\u03b4\u03b1\u03bb\u03b9\u03acM; salsa a base di patate o noci) e lo \"tzatziki\" (\u03c4\u03b6\u03b1\u03c4\u03b6\u03af\u03ba\u03b9; yogurt lavorato con cetriolo, aglio e olio)(in turco: Cac\u0131k), famoso e reperibile ormai in molti paesi del mondo. I mez\u00e9des sono spesso accompagnati da bicchierini di \"o\u00fazo\" (liquore a base d'anice, servito allungato con acqua o ghiaccio) oppure di \"tsikoudi\u00e1\" (\u03c4\u03c3\u03b9\u03ba\u03bf\u03c5\u03b4\u03b9\u03ac) cretese o di \"ts\u00edpouro\" (\u03c4\u03c3\u03af\u03c0\u03bf\u03c5\u03c1\u03bf).\nPiatti principali.\nSi trovano frequentemente piatti a base di carne come l'agnello o il porcellino da latte allo spiedo o alla piastra. Note preparazioni di questo tipo sono i \"souvl\u00e1kia\" (\u03c3\u03bf\u03c5\u03b2\u03bb\u03ac\u03ba\u03b9\u03b1; spiedini cotti ai ferri e infilzati successivamente), lo \"giouv\u00e9tsi\" (\u03b3\u03b9\u03bf\u03c5\u03b2\u03ad\u03c4\u03c3\u03b9; agnello arrosto con pasta cotta) o il \"kleftiko\" (\u039a\u03bb\u03ad\u03c6\u03c4\u03b9\u03ba\u03bf; carne di agnello cotta al cartoccio con patate e altre verdure, talora con l'aggiunta di feta). \nDi chiara influenza turco-araba \u00e8 il \"gyros\" (\u03b3\u03cd\u03c1\u03bf\u03c2), una sorta di kebab di vitello venduto, molto spesso, agli angoli delle strade da chioschetti: il \"g\u00fdros\" viene servito come \"p\u00edta g\u00fdros\" (\u03c0\u03af\u03c4\u03b1 \u03b3\u03cd\u03c1\u03bf\u03c2), cio\u00e8 carne condita con \"tzatz\u00edki\", pomodoro e cipolla, arrotolata all'interno di una \"p\u00edta\", cio\u00e8 un pane basso e rotondo. Molto comuni le polpette come le \"soutzouk\u00e1kia\" (\u03c3\u03bf\u03c5\u03c4\u03b6\u03bf\u03c5\u03ba\u03ac\u03ba\u03b9\u03b1; polpettine di carne al sugo di pomodoro), i \"keft\u00e9des\" (\u03ba\u03b5\u03c6\u03c4\u03ad\u03b4\u03b5\u03c2; polpettine fritte di carne o di legumi) e i \"dolma\" o \"dolm\u00e0des\" (\u03b4\u03bf\u03bb\u03bc\u03ac\u03b4\u03b5\u03c2; polpettine di carne tritata o di riso avvolte nelle foglie di verza o di vite e poi condite con salsa di uova e limone). Similmente ai dolma, in Grecia viene preparata la gemist\u00e0, peperoni o pomodori ripieni.\nAltrettanto frequenti sono i piatti al forno, di cui il pi\u00f9 famoso \u00e8 senz'altro il \"moussak\u00e0\" (\u03bc\u03bf\u03c5\u03c3\u03b1\u03ba\u03ac\u03c2), uno sformato di melanzane, patate, rag\u00f9 e besciamella, seguito dal \"pastizio\" (\u03a0\u03b1\u03c3\u03c4\u03af\u03c4\u03c3\u03b9\u03bf). Particolare \u00e8 anche l'offerta di sformati a base di verdure, come \"spanakopita\" (\u03c3\u03c0\u03b1\u03bd\u03b1\u03ba\u03cc\u03c0\u03b9\u03c4\u03b1). Nell'isola di Folegandros, appartenente all'arcipelago delle Cicladi, si pu\u00f2 trovare una specialit\u00e0 locale, la \"matsata\" (\u03bc\u03b1\u03c4\u03c3\u03ac\u03c4\u03b1), una sorta di spaghetti di farina bianca serviti con polpette di carne e sugo di pomodoro.\nNelle zone costiere e nelle isole il pesce prende il sopravvento sulla carne e viene servito in numerosi modi e praticamente ad ogni angolo della strada dalle \"tav\u00e9rnes\" (\u03c4\u03b1\u03b2\u03ad\u03c1\u03bd\u03b5\u03c2; trattorie), dai ristoranti e dai banchetti. Un tipico piatto \u00e8 la \"taramosalata\".\nI latticini sono ingredienti molto importanti, in quanto la nazione \u00e8 dedita alla pastorizia. I formaggi infatti costituiscono quasi un capitolo a s\u00e9 stante dell'offerta gastronomica greca dal momento che ve ne sono molti e che le tradizioni di stagionatura locali aumentano questa variet\u00e0. Il pi\u00f9 noto \u00e8 la \"feta\", formaggio di capra bianco, a pasta granulosa e di gusto leggermente asprigno. Meno famosi all'estero, ma diffusi in patria sono il kasseri (\u03ba\u03b1\u03c3\u03ad\u03c1\u03b9), il \"manouri\" (\u03bc\u03b1\u03bd\u03bf\u03cd\u03c1\u03b9) di Creta, il \"kefalotiri\" (\u03ba\u03b5\u03c6\u03b1\u03bb\u03bf\u03c4\u03cd\u03c1\u03b9), il \"ladot\u00fdri\" (\u03bb\u03b1\u03b4\u03bf\u03c4\u03cd\u03c1\u03b9) nelle Isole Cicladi e Lesbo, i formaggi bianchi o gialli della Tessaglia, il \"metsov\u00f3ne\" (\u03bc\u03b5\u03c4\u03c3\u03bf\u03b2\u03cc\u03bd\u03b5) della cittadina tradizionale di Metsovo (Epiro). Altrettanto importante nella dieta del paese e nella sua gastronomia \u00e8 lo \"giao\u00farti\" (\u03b3\u03b9\u03b1\u03bf\u03cd\u03c1\u03c4\u03b9, yogurt), che si gusta liscio o dolcificato con il miele del posto e le noci.\nAl pari dei piatti di carne o pesce in Grecia si trova una offerta tradizionale di insalate ricche delle numerose verdure solitamente prodotte in loco. La pi\u00f9 famosa \u00e8 senza dubbio la \"khori\u00e1tiki sal\u00e0ta\" (\u03c7\u03c9\u03c1\u03b9\u03ac\u03c4\u03b9\u03ba\u03b7 \u03c3\u03b1\u03bb\u03ac\u03c4\u03b1), l'insalata alla greca, con fette di cetriolo, pomodoro e condita con olio extravergine, origano, olive, peperoni, cipolle fresche a fette, e pezzetti di formaggio \"feta\".\nDolci.\nTipici della zona sono i dolci a base di pasta fillo, che si possono trovare in diverse varianti anche nei paesi vicini. Tra questi il \"galaktoboureko\" (\u03b3\u03b1\u03bb\u03b1\u03ba\u03c4\u03bf\u03bc\u03c0\u03bf\u03cd\u03c1\u03b5\u03ba\u03bf; sfoglia e crema), il \"kata\u00edfi\" (\u03ba\u03b1\u03bd\u03c4\u03b1\u0390\u03c6\u03b9; sfoglia filettata ripiena con mandorle tritate e bagnata con sciroppo), i \"diples\" (\u03b4\u03af\u03c0\u03bb\u03b5\u03c2; o thiples, strisce di pasta sfoglia fritte nell'olio ed immerse nello sciroppo o nel miele caldo), e il \"baklav\u00e1s\" (\u03bc\u03c0\u03b1\u03ba\u03bb\u03b1\u03b2\u03ac\u03c2; strati di sfoglia alternati con mandorle tritate e miele), quest'ultimo molto comune anche nella vicina Turchia.\nCom'\u00e8 tipico delle zone del bacino mediterraneo abbondano i dolci a base di mandorle, come i tipici \"kourkoubinia\" (\u03ba\u03bf\u03c5\u03c1\u03ba\u03bf\u03c5\u03bc\u03c0\u03af\u03bd\u03b9\u03b1), i \"kourambi\u00e9des\" (\u03ba\u03bf\u03c5\u03c1\u03b1\u03bc\u03c0\u03b9\u03ad\u03b4\u03b5\u03c2), o di frutta secca e miele, come i \"melomak\u00e1rono\" (\u03bc\u03b5\u03bb\u03bf\u03bc\u03b1\u03ba\u03ac\u03c1\u03bf\u03bd\u03b1; alla cannella e miele ricoperti con pistacchi) e i forni producono svariati biscotti molto simili a quelli che si trovano comunemente nelle regioni dell'Italia meridionale.\nLa Grecia \u00e8 un grosso produttore di frutta e le marmellate abbondano sia come ripieno o guarnizione di crostate, sia come dolce a s\u00e9. Meritano di essere menzionati i dolci a base di sesamo come l\"khalv\u00e0s\" (\u03c7\u03b1\u03bb\u03b2\u03ac\u03c2; tipico della Macedonia, alle mandorle o pistacchi, cannella e chiodi di garofano), il \"ravan\u00ed\" e il \"s\u00e1mali\" (dolci sciroppati con zucchero, latte, scorza tritata di arancia e limone).\nVini e alcolici.\nLa Grecia \u00e8 tradizionalmente un importante produttore di ottimi vini, di cui il pi\u00f9 noto \u00e8 la \"Retsina\" (\u03a1\u03b5\u03c4\u03c3\u03af\u03bd\u03b1), un bianco secco resinato. Citiamo anche il \"Kokkineli\" (\u039a\u03bf\u03ba\u03ba\u03b9\u03bd\u03ad\u03bb\u03b9), un vino rosato secco e meno resinato del Rets\u00edna, l\"Akhaia Clauss\" e il \"Robola\" di Cefalonia. Inoltre, il \"Mantineia\" di Tripolis, il \"Naoussa\", al sapore fruttato, il \"Rapsani\" dal Monte Olimpo, il \"Nemea\", il \"Cambas\", il \"Boutari\", l\"Agiorgitiko\" dei monaci del Monte Athos, e il \"Goumenissa\" di Naoussa, nero e amaro. A questi si uniscono vini dolci come il \"Mavrodafni\" di Patrasso e il \"Samos\", dolce e affine al Vin Santo, che, solitamente, si accompagna ai formaggi.\nCompleta il panorama la produzione di distillati come il \"Metaxa\", il \"Cambas\" e l\"Achaia Clauss\". Tra le bevande alcoliche, si possono menzionare il tipico liquore \"Ouzo\" a base di anice, l\"Ippocrasso\", bevanda alcolica a base di vino, ed il rakomelo, bevanda calda aromatizzata al miele.\nCaff\u00e8.\nBevanda principe come in quasi tutti i paesi mediterranei, l\"Ellinik\u00f3s kaf\u00e9s\" (\u0395\u03bb\u03bb\u03b7\u03bd\u03b9\u03ba\u03cc\u03c2 \u03ba\u03b1\u03c6\u03ad\u03c2; caff\u00e8 greco) si beve lungo la giornata e non a fine pasto. Viene servito in tazza piccola da locali detti \"kafen\u00eda\" e lascia sempre un sedimento che non viene bevuto; \u00e8 sostanzialmente analogo al caff\u00e8 turco, vastamente diffuso nella penisola balcanica. In molti bar viene servito il \"frapp\u00e9\", una bevanda fredda a base di caff\u00e8 istantaneo, acqua, latte e ghiaccio."}
{"id": "209235", "revid": "2912", "url": "https://it.wikipedia.org/wiki?curid=209235", "title": "Heaulme", "text": ""}
{"id": "209236", "revid": "2912", "url": "https://it.wikipedia.org/wiki?curid=209236", "title": "Isle-Adam", "text": ""}
{"id": "209237", "revid": "2912", "url": "https://it.wikipedia.org/wiki?curid=209237", "title": "Mesnil-Aubry", "text": ""}
{"id": "209238", "revid": "2912", "url": "https://it.wikipedia.org/wiki?curid=209238", "title": "Perchay", "text": ""}
{"id": "209239", "revid": "2912", "url": "https://it.wikipedia.org/wiki?curid=209239", "title": "Plessis-Bouchard", "text": ""}
{"id": "209240", "revid": "2912", "url": "https://it.wikipedia.org/wiki?curid=209240", "title": "Plessis-Gassot", "text": ""}
{"id": "209241", "revid": "2912", "url": "https://it.wikipedia.org/wiki?curid=209241", "title": "Plessis-Luzarches", "text": ""}
{"id": "209242", "revid": "2912", "url": "https://it.wikipedia.org/wiki?curid=209242", "title": "Roche-Guyon", "text": ""}
{"id": "209243", "revid": "2912", "url": "https://it.wikipedia.org/wiki?curid=209243", "title": "Thillay", "text": ""}
{"id": "209245", "revid": "1745361", "url": "https://it.wikipedia.org/wiki?curid=209245", "title": "Empatia", "text": "Lempatia \u00e8 la capacit\u00e0 di comprendere stato d'animo, comportamenti ed emozioni altrui, ovvero di \"mettersi nei panni dell'altro\"..\nOrigini del termine.\nLa parola deriva dal greco antico \"\u03b5\u03bc\u03c0\u03ac\u03b8\u03b5\u03b9\u03b1\" (\"emp\u00e1theia\"), a sua volta composta da \"en-\", \"dentro\", e \"pathos\", \"sofferenza o sentimento\", che veniva usato durante gli spettacoli teatrali per indicare il rapporto emozionale di partecipazione che legava l'autore-cantore al suo pubblico.\nIl termine empatia \u00e8 stato coniato da Robert Vischer, studioso di arti figurative e di problematiche estetiche, alla fine dell'Ottocento. Tale termine nasce perci\u00f2 all'interno di un contesto legato alla riflessione estetica, ove con empatia s'intende \"la capacit\u00e0 della fantasia umana di cogliere il valore simbolico della natura\". Vischer concep\u00ec questo termine come capacit\u00e0 di \"sentir dentro\" e di \"con-sentire\", ossia di percepire la natura esterna, come interna, appartenente al nostro stesso corpo. Rappresenta quindi la capacit\u00e0 di proiettare i sentimenti da noi agli altri e alle cose, che percepiamo.\nIl termine empatia verr\u00e0 utilizzato da Theodor Lipps, il quale lo porr\u00e0 al centro della sua concezione estetica e filosofica, considerandolo quale attitudine al sentirsi in armonia con l'altro, cogliendone i sentimenti, le emozioni e gli stati d'animo, e quindi in piena sintonia con ci\u00f2 che egli stesso vive e sente.\nConcetto.\nIl termine \"empatia\" \u00e8 stato equiparato a quello tedesco \"Einf\u00fchlung,\" coniato, quest'ultimo, dal filosofo Robert Vischer (1847-1933) e, solo pi\u00f9 tardi, tradotto in inglese come \"empathy\". Vischer ne ha anche definito per la prima volta il significato specifico di simpatia estetica. In pratica il sentimento, non altrimenti definibile, che si prova di fronte ad un'opera d'arte. Gi\u00e0 suo padre Friedrich Theodor Vischer aveva usato il termine evocativo \"einf\u00fchlen\" per lo studio dell'architettura applicato secondo i principi dell'Idealismo.\nNelle scienze umane, l'empatia designa un atteggiamento verso gli altri caratterizzato da un impegno di comprensione dell'altro, escludendo ogni attitudine affettiva personale (simpatia, antipatia) e ogni giudizio morale. Fondamentali, in questo contesto, sia gli studi pionieristici di Darwin sulle emozioni e sulla comunicazione mimica delle emozioni, sia gli studi recenti sui neuroni specchio scoperti da Giacomo Rizzolatti, che confermano che l'empatia non nasce da uno sforzo intellettuale, \u00e8 bens\u00ec parte del corredo genetico della specie. Si vedano al proposito anche gli studi di Daniel Stern.\nNell'uso comune, \"empatia\" \u00e8 l'attitudine a offrire la propria attenzione per un'altra persona, mettendo da parte le preoccupazioni e i pensieri personali.\nLa qualit\u00e0 della relazione si basa sull'ascolto non valutativo e si concentra sulla comprensione dei sentimenti e bisogni fondamentali dell'altro.\nIl contrario di 'empatia' \u00e8 'dispatia' ovvero l'incapacit\u00e0 o il rifiuto di condividere i sentimenti o le sofferenze altrui\nIn medicina l'empatia \u00e8 considerata un elemento fondamentale della relazione di cura (ad esempio la relazione medico-paziente) e viene talvolta contrapposta alla simpatia: quest'ultima sarebbe un autentico sentimento doloroso, di sofferenza insieme (da syn- \"insieme\" e pathos \"sofferenza o sentimento\") al paziente e sarebbe quindi un ostacolo ad un giudizio clinico efficace; al contrario l'empatia permetterebbe al curante di comprendere i sentimenti e le sofferenze del paziente, incorporandoli nella costruzione del rapporto di cura ma senza esserne sopraffatto (questo tipo di distinzione non \u00e8 condiviso da tutti, vedi alla voce simpatia).\nSono state anche messe a punto delle scale per la misurazione dell'empatia nella relazione di cura, come la Jefferson Scale of Physician Empathy. L'empatia nella relazione di cura \u00e8 stata messa in relazione a migliori risultati terapeutici (outcome), migliore soddisfazione del paziente e a minori contenziosi medico-legali tra medici e pazienti.\nLa nozione di empatia \u00e8 stata oggetto di numerose riflessioni da parte di intellettuali come Edith Stein, Antoine Ches\u00ec, Max Scheler, Sigmund Freud o Carl Rogers.\nIl merito dell'introduzione del principio di empatia in psicoanalisi \u00e8 principalmente dovuto a Heinz Kohut. Il suo principio \u00e8 applicabile al metodo di raccolta del materiale inconscio. Anche l'alternativa all'applicazione del principio rientra nelle possibilit\u00e0 di cura, quando \u00e8 ineludibile la necessit\u00e0 di fare i conti con un altro principio, quello di realt\u00e0.\nPer le sue origini l'empatia ha ragione di essere nell'arte e nelle sue applicazioni. In maniera particolare quando l'arte utilizza le parole per la narrazione. In questo caso non solo \u00e8 mantenuto il rapporto con la psicologia, ma si ampliano le sue possibilit\u00e0 di intervento. Non tutti possono scolpire o dipingere, ma parlando se non scrivendo qualcosa lo possono raccontare molti. Allora la produzione si sviluppa nel verso artista-psicologo-individuo. Non sono escluse possibilit\u00e0 per i disabili, privilegiando la relazione artista-individuo con la mediazione pi\u00f9 cauta dello psicologo. Quest'ultimo non pu\u00f2 suggerire all'individuo un percorso di emulazione. Il che non impedisce che l'individuo disabile possa diventare artista a sua volta. A cambiare \u00e8 la posizione dello psicologo che deve solo rendere possibile la fusione dei vissuti dell'artista con quelli dell'individuo. Di certo lo psicologo dovrebbe mantenere entro limiti accettabili la complessit\u00e0 dell'intervento. Senza che per questo il disabile o l'arte abbiano a soffrirne, anzi si potrebbe dire il contrario.\nIl libro di Geoffrey Miller \"The mating mind\" difende il punto di vista secondo il quale\nL'autore spiega inoltre che la selezione naturale non ha potuto che rinforzarla, poich\u00e9 influiva sulla sopravvivenza e che alla fine si \u00e8 sviluppato un sentimento umano che attribuiva una personalit\u00e0 \"praticamente a tutto\" ci\u00f2 che la circondava. Si vede in questo un'origine probabile dell'animismo e pi\u00f9 tardi del panteismo.\nL'empatia \u00e8 anche il cuore del processo di comunicazione non violenta secondo Marshall Rosenberg, allievo di Carl Rogers.\nGrande interesse \u00e8 stato posto nella ricerca di corrispondenze biologiche per l'empatia. Sono stati valutati allo scopo i cosiddetti \"neuroni-specchio\", attraverso diagnostica per immagini del tipo fRMN. Queste cellule si attivano sia quando un'azione viene effettuata da un individuo sia quando questo stesso individuo osserva la stessa azione effettuata da un altro individuo; questo fenomeno \u00e8 stato in particolare osservato in alcuni primati. Analogamente negli uomini si attiva la medesima area cerebrale nel corso di un'emozione e osservando altre persone nel medesimo stato emozionale. Vi sono altre segnalazioni analoghe, anche in psicopatologia.\nMolti si aspettano dalla biologia una spiegazione definitiva di questa materia. Creature differenti sembrano possedere lo stesso numero di geni. Il genere umano \u00e8 tuttavia peculiare nel mondo vivente. Sappiamo che la funzione del RNA non consiste solo nella produzione di proteine sotto la guida del DNA. L'RNA ha propriet\u00e0 di regolazione e programmazione su crescita e funzione cellulare. Il complicato meccanismo d'azione non \u00e8 del tutto noto e potrebbe spiegare la differente complessit\u00e0 degli esseri viventi. Al riguardo l'impressione \u00e8 che la biologia sia ancora priva di conoscenze complete. L'empatia in questione coinvolge troppo ampiamente sviluppo e funzione psichica perch\u00e9 questo orientamento di ricerca trovi una conferma in esclusiva. Alternativamente si pu\u00f2 fare conto su conoscenze disponibili in altre discipline.\nDistinzione tra empatia positiva ed empatia negativa.\nCon empatia positiva si intende la capacit\u00e0 del soggetto di partecipare pienamente alla gioia altrui; si tratta di un \"con-gioire\" e di un saper perci\u00f2 cogliere la gioia altrui, avendo coscienza della felicit\u00e0 da lui provata. In questo senso l'empatia in termini positivi pu\u00f2 essere collegata, in generale a simpatia. La gioia colta attraverso la simpatia \u00e8 per\u00f2 diversa, rispetto al contenuto, dalla gioia colta tramite l'empatia. Nel primo caso, infatti sar\u00e0 una gioia non-originaria e quindi meno intensa e durevole rispetto a colui che si presenta pi\u00f9 prossimo a questa gioia; mentre nel secondo caso, la gioia colta tramite l'empatia sar\u00e0 di tipo originario, in quanto il contenuto di ci\u00f2 che viene provato empatizzando con l'altro avr\u00e0 lo stesso contenuto, \"anche se solo un altro modo di datit\u00e0\".\nCon empatia negativa si concepisce l'esperienza di colui che non riesce a empatizzare rispetto alla gioia altrui, trasferendo nel proprio vissuto originario le sue emozioni. Ci\u00f2 accade in quanto qualcosa in lui si oppone; un'esperienza presente o passata o la stessa personalit\u00e0 della persona fungono, infatti, da barriera alla sua capacit\u00e0 di cogliere la gioia altrui. L'esempio potrebbe essere quello della perdita di una persona cara, che impedisce all'individuo di far emergere una simpatia verso la gioia dell'altro e quindi di condividerla. In questo caso, infatti, il triste evento e i sentimenti di altrettanto tipo che ne derivano fanno sorgere un conflitto, in quanto l'io si sente diviso tra due parti: vivere della gioia altrui o rimanere nella tristezza che quanto accaduto determina.\nI diversi approcci.\nApproccio cognitivo e affettivo.\nSecondo un approccio prettamente affettivo, l'empatia sarebbe un evento di partecipazione/condivisione del vissuto emotivo dell'altro, seppure in modo vicario.\nPsicoterapeuti, e psicoanalisti gi\u00e0 dall'inizio del secolo scorso, avevano dato maggiore rilievo al ruolo che l'empatia gioca nelle relazioni interpersonali. In particolare, per chi per primo si \u00e8 avventurato nello studio dell'empatia, inserendola nell'ambito della psicologia sociale, essa \u00e8 imitazione spontanea di gesti e posture osservate negli altri, e quindi condivisione dei loro vissuti; d'altro canto per alcuni psicoanalisti, empatizzare significa provare quello che prova l'altro, dando motivo al soggetto di capire ci\u00f2 che prova egli stesso.\nSecondo invece la natura di tipo cognitivo l'empatia \u00e8 considerata la capacit\u00e0 di comprendere il punto di vista dell'altro. Per i cognitivisti, a partire dagli anni sessanta, \"empatizzare con qualcuno significa comprendere i suoi pensieri, le sue intenzioni, riconoscere le sue emozioni in modo accurato e riuscire a vedere la situazione che sta vivendo dalla sua prospettiva\", pur non negando che vi sia anche una piccola partecipazione dell'emotivit\u00e0 che entra in gioco, ma considerandola come un epifenomeno cognitivo.\nDagli anni ottanta, empatizzare significa provare un'esperienza di condivisione emotiva e di comprensione dell'esperienza dell'altro, dando quindi spazio ad una componente affettiva ed una cognitiva, in modo tale che esse possano coesistere nel processo empatico. Questa nuova idea di vedere il fenomeno, fa riferimento ai modelli multifattoriali (o multidimensionali) dell'empatia.\nMalgrado alcuni distinguano due tipi diversi di empatia (cognitiva e emozionale), come A. Mehrabian (1997), vi sono altri studiosi, come N.D. Feshbach, la quale considera l'empatia come un costrutto multicomponenziale. In essa vi \u00e8 un incontro affettivo (affect match), in cui per\u00f2 si prova certezza nel fatto che ci\u00f2 che si prova \u00e8 ci\u00f2 che prova anche l'altro (condivisione vicaria). Vi \u00e8 quindi un'integrazione delle due componenti affettiva e cognitiva.\nApproccio psicoanalitico.\nSecondo Nancy Mc Williams l'empatia \u00e8 uno strumento non solo utile, ma necessario allo psicoanalista di professione per percepire ci\u00f2 che il paziente prova dal punto di vista emotivo. Capita spesso infatti, che vi siano molti terapeuti che si lamentino di essere poco empatici nei confronti dei propri pazienti, ma in realt\u00e0 questa loro insicurezza, paura e spesso ostilit\u00e0 verso la clientela, \u00e8 provocata da affetti poco positivi, che scaturiscono proprio dal loro elevato livello di empatia, il quale permette di entrare talmente nello stato del paziente, da sentirne i sentimenti, a tal punto da confondere i propri con quelli degli altri. Gli affetti dei pazienti quindi, molte volte causano una sofferenza talmente grande allo stesso terapeuta, che a lui risulta difficile indurre negli stessi risposte di uguale intensit\u00e0. Tutto ci\u00f2 in realt\u00e0 \u00e8 molto positivo, perch\u00e9 in questo modo l'infelicit\u00e0 del paziente diventa percepita in maniera sincera e genuina. Non \u00e8 quindi frutto di un meccanismo dettato dalla mera compassione professionale, ma tenendo conto dell'unicit\u00e0 della persona si entra autenticamente a far parte del suo vissuto emotivo.\nEducazione.\nGenitori e attaccamento.\nGi\u00e0 M. L. Hoffman d\u00e0 rilievo all'empatia, come qualcosa che compare nella consapevolezza del bambino fin dai primi anni di vita. Madre e padre dovrebbero imparare anch'essi ad essere soggetti empatici, soprattutto tramite la sensibilit\u00e0 e non la punizione. Dovrebbero quindi educare ai valori dell'altruismo, dell'apertura verso il prossimo, in modo tale che il figlio impari a capire e condividere il punto di vista degli altri.\nIn generale, secondo John Bowlby, esiste la cosiddetta teoria dell'attaccamento, per la quale il legame relazionale che si crea tra il bimbo e le figure adulte (\"caregivers\"), che si prendono cura di lui, \u00e8 innato. Inoltre tale legame pu\u00f2 essere spiegato ricorrendo alla teoria evoluzionistica, secondo la quale il piccolo pu\u00f2 sopravvivere pi\u00f9 facilmente se vicino ha qualcuno che lo protegge dai pericoli e gli \u00e8 vicino nei momenti felici e in quelli di difficolt\u00e0.\nSecondo J. Elicker, M.Englund e L. A. Stroufe, le figure adulte di attaccamento, non solo favoriscono al bambino aspettative sociali positive, ma inoltre fa s\u00ec che si rinforzi l'autostima del bambino assieme all'immagine che egli ha di s\u00e9.\nA scuola.\n. Per questo l'insegnante stesso, per essere un buon insegnante deve ricorrere al raggiungimento di un buon livello di empatia con la sua classe.\nCooper ha voluto indagare quale sia il legame fra empatia-insegnante-alunni, e ha notato, che a livello morale, il livello di empatia dell'insegnante influenza enormemente la condivisione di affetti, sentimenti e conoscenze a livello interclasse. \u00c8 insomma, egli stesso un esempio, una guida, una sorta di catalizzatore dell'apprendimento. L'importante per lui, \u00e8 tenere conto individualmente di ciascun alunno, ma senza perdere di vista l'insieme, affinch\u00e9 questa sorta di partecipazione influisca anche sugli alunni pi\u00f9 bravi, in modo che lo supportino nel suo obiettivo.\nFortuna e Tiberio (1999) hanno determinato dei criteri per stabilire quanto un insegnante sia pi\u00f9 empatico di un altro. Nel caso sia pi\u00f9 empatico, il docente \u00e8 contraddistinto da una maggiore propensione a elogiare e premiare gli studenti che se lo meritano, pi\u00f9 che a denigrare o svalutare coloro che non riescono a portare a termine un risultato. Inoltre sanno accogliere e guidare gli studenti che esprimono liberamente i propri sentimenti, incentivando le discussioni condivise in aula. Tali maestri non ricorrono all'atteggiamento autoritario, ma sono capaci di valorizzare i propri alunni, facendo emergere la loro creativit\u00e0. Molto importante \u00e8 il fatto che gli alunni che collaborano con insegnanti empatici abbiano un livello di autostima pi\u00f9 alto e un concetto di s\u00e9 sociale pi\u00f9 positivo, senza contare che anche a livello sociale gli alunni si prestano molto pi\u00f9 ad essere collaborativi, perch\u00e9 capiscono qual \u00e8 il comportamento pi\u00f9 rispettoso da tenere all'interno di un gruppo. L'empatia non \u00e8 presente per\u00f2 in tutti gli insegnanti, essi stessi infatti ritengono che essa sia una sorta di caratteristica individuale pi\u00f9 o meno esercitata nel tempo. Essa emerge soprattutto all'interno delle classi poco numerose. Condizione necessaria \u00e8 che si instauri tra insegnante e alunni un rapporto di fiducia, positivo, cooperativo e volto all'ascolto reciproco.\nEmpatia nelle relazioni d'amore.\nL'empatia \u00e8 un fattore fondamentale nelle relazioni di coppia. Nelle relazioni amorose l'essere umano non d\u00e0 cose materiali, ma se stesso in sostanza; dunque le persone che amano si sentono vive. C'\u00e8 un desiderio di fondersi con l'altro essere, comprendendolo pienamente, che \u00e8 proprio una dimensione dell'empatia stessa; pertanto l'empatia facilita il coinvolgimento della crescita all'interno della coppia.\nL'empatia pu\u00f2 produrre effetti positivi e negativi nella coppia. Nel primo caso pu\u00f2 essere utilizzata per risolvere incomprensioni e litigi futili; nel secondo caso invece pu\u00f2 danneggiarla evidenziando le differenze che minacciano la continuit\u00e0 della relazione. Infatti l'empatia prolunga l'amore quando non vi \u00e8 una disparit\u00e0 tra i partner nella comprensione reciproca e nella capacit\u00e0 di sentirsi vicendevolmente. \nLa misurazione dell'empatia.\nPoich\u00e9 non esiste una definizione condivisa di empatia, risulta particolarmente difficile definire quali sono i metodi e gli strumenti maggiormente idonei a misurarla. Alcuni studiosi, infatti, privilegiano l'approccio cognitivo e altri quello affettivo.\n\u00c8 quindi possibile distinguere diverse tecniche di misurazione dell'empatia facendo riferimento agli aspetti che esse considerano: \"cognitivi\", \"affettivi\" o \"multidimensionali\".\nStrumenti basati su aspetti cognitivi.\nTra di essi si possono distinguere due sottocategorie.\nStrumenti basati su aspetti affettivi.\nIn questo caso si possono individuare tre tipologie.\nStrumenti basati su aspetti multidimensionali.\nSecondo alcuni autori non \u00e8 sufficiente limitarsi a considerare solamente o l'aspetto cognitivo o quello affettivo, ma \u00e8 necessario utilizzare strumenti pi\u00f9 complessi che fanno riferimento ad entrambi. Due esempi significativi sono il Sistema di Punteggio Continuo (Empathy Continuum Scoring System) di Janet Stayer e l'Indice di Reattivit\u00e0 Interpersonale (Interpersonal Reactivity Index) di M. H. Davis. Un terzo esempio riguarda la Scala di Empatia Esperienziale (Empathic Experience Scale) che offre una misura bidimensionale dell'empatia in termini di comprensione intersoggettiva; la scala distingue tra la propensione all'esperienza vicaria e alla comprensione intuitiva degli stati emotivi altrui. \nDisturbi.\nAlcuni disturbi e malattie mentali (es. disturbo antisociale di personalit\u00e0, disturbo narcisistico di personalit\u00e0) presentano come sintomi anche carenza di empatia. Mentre in questi tale caratteristica \u00e8 solo conseguente o parallela ad altre caratteristiche disturbanti, esiste un disturbo comprendente a volte deficit di empatia cognitiva, la sindrome di Asperger; in questa, tale deficit non deve essere interpretato come negativo, ma neutro, in quanto se nei pazienti mancano i risvolti \"positivi\" dell'empatia, mancano anche quelli \"negativi\" (schadenfreude, acredine).\nLa civilt\u00e0 dell'empatia di Jeremy Rifkin.\nSecondo i concetti esposti dall'economista e saggista statunitense Jeremy Rifkin in un saggio del 2010 intitolato \"La civilt\u00e0 dell'empatia\", l'uomo moderno \u00e8 naturalmente predisposto all'empatia, intesa come capacit\u00e0 di immedesimarsi negli altri - uomini o animali - attraverso i cosiddetti neuroni specchio, cos\u00ec da sentirne le sofferenze, le gioie, le fatiche ecc. Secondo Rifkin \u00absono circa 20.000 anni che non siamo pi\u00f9 homo sapiens sapiens, ma homo empathicus. Leghiamo tra di noi, socializziamo, ci occupiamo l'uno dell'altro, siamo cooperativi [...] Ci basiamo su tre colonne portanti per il nostro benessere: la socializzazione, la salute (igiene e sanit\u00e0, nutrizione), e la creativit\u00e0. Quando una di queste tre colonne o l'empatia viene a mancare o repressa, vengono fuori i nostri alter-ego, da cui la violenza, l'egoismo, il narcisismo ecc. [...] Poi per\u00f2, ci pentiamo di aver fatto del male, perch\u00e9 non \u00e8 proprio nella nostra natura.\nLa comunicazione empatica di Marshall Rosenberg.\nLo psicologo Marshall Rosenberg ha fondato diverse scuole nel mondo per diffondere la sua teoria di \"comunicazione empatica\" o \"comunicazione nonviolenta\", che si basa su un approccio empatico nelle relazioni efficace nel risolvere i conflitti sia a livelli personali che a livello di gruppi."}
{"id": "209247", "revid": "36426", "url": "https://it.wikipedia.org/wiki?curid=209247", "title": "Plone (software)", "text": "Plone \u00e8 un Content Management System (o CMS), ovvero un sistema di gestione dei contenuti multipiattaforma, basato sul server per applicazioni web Zope e sul linguaggio di programmazione Python.\nPlone \u00e8 distribuito sotto licenza GPL, si tratta quindi di software libero che pu\u00f2 essere scaricato e usato liberamente. Inoltre, esso viene distribuito gratuitamente.\nPlone \u00e8 molto versatile e permette di condividere informazioni in modo facile e rapido su rete locale o globale. Consente di creare, modificare, aggiornare e gestire i contenuti di un sito internet, di una rete intranet o di altre applicazioni per il web senza avere particolari conoscenze tecniche.\nSi tratta di un software estensibile, user-friendly, facile da usare, produttivo e personalizzabile per quanto riguarda la grafica: un sito Plone appena installato appare come nello screenshot pi\u00f9 in basso, il sito ufficiale d\u00e0 un esempio di template personalizzato.\nL'aspetto \"Monobook\" di MediaWiki \u00e8 ispirato in parte ai fogli di stile di Plone.\nStoria.\nIl progetto \u00e8 nato nel 1999 grazie a Alan Runyan, Alexander Limi, e Vidar Andersen e prende il nome da un omonimo gruppo musicale inglese. La prima versione di questo content management system \u00e8 stata pubblicata nel 2001, ma il progetto fece nascere ancora prima del suo lancio ufficiale una vasta community, che si \u00e8 arricchita col tempo di sviluppatori e sostenitori. Il graduale aumento della community Plone ha dato vita alla prima Plone Conference nel 2003, evento che da allora ha una cadenza annuale e che d\u00e0 la possibilit\u00e0 a tecnici, sviluppatori e sostenitori di tutto il mondo di incontrarsi e discutere del futuro di Plone, scambiandosi idee, proposte, storie e progetti.\nInoltre si tengono periodicamente degli sprints, ovvero sessioni di intenso sviluppo, di progettazione, programmazione e documentazione il cui obiettivo \u00e8 di incrementare significativamente lo stato di avanzamento dei prodotti Plone che verranno pubblicati.\nNel marzo del 2004 viene pubblicata la versione 2.0 e nel maggio dello stesso anno viene fondata la Plone Foundation, dedicata allo sviluppo, al marketing e alla difesa del nome di Plone e dei suoi prodotti: la fondazione ha infatti diritti di propriet\u00e0 sul codice base di Plone, sul marchio di fabbrica e sui nomi di dominio. Ma Plone rimane comunque un software open source.\nIl 21 agosto 2007 la fondazione ha lanciato la nuova versione 3.0. Il Plone Development Team \u00e8 composto da centinaia di sviluppatori ubicati in tutto il mondo, che costantemente contribuiscono allo sviluppo del CMS Plone.\nIl 1\u00ba settembre 2010 \u00e8 stato presentato Plone 4.0, con significativi miglioramenti per quanto riguarda la velocit\u00e0, la semplicit\u00e0 di gestione e l'aspetto grafico.\nQuesti i successivi aggiornamenti:\nUn'architettura aperta.\nPlone \u00e8 costruito con un'architettura di componenti riutilizzabili. Sono molti i programmatori che lavorano per sviluppare e migliorare il software e sono stati gi\u00e0 realizzati oltre 180 plug-in per Plone. \u00c8 stato anche sviluppato un framework per facilitare la creazione di nuovi tipi di contenuto in Plone, chiamato ArcheTypes, il cui scopo principale \u00e8 fornire un metodo comune per lo sviluppo del contenuto degli oggetti.\nIl modello su cui si basa Plone segue un disegno molto ben implementato: il grande vantaggio della sua trasparenza sta nel fatto di poter gestire autonomamente aspetti come la sicurezza, la presentazione di contenuti e men\u00f9 di navigazione, workflow, transizioni e stati di pubblicazione, o errori (soprattutto grazie alla potenza del sottostante CMF Zope).\nPlone 3.\nLe funzionalit\u00e0 introdotte da Plone 3 sono:\nPlone 4.\nPlone 4 ha portato con s\u00e9 numerose novit\u00e0:\nVantaggi e svantaggi di Plone.\nPlone offre molte opzioni di customizzazione e fornisce centinaia di prodotti aggiuntivi scaricabili gratuitamente online. Uno dei pi\u00f9 grandi vantaggi \u00e8 l'essere compatibile con quasi tutti i sistemi operativi, oltre ad avere un'interfaccia leggibile da quasi tutti i tipi di browser, punto debole di molti CMS. Plone \u00e8 inoltre abbastanza facile da installare.\nUn grande merito di Plone \u00e8 l'accessibilit\u00e0 da parte di utenti portatori di handicap, rispettando completamente gli standard W3C.\nAlcuni si lamentano del fatto che la curva di apprendimento di Plone \u00e8 troppo ostica, in quanto per conoscere a fondo il suo utilizzo si deve avere esperienza anche con Zope e Python. Infine, alcuni si sono lamentati del fatto che la documentazione disponibile non \u00e8 sufficiente, e quella esistente \u00e8 prevalentemente in lingua inglese.\nLa comunit\u00e0 Plonegov.\nAccanto alla comunit\u00e0 degli sviluppatori, molto attiva e ben organizzata, \u00e8 sorta una comunit\u00e0 di pubbliche amministrazioni utilizzatrici di Plone, chiamata appunto Plonegov. Lo scopo dell'iniziativa \u00e8 quello di aggregare pubbliche amministrazioni ma anche associazioni no profit e privati con l'obiettivo di condividere progetti, prodotti e soprattutto costi. Accanto al progetto sovranazionale, nei diversi Paesi e continenti sono nate delle sotto comunit\u00e0. La pi\u00f9 antica, attiva e strutturata \u00e8 CommunesPlone, che conta oltre 100 enti in Francia e Belgio. La comunit\u00e0 italiana \u00e8 Plonegov Italia."}
{"id": "209249", "revid": "2149408", "url": "https://it.wikipedia.org/wiki?curid=209249", "title": "Das", "text": ""}
{"id": "209250", "revid": "67165232", "url": "https://it.wikipedia.org/wiki?curid=209250", "title": "Direct Attached Storage", "text": "In informatica un Direct Attached Storage \u00e8 un dispositivo di immagazzinamento dati collegato direttamente a un server o a una workstation senza una rete a fare da tramite. Viene utilizzato principalmente come termine per differenziare gli storage non collegati a una rete dagli Storage Area Network e dai Network Attached Storage.\nDescrizione.\nTra le architetture di storage il sistema DAS \u00e8 stato uno dei primi sviluppati. Tradizionalmente sono delle estensioni alla capacit\u00e0 di immagazzinamento dati di un server che mantengono, comunque, alte prestazioni di trasferimento e accesso ai dati. I protocolli pi\u00f9 utilizzati nella comunicazione con il server sono SCSI, SAS e Fibre Channel mentre l'interfacciamento avviene tramite un Host Bus Adapter.\nI sistemi DAS, tipicamente, offrono garanzie di tolleranza ai guasti (\"fault tolerance\") sia sui dati, grazie a sistemi RAID, che sull'hardware per mezzo di ridondanza dei controller, del raffreddamento e dell'alimentazione.\nI sistemi pi\u00f9 economici sono dei semplici contenitori per le unit\u00e0 di memorizzazione, senza componenti attivi come i controller, necessitano, quindi, che le logiche di accesso e di fault tolerance siano gestite dal HBA presente sul server. Di contro, i sistemi di fascia media ed elevata sono dotati di controller integrati che forniscono funzionalit\u00e0 RAID, rendendo possibile l'uso di HBA senza RAID dal costo inferiore. I controller integrati consentono anche di abilitare l'accesso condiviso ai dati, questo permette a pi\u00f9 server (solitamente non pi\u00f9 di quattro) di accedere alla stessa unit\u00e0 di storage logica, una caratteristica utilizzata principalmente nei cluster. In questo caso i DAS di livello pi\u00f9 elevato diventano simili ai SAN di livello pi\u00f9 basso.\nLa connessione al server diretta utilizzata nei DAS presenta alcuni limiti non trascurabili: \nLe unit\u00e0 di memorizzazione e il formato dei dati sono vincolati alla piattaforma a cui \u00e8 connessa l'unit\u00e0. Le elevate performance messe a disposizione dai server e dai dispositivi di memorizzazione non sono quindi pienamente utilizzabili, risultando spesso inadeguate rispetto alla crescente domanda di prestazioni richieste dalle applicazioni e dagli utenti. \nLe reti tradizionali utilizzano i server per l'utilizzo dei protocolli e per trasferire i dati da e verso i client. Queste istruzioni occupano un'elevata larghezza di banda, cicli macchina della CPU e molta memoria. Risulta chiaro quindi che, ogni volta che si effettuano operazioni intensive di scrittura/lettura dei dati attraverso la rete, le prestazioni generali della rete \u201ccrollano\u201d"}
{"id": "209254", "revid": "1543377", "url": "https://it.wikipedia.org/wiki?curid=209254", "title": "Curva (matematica)", "text": "In matematica, una curva \u00e8 un oggetto unidimensionale e continuo, come ad esempio la circonferenza e la retta. Una curva pu\u00f2 giacere su un piano, nello spazio euclideo, o in uno spazio topologico pi\u00f9 generale.\nUna curva pu\u00f2 essere pensata intuitivamente come la traiettoria descritta da un oggetto puntiforme che si muove con continuit\u00e0 in qualche spazio. Per definire la curva si fa ricorso alle nozioni di funzione continua e funzione differenziabile.\nDefinizioni.\nIn topologia, una curva \u00e8 una funzione vettoriale continua\ndove formula_2 \u00e8 un intervallo della retta reale e formula_3 \u00e8 un qualsiasi spazio topologico.\nAd esempio, formula_3 pu\u00f2 essere il piano cartesiano formula_5, lo spazio euclideo formula_6 o un generico spazio formula_7. L'intervallo formula_2 pu\u00f2 essere ad esempio un intervallo chiuso formula_9, un intervallo aperto formula_10, una semiretta formula_11, ecc.\nSostegno della curva.\nL'immagine di una curva formula_12 viene anche chiamata \"sostegno\", o \"supporto\", della curva. Spesso, con un abuso di linguaggio, per \"curva\" si intende il sostegno e non la funzione. In topologia, quando l'intervallo di partenza formula_2 \u00e8 quello unitario formula_14 si parla di \"cammino\" o \"arco\".\nAd esempio, una circonferenza \u00e8 il sostegno della curva\nCurva chiusa e curva semplice.\nUna curva formula_16 che coincide sui suoi estremi, cio\u00e8 tale che formula_17, \u00e8 una \"curva chiusa\" o un \"laccio\".\nUna curva formula_16 si dice \"semplice\" se \u00e8 tale che presi due punti distinti formula_19, di cui almeno uno appartenente all'intervallo formula_10, risulta formula_21. In altre parole la funzione formula_22 \u00e8 quasi iniettiva e la curva non ha autointersezioni con un'unica eccezione ammessa: formula_23\nUna curva piana chiusa e semplice \u00e8 anche detta curva di Jordan, quindi una circonferenza \u00e8 una curva di Jordan.\nCurva piana.\nUna curva piana \u00e8 una curva a valori nel piano cartesiano formula_5. \nParametrizzazioni.\nSe formula_26 \u00e8 un omeomorfismo crescente dell'intervallo, ad esempio una funzione derivabile e biettiva con derivata positiva, allora formula_27 ottenuta componendo formula_28 e formula_22 \u00e8 un'altra curva avente lo stesso sostegno di formula_22. Si dice che formula_31 \u00e8 un'altra \"parametrizzazione\" della curva formula_22.\nDifferenziabilit\u00e0.\nUna curva topologica, per quanto sembri rispondere all'esigenza di rappresentare oggetti \"filiformi\" e \"senza spessore\" che localmente sembrano una retta incurvata, pu\u00f2 essere molto bizzarra se non si fissano delle condizioni aggiuntive. Ad esempio nel 1890 il matematico Giuseppe Peano scopr\u00ec una curva, nota ora come curva di Peano, avente come sostegno un quadrato. La curva di Koch \u00e8 invece un frattale con dimensione di Hausdorff compresa tra uno e due, un oggetto dimensionalmente intermedio tra la retta e il piano.\nUna condizione aggiuntiva che garantisce l'aspetto \"filiforme\" del sostegno \u00e8 la differenziabilit\u00e0: se formula_3 \u00e8 il piano o un altro spazio euclideo, \u00e8 possibile chiedere che formula_22 sia differenziabile in ogni punto e in questo caso si parla di \"curva differenziabile\" o \"regolare\". In una curva differenziabile, per ogni formula_35 \u00e8 definita una tangente alla curva in formula_36: la tangente \u00e8 il vettore delle derivate di formula_22.\nSe si immagina di percorrere la curva nel tempo, la lunghezza del vettore tangente \u00e8 la \"velocit\u00e0\" della curva nel punto. La velocit\u00e0 pu\u00f2 cambiare tramite riparametrizzazione della curva: data una curva, c'\u00e8 sempre un'unica parametrizzazione tale che la velocit\u00e0 sia costantemente uno e questa parametro \u00e8 la lunghezza d'arco.\nRegolarit\u00e0 a tratti.\nIn molti contesti \u00e8 utile parlare di curve \"lisce\" anche se queste dovessero presentare uno pi\u00f9 punti di cuspide e/o pi\u00f9 punti angolosi. Per questo scopo si definisce una \"curva regolare a tratti\" come una curva il cui dominio formula_2 \u00e8 unione di intervalli successivi, su ciascuno dei quali la curva \u00e8 regolare. Formalmente, si chiede che esista una partizione di un intervallo formula_39 in alcuni intervalli formula_40 tali che la restrizione della curva su ciascun formula_41 sia regolare.\nRappresentazione cartesiana e parametrica.\nDue modi utilizzati per rappresentare una curva in tre dimensioni sono la forma cartesiana e la forma parametrica.\nRappresentazione cartesiana.\n\u00c8 possibile rappresentare una curva tridimensionale in forma implicita identificando il suo supporto con il luogo di zeri di un campo vettoriale formula_42, ovvero i punti di coordinate formula_43 che verificano il sistema:\ndove formula_22 e formula_31 sono funzioni di classe almeno formula_47 a valori reali. Questa rappresentazione pu\u00f2 essere pensata come curva intersezione di due superfici in forma implicita.\nCondizione sufficiente per la regolarit\u00e0 locale di una curva cos\u00ec rappresentata nell'intorno di un suo punto formula_48 \u00e8 che la jacobiana:\nabbia rango massimo\nRappresentazione parametrica.\nUna curva in forma parametrica \u00e8 una funzione vettoriale di una sola variabile formula_50 del tipo:\nSi pu\u00f2 scrivere anche:\nLa variabile formula_35 si chiama \"parametro\". Una curva \u00e8 una funzione di classe formula_54 in un intervallo se le funzioni formula_55, formula_56 e formula_57 hanno derivate continue in questo intervallo. Una curva formula_54 si dice \"regolare\" in un punto formula_59 se:\ne regolare in formula_2 se ci\u00f2 vale in ogni punto di formula_62. Un punto in cui si abbia formula_63 si dice \"punto singolare\" per la curva.\nLunghezza della curva.\nSe formula_64 \u00e8 uno spazio metrico (ad esempio, il piano o uno spazio euclideo) si pu\u00f2 usare la metrica stessa per definire la lunghezza di una curva. Sia data una curva formula_65 e una partizione dell'intervallo formula_9 cio\u00e8 un insieme finito di punti formula_67 tale che:\nAllora si pu\u00f2 definire la poligonale, cio\u00e8 una curva che \u00e8 l'unione dei segmenti aventi vertici l'immagine degli elementi della partizione tramite formula_69. In pratica la poligonale \u00e8 una curva spezzata i cui vertici appartengono alla curva originale. Pi\u00f9 i vertici della poligonale sono numerosi e pi\u00f9 la sua lunghezza approssimer\u00e0 quella della curva.\nSi pu\u00f2 definire la \"lunghezza\" della curva formula_22 come estremo superiore della lunghezza della poligonale al variare della partizione formula_71:\nSe questo valore non \u00e8 infinito, la curva si dice \"rettificabile\". Le curve di Peano e di Koch non sono rettificabili.\nLa lunghezza di una curva non dipende dalla sua parametrizzazione, cio\u00e8 non varia se si considerano \"parametrizzazioni equivalenti\".\nUna curva derivabile \u00e8 rettificabile: per ogni punto formula_73 dell'intervallo \u00e8 definita una velocit\u00e0, e si pu\u00f2 dimostrare che la lunghezza definita come sopra \u00e8 uguale all'integrale di questa velocit\u00e0 su formula_74\nusando la nozione di integrale di linea si pu\u00f2 scrivere anche:"}
{"id": "209260", "revid": "1718925", "url": "https://it.wikipedia.org/wiki?curid=209260", "title": "Enterprise portal", "text": "In informatica con Enterprise portal si intende un sistema informativo evoluto, rivolto alle imprese allo scopo di fornire valore aggiunto, con le seguenti caratteristiche: \nLa diffusione di una cultura omogenea e condivisa all'interno delle aziende \u00e8 il presupposto per lo sviluppo di iniziative e progetti finalizzati a creare, nel tempo, valore per i diversi portatori di interessi. Per raggiungere tale obiettivo \u00e8 necessario produrre e condividere, all'interno delle aziende prima e all'esterno poi, le informazioni e ancora meglio le conoscenze relative ai processi ed alle attivit\u00e0 che hanno un impatto sulle singole aree aziendali.\nDal punto di vista tecnologico e applicativo l'infrastruttura abilitante per il raggiungimento dell'obiettivo sopra esposto pu\u00f2 essere rappresentata da una applicazione Intranet/Extranet alla quale gli utenti accedono, in funzione del proprio profilo, per cercare informazioni e per ottenere una serie di servizi a valore aggiunto: \"Enterprise Portal\" (EP). \nCaratteristiche.\nLa creazione di un singolo punto di accesso e di una centralizzazione delle ricerche aiuta a diminuire le problematiche che nascono dall'overload informativo;\nI continui cambiamenti organizzativi creano discontinuit\u00e0 nel flusso informativo. L'EP pu\u00f2 diventare il desktop per i \u201cKnowledge Workers\u201d, eliminando le discontinuit\u00e0;\nL'EP rimedia alla quantit\u00e0 di informazioni non strutturate, che superano, ormai di gran lunga, quelle strutturate.\nModelli di Enterprise Portal.\nPrendendo in considerazione i diversi obiettivi di business e lo sforzo implementativo richiesto \u00e8 possibile selezionare quattro macrotipologie di Enterprise Portal:"}
{"id": "209262", "revid": "226458", "url": "https://it.wikipedia.org/wiki?curid=209262", "title": "Storage Resource Management", "text": "Lo Storage Resource Management (o SRM) consiste in un insieme di componenti software che controllano e producono dati utili su questioni che riguardano il buon funzionamento, la configurazione, la disponibilit\u00e0, le prestazioni e il livello di utilizzo di specifiche risorse di memorizzazione dei dati condivise in rete."}
{"id": "209279", "revid": "7336", "url": "https://it.wikipedia.org/wiki?curid=209279", "title": "Universit\u00e0 degli studi di Bologna", "text": ""}
{"id": "209284", "revid": "76963", "url": "https://it.wikipedia.org/wiki?curid=209284", "title": "Kitar\u014d", "text": "Lo pseudonimo \"Kitar\u014d\" deriva da un personaggio di una serie anime giapponese (GeGeGe no Kitaro).\nBiografia.\nGiovent\u00f9.\nNacque da una famiglia di agricoltori shintoisti.\nIn adolescenza, Kitaro matur\u00f2 una passione per il soul e il rhythm &amp; blues, e in particolare per Otis Redding. Impar\u00f2 a suonare la chitarra elettrica e form\u00f2 un gruppo musicale dal nome \"Albatross\", con il quale si esibiva in piccoli locali o alle feste.\nAll'inizio degli anni settanta inizi\u00f2 a suonare le tastiere e si un\u00ec al gruppo \"Far East Family Band\", con il quale ebbe un buon successo. Il gruppo gir\u00f2 il mondo in tour, e in Europa Kitaro ebbe occasione di conoscere il tastierista tedesco Klaus Schulze, uno dei fondatori dei Tangerine Dream. Schulze produsse due album dei \"Far East Family Band\" e da lui Kitaro apprese nuove tecniche di uso dei sintetizzatori.\nNel 1976 abbandon\u00f2 il gruppo e si mise a viaggiare attraverso l'Asia (in Cina, Laos, Thailandia e India).\nCarriera solista.\nTornato in Giappone, nel 1977 Kitaro intraprese una carriera solista, pubblicando due album che divennero presto oggetti di culto del popolo della \"new Age\": \"Ten Kai\" e \"From the Full Moon Story\". Poco tempo dopo, attir\u00f2 l'attenzione del pubblico internazionale componendo la colonna sonora della serie televisiva \"Silk Road\". Nel 1980 esce l'album Kitaro and London Symphony Orchestra, Silk Road Suite per la Canyon Records.\nNel 1986 sigl\u00f2 un accordo con la Geffen Records che gli garant\u00ec la distribuzione a livello mondiale dei suoi lavori. Inizi\u00f2 a collaborare con diversi artisti, tra cui Micky Hart dei Grateful Dead e Jon Anderson degli Yes, arrivando a vendere dieci milioni di album in tutto il mondo. Fu nominato due volte per un premio Grammy e la sua colonna sonora per il film \"Heaven and Earth\" nel 1994 vinse il premio Golden Globe come migliore colonna sonora originale. Nel 2001 vinse finalmente il Grammy Award for Best New Age Album con l'album \"Thinking of You\" del 1999 per la Domo Records.\nVita personale.\nKitaro \u00e8 una sorta di emblema dell'artista \"new age\". \"La natura mi ispira; io sono solo un messaggero. Per me, alcune canzoni sono come nuvole, altre sono come acqua\". A partire dal 1983, Kitaro ringrazia Madre Natura ogni anno con uno speciale concerto sul Fuji o vicino a casa sua, in Colorado. Passa il plenilunio di agosto a suonare il suo tamburo daiko, anche fino al punto di farsi sanguinare le mani.\nDal 1983 al 1990 \u00e8 stato sposato con Yuki Taoka, figlia di Kazuo Taoka, padrino del Yamaguchi-gumi, il pi\u00f9 grande gruppo della Yakuza. Kitaro e Yuki hanno un figlio, Ryunosuke, che vive in Giappone. Si separarono a causa delle lunghe assenze di Kitaro, che lavorava principalmente negli Stati Uniti.\nNegli anni novanta Kitaro ha sposato Keiko Matsubara, una musicista che ha suonato su molti suoi album. Con la moglie e con il figlio di lei, Kitaro vive attualmente a Ward, nei pressi di Boulder, in Colorado."}
{"id": "209285", "revid": "72811", "url": "https://it.wikipedia.org/wiki?curid=209285", "title": "Masanori Takahashi", "text": ""}
{"id": "209291", "revid": "31886", "url": "https://it.wikipedia.org/wiki?curid=209291", "title": "Circostanza", "text": "In diritto penale le circostanze, dal latino \"circumstantia\" (\"circum-stare\", stare attorno), sono elementi non costitutivi del reato che, accedendo a una fattispecie gi\u00e0 perfetta, comportano un inasprimento o una mitigazione della pena edittale. \nTipologie di circostanza.\nAll'interno della categoria delle circostanze vengono individuate diverse distinzioni (alcune delle quali sono state accolte nel codice penale italiano):\nRegime di imputazione.\nLa legge 7 febbraio 1990 n.19, in ottemperanza al cosiddetto principio di colpevolezza, ha introdotto nel sistema penale italiano un regime di imputazione differenziato delle circostanze a seconda che esse siano aggravanti o attenuanti. \nPer le circostanze attenuanti vale un principio di \"imputazione oggettiva\" in forza del quale esse sono valutate a favore dell'agente anche se da lui non conosciute o ritenute per errore inesistenti.\nPer le circostanze aggravanti \u00e8 stato introdotto un \"criterio soggettivo\" di imputazione, tale che esse sono valutate a carico dell'agente solo se da lui conosciute o ignorate per colpa o ritenute inesistenti per errore determinato da colpa.\nSe un soggetto suppone per errore l'esistenza di una circostanza attenuante al livello delle sue rappresentazioni sar\u00e0 giustificata la pena diminuita, ex articolo 59 comma III.\nCircostanze o elementi costitutivi?\nSe si considera un elemento come costitutivo del reato allora:\nSe si considera un elemento come circostanza allora:\nConcorso omogeneo.\nSi ha concorso omogeneo di circostanze allorquando esse siano tutte dello stesso \"segno\". All'interno di questa ipotesi si configurano poi ulteriori varianti:\nConcorso eterogeneo.\nSi ha concorso eterogeneo di circostanze quando ad una fattispecie di reato accedano elementi aggravanti ed elementi attenuanti la pena. Il Codice Rocco ha previsto un metodo molto particolare di computo delle circostanze in concorso.\nNel caso di circostanze ad effetto speciale: il Codice Rocco escludeva che si potesse applicare il bilanciamento e si procedeva dunque al computo di tutte le circostanze. Con la riforma del 1974 il legislatore repubblicano ha coinvolto le circostanze ad effetto speciale nel bilanciamento, aumentando la discrezionalit\u00e0 del giudice nello stabilire la pena. \nSi calcoli infine che nel giudizio di prevalenza ed equivalenza rientrano anche le cosiddette circostanze attenuanti generiche, le quali, indipendentemente da quelle comuni, possono essere discrezionalmente coinvolte nel bilanciamento ancorch\u00e9 dovranno essere considerate come un'unica circostanza. Per determinarle il giudice dovr\u00e0 basarsi sull'articolo 133, ma di fatto avr\u00e0 a disposizione un ulteriore mezzo per diventare vero e proprio arbitro della pena.\nCircostanze e concorso.\nNel caso di concorso di persone nel reato, tutti rispondono dello stesso reato, ma il legislatore recupera le differenze tra i diversi concorrenti attraverso l'istituto delle circostanze rapportando la responsabilit\u00e0 del concorrente al ruolo effettivamente rivestito nel concorso."}
{"id": "209295", "revid": "729019", "url": "https://it.wikipedia.org/wiki?curid=209295", "title": "Via Latina", "text": "La Via Latina era una strada romana, che da Roma andava in direzione sud est per circa 200 km, nell'area orientale del Latium, attraversando i monti Lepini, Ausoni, Aurunci e le valli fluviali del Sacco e del Liri-Garigliano, per terminare poi a \"Casilinum\", la moderna Capua. Dal punto terminale del percorso deriva il nome medioevale della strada, via Casilina.\nStoria.\nA differenza della maggior parte delle strade romane, non porta il nome del costruttore, suggerendo cos\u00ec che si tratti di una delle strade pi\u00f9 antiche; infatti tale percorso, pur se tracciato definitivamente tra il IV e il III secolo a.C., veniva gi\u00e0 utilizzato in et\u00e0 preistorica e gli Etruschi lo usarono per colonizzare la Campania tra i secoli VIII e VI a.C.\nSul nome della strada esistono due ipotesi. La prima ne collega la costruzione alla fine della guerra latina nel 338 a.C., che segna l\u2019inizio della colonizzazione romana del territorio proprio lungo la strada, dove furono poste le colonie pi\u00f9 antiche e importanti (\"Cales\" e \"Fregellae\"). La seconda fa derivare il nome dalla sua funzione di accesso al \"mons Albanus\", dove sorgeva il principale luogo di culto dei latini, dedicato a Giove Laziale.\nHa comunque preceduto la via Appia come itinerario verso la Campania, poich\u00e9 la colonia latina di \"Cales\" \u00e8 stata fondata nel 334 a.C. e doveva essere accessibile da Roma per una strada, mentre la \"Regina Viarum\" \u00e8 stata realizzata solo ventidue anni pi\u00f9 tardi. Segue anche una linea molto pi\u00f9 naturale di comunicazione, senza le difficolt\u00e0 ingegneristiche che dovette affrontare la via Appia. Nella parte iniziale ha senza dubbio preceduto la via Labicana, con la quale poi si congiunge, anche se questa fu preferita in seguito.\nItinerario.\nIniziava a Roma, da Porta Capena , assieme alla via Appia. Le due vie si separavano molto presto tanto che nelle Mura Aureliane ebbero ognuna una porta propria, Porta Latina e Porta Appia (poi Porta San Sebastiano).\nDopo essere salita attraverso il Monte Tusculano, tra la citt\u00e0 di \"Tusculum\" e il Monte Albano, scendeva verso la piccola citt\u00e0 di \"Algidum\" (oggi presso Cava dell'Aglio), nei pressi del passo dell'Algido, che fu importante nella prima storia militare di Roma.\nDopo il ricongiungimento con la via Labicana, la via Latina continuava seguendo la valle del \"Trerus\" (Sacco), nello stesso percorso moderno della ferrovia che va a Napoli via Cassino, e rasentava in pianura le citt\u00e0 collinari degli Ernici: da \"Anagnia\", a \"Ferentinum\", passando per \"Frusino\" (presso il fiume \"Cosa\") e \"Fabrateria Vetus.\" A \"Fregellae\" scavalcava il fiume \"Liris\", e in pianura attraversava quindi \"Aquinum\" (presso la quale scorre il fiume \"Melpis\") e \"Casinum\" (ultima citt\u00e0 dell'antico \"Latium\").\nQuindi passava nel varco fra gli Appennini ed il gruppo vulcanico di Roccamonfina ma la strada originale, invece di attraversarlo, girava bruscamente (all'altezza di San Pietro Infine) verso nord-est sopra le montagne verso \"Venafrum\", mettendo cos\u00ec in comunicazione diretta con l'interno del Sannio e, tramite altre strade, con \"Aesernia\", \"Cubulteria\", \"Alifae\" e \"Telesia\".\nIn seguito, tuttavia, ci fu con ogni probabilit\u00e0 la creazione di una variante, tra Rufrae (l'attuale Presenzano) e San Pietro Infine, che abbreviava il percorso e che seguiva l'attuale percorso dell'autostrada e della ferrovia Napoli-Roma. I due tracciati si ricongiungevano vicino all'attuale stazione ferroviaria di Caianello e la strada portava a \"Teanum Sidicinum\" (Teano), \"Cales\" e \"Casilinum\", la moderna Capua, dove, prima di attraversare il Volturno mediante il Ponte Appio, parzialmente sopravvissuto, si immetteva nella via Appia.\nArcheologia.\nAlcuni tratti dell'antico tracciato sono ancora visibili a Roma nell'area delle Tombe della via Latina e nel Parco degli Acquedotti, nei pressi dell'acquedotto Claudio. Resti degli edifici funerari, agricoli e di servizio lungo la strada sono stati rinvenuti sia nei moderni quartieri di Roma sia nell'Agro Romano, e parte delle scoperte sono esposte nell'Antiquarium di Lucrezia Romana."}
{"id": "209299", "revid": "682087", "url": "https://it.wikipedia.org/wiki?curid=209299", "title": "Ghiandole di Cowper", "text": ""}
{"id": "209302", "revid": "1226", "url": "https://it.wikipedia.org/wiki?curid=209302", "title": "Circostanze", "text": ""}
{"id": "209303", "revid": "1803", "url": "https://it.wikipedia.org/wiki?curid=209303", "title": "Haidenschaft", "text": ""}
{"id": "209306", "revid": "1186766", "url": "https://it.wikipedia.org/wiki?curid=209306", "title": "Sacco (disambigua)", "text": ""}
{"id": "209307", "revid": "729019", "url": "https://it.wikipedia.org/wiki?curid=209307", "title": "Vescicola seminale", "text": "Le vescicole seminali sono parte dell'apparato riproduttore maschile. Sono poste vicino alla parete posteriore della prostata e secernono un fluido viscoso che andr\u00e0 a costituire circa il 60% del liquido seminale.\nAnatomia macroscopica.\nLe due vescicole seminali sono strutture tubulari che, distese, hanno circa 15 cm di lunghezza, mentre nella normale posizione ripiegata occupano 5-7 cm di lunghezza e 2-3 cm di diametro. Sono situate tra la parete posteriore del collo vescicale e la ghiandola prostatica e si uniscono alla rispettiva ampolla del dotto deferente immediatamente al di sopra della prostata.\nAnatomia microscopica.\nLa mucosa forma ampie convoluzioni e forma degli spazi lacunari che, visti in proiezione tridimensionale, si aprono in un lume centrale rivestito da epitelio cilindrico pseudostratificato formato da cellule basali corte e cellule cilindriche basse.\nLe cellule colonnari possiedono numerosi e corti microvilli e un unico flagello che sporge nel lume ghiandolare. Nel citoplasma sono presenti un reticolo endoplasmatico rugoso, l'apparato del Golgi, numerosi mitocondri, gocce lipidiche, pigmenti lipocromici e abbondanti granuli di secrezione. L'altezza delle cellule varia proporzionalmente al livello ematico di testosterone.\nIl tessuto connettivo subepiteliale \u00e8 di tipo fibroelastico ed \u00e8 rivestito da cellule muscolari lisce disposte in uno strato circolare interno ed uno longitudinale esterno. Lo strato muscolare liscio \u00e8 rivestito da un sottile strato di connettivo fibroelastico.\nFunzione.\nUna volta si riteneva che le vescicole seminali servissero da deposito per gli spermatozoi, i quali sono comunque rintracciabili all'interno di queste. Attualmente \u00e8 noto che la funzione delle vescicole \u00e8 quella di produrre un liquido ricco di fruttosio che costituisce il 60% del liquido seminale. Anche se il liquido seminale contiene altre sostanze quali amminoacidi, prostaglandine, citrato, proteine, va detto che il fruttosio \u00e8 il suo costituente principale e rappresenta la fonte energetica degli spermatozoi."}
{"id": "209315", "revid": "228587", "url": "https://it.wikipedia.org/wiki?curid=209315", "title": "Ljubljanica", "text": "La Ljubljanica (in tedesco \"Laibach\", in italiano \"Lunghezza\" o \"Lubianizza\") \u00e8 un fiume della Slovenia centro-occidentale che scorre per la citt\u00e0 di Lubiana, formato dalle acque di nove sorgenti carsiche a monte dell'abitato di Nauporto, provenienti dal fiume Piuca, che ha creato le grotte di Postumia."}
{"id": "209316", "revid": "1226", "url": "https://it.wikipedia.org/wiki?curid=209316", "title": "Valutazione di Impatto Ambientale", "text": ""}
{"id": "209318", "revid": "123685357", "url": "https://it.wikipedia.org/wiki?curid=209318", "title": "New Order", "text": "I New Order sono un gruppo musicale britannico formatosi nel 1980.\nI New Order si sono formati in seguito allo scioglimento del loro gruppo precedente, i Joy Division, dopo il suicidio del cantante Ian Curtis. La formazione originale del gruppo era composta da Bernard Sumner (voce, chitarra, sintetizzatori), Peter Hook (basso, cori, batteria elettronica) e Stephen Morris (batteria, sintetizzatori).\nAl nuovo gruppo si un\u00ec presto la tastierista Gillian Gilbert (che lascia il gruppo nel 2001 per poi rientrare nel 2011).\nStile.\nI New Order hanno combinato il post-punk e la musica dance, diventando una delle band pi\u00f9 influenti e acclamate dalla critica negli anni ottanta. Anche se i New Order dei primi anni hanno portato la pesante eredit\u00e0 musicale dei Joy Division, grazie alla loro immersione nella scena club di New York dei primi anni '80, hanno poi abbracciato un nuovo corso stilistico con la musica dance. La loro hit del 1983 \"Blue Monday\" segn\u00f2 il loro radicale cambiamento di stile, con sintetizzatori e batterie elettroniche, diventando il vinile da 12 pollici pi\u00f9 venduto della storia. I New Order erano il fiore all'occhiello della Factory Records, e le loro copertine minimaliste riflettevano la politica libertaria della casa discografica, che assecondava i desideri dei suoi artisti, inclusa l'avversione verso l'inserimento dei singoli negli album. La band \u00e8 stata spesso acclamata dai fan, critica e altri musicisti per l'alta influenza nella scena alternative rock e dance.\nLa musica dance dei New Order ha messo in luce allo stesso tempo gli aspetti pi\u00f9 drammatici e luminosi di un genere in ascesa come il synth-pop, rimanendo ancora oggi una delle formazioni pi\u00f9 influenti e rispettate dell'intera scena rock, come spesso personalit\u00e0 quali Bobby Gillespie dei Primal Scream e Billy Corgan degli Smashing Pumpkins ricordano.\nStoria del gruppo.\nPrima parte della carriera (1980-1993).\nDopo il suicidio di Ian Curtis (18 maggio 1980), gli altri membri dei Joy Division decidono di combattere lo shock ripartendo quasi da zero e di non continuare a suonare con il nome Joy Division. Il 29 luglio 1980 tengono il primo concerto a Manchester. Il loro manager, Rob Gretton gli conferisce il nome di New Order. Cercano una nuova voce, ma alla fine assegnano il ruolo di cantante a Sumner. Dopo l'ingresso della tastierista e chitarrista Gillian Gilbert (ottobre 1980), fidanzata di Morris, partono definitivamente con il nome New Order.\nPur mantenendo inizialmente un'impronta musicale molto aderente allo stile della precedente formazione, d'altra parte per tre quarti uguale alla nuova, i New Order svilupparono presto un loro sound distintivo, affrancandosi dall'immaginario pi\u00f9 dark e new wave dei Joy Division ed approdando ad un suono pi\u00f9 electro, dance e pop. Finiranno per rappresentare in qualche modo l'opposta faccia dell'\"inferno\" curtisiano, sublimandolo verso un \"eden\" di comunicabilit\u00e0 e coloratissime intuizioni.\nIl primo singolo del gruppo \u00e8 \"Ceremony/In a Lonely Place\", canzoni scritte da Ian Curtis prima di morire. Cos\u00ec, ancora indecisi sulle prospettive, i membri dei New Order riprendono in mano le bozze dell'ex cantante e daranno alle stampe il primo album, \"Movement\" (novembre 1981), prodotto da Martin Hannett - loro collaboratore dai tempi dei Joy Division - e dal sound ancora molto legato allo stile dark e melancolico che caratterizzava la loro precedente incarnazione. I primi lavori verranno per\u00f2, in un certo senso, rinnegati dal quartetto negli anni successivi: Sumner dichiara di non aver mai posseduto una copia di \"Movement\" e i brani contenuti in questo disco non verranno mai suonati dal vivo.\nNel maggio 1982 aprono un locale a Manchester, \"The Ha\u00e7ienda\".\nIl cambio di prospettive arriver\u00e0 attraverso i successivi singoli, \"Everything's Gone Green\", \"Temptation\" e soprattutto \"Blue Monday\" (1983), una cavalcata tutta pulsioni elettroniche debitrici a pionieri come Kraftwerk e Giorgio Moroder, ma dotata di una forza melodica che finir\u00e0 per renderla uno dei modelli principali di scrittura pop per tutti gli anni ottanta ed oltre.\nSeguiranno album ancora sulla scia acida e paradisiaca tracciata da \"Blue Monday\".\nIn \"Power, Corruption &amp; Lies\" (maggio 1983) spiccano soprattutto gli arrangiamenti e l'alternanza di composizioni di stampo chitarristico e di marca elettronica. \nIn \"Low Life\" (1985) viene inserita \"The Perfect Kiss\", altro stacco cruciale della carriera dei New Order, che rilancia e rinnova la struttura di \"Blue Monday\" verso dimensioni ancora pi\u00f9 epiche e sofisticate. \"The Perfect Kiss\" \u00e8 accompagnata da un videoclip realizzato da Jonathan Demme e dalla B-side \"Sub-culture\".\nNel febbraio 1986 viene realizzata, per la colonna sonora del film \"Bella in rosa\", la canzone \"Shellshock\". Inoltre anche le versioni strumentali di due altri brani (\"Elegia\" e \"Thieves Like Us\") appaiono nel film, ma non vengono inseriti nell'album relativo alla colonna sonora. \nIn \"Brotherhood\" (settembre 1986) ormai appare pieno il controllo sulla loro forma di synth pop.\nL'impressione viene confermata dalla compilation \"Substance\" (estate 1987), nella cui tracklist spiccano il remix di \"Bizarre Love Triangle\" e l'energetica \"True Faith\", singolo prodotto da Stephen Hague.\nQuello che cambier\u00e0 ancora la musica e le vite dei componenti sar\u00e0 \"Technique\" (febbraio 1989), documento musicale di un'estate ibizenca preda dell'acid-house e dell'ecstasy. Registrato proprio tra Ibiza e Manchester tra eccessi e litigi, il disco si caratterizza di un suono che aggredisce ancora di pi\u00f9 i ritmi e miracolosamente la vena melodica, invece di intimorirsi, regala uno dei vertici lirici della carriera dei New Order. Un album figlio di un'ispirazione rapinosa, influenzato da circostanze di eventi irripetibili.\nNel 1990 la band registra il brano \"World in Motion\" (con il nome EnglandNewOrder) scritto insieme a Keith Allen. Si tratta della canzone ufficiale della nazionale di calcio inglese in vista dei mondiali in Italia.\nIl successivo album \"Republic\" (1993) riscuoter\u00e0 un successo di critica modesto. Ci\u00f2 \u00e8 dovuto al crollo finanziario del loro club di Manchester, l'Ha\u00e7ienda, ai problemi di carattere personale interni al gruppo (soprattutto da parte dei due leader, Hook e Sumner) e al fatto che anche la Factory Records era in crisi. Un anno dopo viene pubblicata la seconda raccolta ufficiale, \"The Best of New Order\", seguita dall'album di remix \"The Rest of New Order\".\nScioglimento e progetti paralleli (1993-1998).\nI New Order rimangono inattivi tra il 1993 e il 1998, periodo durante il quale i membri parteciparono a vari progetti paralleli. Gi\u00e0 dopo la pubblicazione di \"Technique\" (1989), Sumner forma con Johnny Marr (Smiths), l'ex Kraftwerk Karl Bartos e con i Pet Shop Boys, un supergruppo chiamato Electronic, attivo sporadicamente fino al 1998.\nHook forma il gruppo rock Revenge e poi i Monaco con David Potts.\nLa Gilbert e Morris formano invece i The Other Two lavorando su varie colonne sonore.\nReunion graduale (1998-2007).\nNel 1998, la morte del manager Rob Gretton, fu il primo passo verso il riavvicinamento del gruppo.\nIl gruppo tiene alcuni concerti (a Reading e Glastonbury) e si decide a ritornare al lavoro in studio.\nNel 2001 viene pubblicato \"Get Ready\", il loro primo album dopo 8 anni. Il posto della Gilbert, uscita dal gruppo per i problemi di salute della figlia avuta con Morris, viene preso da Bobby Gillespie (Primal Scream) e Billy Corgan (The Smashing Pumpkins), che coadiuvano il lavoro del gruppo in studio e dal vivo, ma non entrano ufficialmente in formazione. Il singolo \"Crystal\" ottiene un buon successo e, in generale, il disco si riavvicina al suono dei Joy Division: poche tastiere (eccetto \"Vicious Streak\") e molti bassi. \"Get Ready\", a vent'anni da \"Movement\" e ad otto da \"Republic\", seppur di ritorno da una lunga stasi, dipinge i New Order come una band ancora vogliosa di rimanere sugli scudi, con un taglio ancora rock dei suoni, ma ovviamente ancora memori di tutta l'esperienza in ambito melodico ed elettronico accumulata negli anni. Di nuovo un successo clamoroso ed un singolo come \"Crystal\" che non manca di conquistare nuovi e vecchi ascoltatori. Successivamente il gruppo collabora con i Chemical Brothers per il singolo \"Here to Stay\". Inoltre la band viene ritratta nel film \"24 Hour Party People\" (2002), che riguarda proprio la scena musicale di Manchester degli anni '80-'90.\nQuattro anni dopo il miracolo si ripete ancora con \"Waiting for the Sirens' Call\" (marzo 2005). Si tratta del primo disco a cui partecipa anche il nuovo membro del gruppo, Phil Cunningham (chitarre, synth), che prende ufficialmente il posto della Gilbert. Questo disco \u00e8 realizzato con il supporto di produttori diversi e prestigiosi come John Leckie e Stuart Price. Inoltre vi partecipa Ana Matronic (Scissor Sisters). L'album riesce a recuperare quel \"crossover\" tra rock e dance che li ha fatti brillare negli anni '80. La traccia \"Guilt Is a Useless Emotion\" viene nominata ai Grammy Award 2006 nella categoria \"Best Dance Recording\".\nNell'autunno 2005 viene pubblicata anche la doppia raccolta \"Singles\", accompagnata da un doppio DVD chiamato \"Item\". Nel 2006 esce invece il DVD live \"New Order: Live in Glasgow\".\nDopo il concerto tenutosi a Buenos Aires nel novembre 2006, il bassista Hook suggerisce al gruppo di prendersi una pausa. \nNel 2007, Peter Hook ha lasciato la band dichiarando che lui e Sumner non avrebbero pi\u00f9 lavorato insieme. Sumner ha rivelato nel 2009 di non avere pi\u00f9 intenzione di fare musica sotto il nome dei New Order. Nonostante tutto infatti, in questo periodo, rimangono parecchie divergenze artistiche tra i componenti del gruppo, che di certo hanno risentito sulla qualit\u00e0 degli ultimi lavori in studio. Le divergenze hanno portato, il 20 giugno 2007, all'annuncio del definitivo scioglimento del gruppo.\nSumner e Cunningham lavorano in una nuova band, i Bad Lieutenant, mentre Hook ha fondato un nuovo gruppo, i Freebass.\nSeconda reunion (2011-oggi).\nNel settembre 2011 la band si riunisce senza il bassista Peter Hook, rimpiazzato da Tom Chapman, e vede anche il ritorno della chitarrista e tastierista Gillian Gilbert, moglie del batterista Stephen Morris.\nRiguardo alla riunione, Peter Hook si \u00e8 mostrato indignato, commentando in un comunicato: \"Sanno tutti che i New Order senza Peter Hook sono come i Queen senza Freddie Mercury, o gli U2 senza The Edge. Parlando seriamente, non riesco a comprendere la decisione presa dagli altri tre: mi sarebbe piaciuto essere interpellato sin dall'inizio, al proposito. Non sono affatto d'accordo con la linea che hanno tenuto, e credo sarebbe stato molto pi\u00f9 cortese e professionale se avessero parlato con me prima di annunciare la riunione. Trovo tutto questo molto triste\". Tuttavia non viene rivelato se si tratta di una riunione temporanea o permanente.\nNel dicembre 2011 la band pubblica \"Live al the London Troxy\", registrazione del concerto tenuto pochi giorni prima a Londra. Il gruppo continua ad affrontare concerti per tutto il 2012 e, nel dicembre 2012 annuncia la pubblicazione di un nuovo album. Il 14 gennaio 2013 viene pubblicato \"Lost Sirens\" (registrato nel periodo 2003-2004 \ndurante la produzione di \"Waiting For the Sirens' Call\").\nIl 22 settembre 2015 la band ha pubblicato un nuovo album, \"Music Complete\", il loro primo album senza il bassista Peter Hook. L'album \u00e8 stato prodotto principalmente dalla stessa band, a parte le tracce \"\"Singularity\"\u201d, \"\"Unlearn This Hatred\"\u201d (prodotte da Tom Rowlands) e \"Superheated\" (prodotta da Stuart Price). L'album \u00e8 stato realizzato su CD e vinile."}
{"id": "209319", "revid": "224230", "url": "https://it.wikipedia.org/wiki?curid=209319", "title": "Epistolario (Spinoza)", "text": "L'Epistolario \u00e8 la raccolta di lettere che Baruch Spinoza scambi\u00f2 in maniera periodica con i dottori del tempo e con alcune persone che appartenevano alla cerchia dei suoi estimatori. A oggi sono conservate 88 lettere, di cui 50 appartengono a Spinoza e 38 ai corrispondenti, 52 sono state composte in latino e 26 in neerlandese.\nAll'interno dell\"'Epistolario\" si trovano importanti riflessioni sui temi gi\u00e0 trattati nelle altre opere spinoziane, quali il tema dell'infinito, degli attributi di Dio, fino a questioni anche di poca rilevanza ma poste dagli interlocutori allo Spinoza come ad esempio il tema dei fantasmi o di scoperte scientifiche dell'epoca (il vuoto, il nitro).\nL\"'Epistolario\" comunque riveste una grande importanza per saggiare anche il carattere psicologico del filosofo olandese.\nPrime edizioni italiane.\nCon il titolo \"Lettere\", a cura di Ubaldo Lopes-Pegna, presso l'editore Carabba di Lanciano nel 1938. Nella \"Biblioteca di cultura filosofica\" di Einaudi, a cura di Antonio Droetto, sono state pubblicate 84 lettere nel 1951, poi ristampate nel 1974.\nStruttura.\nL\"'Epistolario\" \u00e8 strutturato in 17 carteggi varianti per numero di lettere, cronologicamente ordinato rispetto agli stessi carteggi e alle lettere contenute in ciascun carteggio. Questo \u00e8 il criterio originale seguito dagli editori degli \"Opera Posthuma\" e riproposto nell'edizione di: Spinoza \"Opere\", Milano, 2007, curata da Filippo Mignini e Omero Proietti:"}
{"id": "209324", "revid": "1544245", "url": "https://it.wikipedia.org/wiki?curid=209324", "title": "Cordonata (Roma)", "text": "La Cordonata capitolina \u00e8 la celebre cordonata che da via del Teatro di Marcello conduce a piazza del Campidoglio, sulla cima dell'omonimo colle nel rione Campitelli, a Roma.\nStoria.\nFu progettata da Michelangelo Buonarroti nel XVI secolo su commissione di papa Paolo III, nell'ambito dei lavori di risistemazione del Campidoglio.\nLa cordonata capitolina, di facile accesso e transito poich\u00e9 pensata anche per il transito di uomini a cavallo, si allarga leggermente verso l'alto, dove sono poste le grandi statue dei Dioscuri, Castore e Polluce, ed il gruppo scultoreo conosciuto come \"I Trofei di Mario\" creduti di quest'epoca durante il Medioevo ma in realt\u00e0 di et\u00e0 domizianea, omaggio alle vittorie di Domiziano nell'89 d.C. sui Catti e sui Daci.\nDue statue di leoni ornano la scalinata alla base, mentre a met\u00e0 scalinata, sulla sinistra, \u00e8 posto il monumento a Cola di Rienzo, realizzata da Girolamo Masini e Francesco Azzurri dopo la presa di Roma."}
{"id": "209326", "revid": "1494169", "url": "https://it.wikipedia.org/wiki?curid=209326", "title": "Cordonata (disambigua)", "text": ""}
{"id": "209327", "revid": "709565", "url": "https://it.wikipedia.org/wiki?curid=209327", "title": "Hans Werner Henze", "text": "Biografia.\nGli anni giovanili.\nNato in una famiglia numerosa, Henze mostr\u00f2 ben presto i segni del suo interessamento nei riguardi dell'arte e della musica, il che produsse immediati conflitti con il padre, di tendenze decisamente conservatrici.\nInizi\u00f2 gli studi presso la scuola di musica di Braunschweig nel 1942, ma dovette interromperli nel 1944 quando fu richiamato dall'esercito per partecipare alla Seconda guerra mondiale; fu ben presto catturato e rinchiuso in un campo di prigionia.\nNel 1945, terminato il conflitto, divenne pianista accompagnatore presso il teatro di Bielefeld, e riprese gli studi di composizione sotto la guida di Wolfgang Fortner a Heidelberg nel 1946.\nNel 1948 divenne assistente musicale al Deutscher Theater di Costanza, dove venne rappresentata la sua prima opera \"Das Wundertheater\" (da Cervantes).\nNel 1950 divenne direttore d'orchestra al teatro di Wiesbaden, dove compose due opere radiofoniche, il Primo concerto per pianoforte e orchestra nonch\u00e9 la sua prima opera lirica di rilevante importanza, \"Boulevard Solitude\" (una sorta di trasposizione moderna della trama di Manon Lescaut).\nNei primi anni cinquanta prese parte ai ben noti \"Ferienkurse\" di Darmstadt, famoso centro di studio e produzione delle musiche d'avanguardia.\nTrasferimento in Italia.\nNel 1953 Henze, avvertendo una diffusa intolleranza tanto per le sue idee di sinistra quanto per la sua omosessualit\u00e0, lasci\u00f2 la Germania e si trasfer\u00ec in Italia, a Ischia, dove trascorse la maggior parte della sua vita. Marxista dichiarato e membro del Partito Comunista Italiano, Henze produsse composizioni in onore di Ho Chi Minh e di Che Guevara. \nInizialmente questa sua posizione provoc\u00f2 numerose reazioni spiacevoli nei suoi confronti, tra cui le pesanti contestazioni ricevute alla prima della sua opera \"K\u00f6nig Hirsch\" (basata su un testo di Carlo Gozzi) e del balletto \"Maratona\" (su libretto di Luchino Visconti).\nA met\u00e0 degli anni cinquanta inizi\u00f2 la sua lunga e fruttuosa collaborazione con la poetessa austriaca Ingeborg Bachmann, la quale lavor\u00f2 assieme a Henze come librettista per le opere \"Der Prinz von Homburg\" (1958, basata su in testo di Heinrich von Kleist) e \"Der junge Lord\" (1964).\nNel 1959 Sergiu Celibidache dirige la prima esecuzione assoluta nell'Auditorio della Conciliazione di Roma di \"Undine III\" di Henze.\nDal 1962 al 1967 Henze ha tenuto corsi e masterclass di composizione al \"Mozarteum\" di Salisburgo, e nel 1967 \u00e8 stato \"Visiting professor\" al \"Dartmouth College\" nel New Hampshire (USA). Nel 1966 ottenne un grande successo con l'opera \"Die Bassariden\" diretta da Christoph von Dohn\u00e1nyi con i Wiener Philharmoniker al Festival di Salisburgo.\nNel periodo successivo, Hans Werner Henze rinforz\u00f2 ulteriormente il suo impegno politico, il quale ha avuto notevoli influenze nei suoi lavori; ad esempio di ci\u00f2, la prima del suo oratorio \"Das Floss der Medusa\" venne annullata ad Amburgo quando le autorit\u00e0 tedesche rifiutarono di rappresentare il lavoro esponendo (come previsto dal libretto) un ritratto di Che Guevara e una bandiera rossa. Le idee politiche di Henze sono del resto ben rappresentate anche in opere quali la sua Sesta Sinfonia (1969), il Secondo concerto per violino e orchestra (1971) e la composizione per recitante e gruppo da camera \"El Cimarron\", (Autobiografia di Esteban Montejo) (testo di Miguel Barnet/Hans Magnus Enzensberger) che tratta della fuga degli schiavi durante il governo coloniale di Cuba.\nLa maturit\u00e0 artistica.\nNel 1976 Henze ha fondato il Cantiere Internazionale d'Arte a Montepulciano, un organismo impegnato nella produzione e diffusione della Nuova musica; \u00e8 proprio a Montepulciano che fu rappresentata per la prima volta la sua famosa opera per bambini \"Pollicino\" (1980).\nNel 1981 ha fondato il \"M\u00fcrztal Workshops\" nella regione austriaca della Stiria, dove ha pure fondato e organizzato il Festival musicale giovanile del Deutschlandsberg. Inoltre, nel 1988 ha fondato la \"Biennale di Monaco\", un festival internazionale di nuovo teatro musicale, del quale \u00e8 stato anche direttore artistico.\nNel corso degli anni, le sue opere hanno preso dei connotati pi\u00f9 convenzionali (\"Die englische Katze\" del 1983 e \"Das verratene Meer\" del 1990, basata sul racconto \"Gogo no Eiko\" dell'autore giapponese Yukio Mishima.\nIn ogni caso, le musiche di Henze hanno continuato anche in tempi recenti a manifestare l'impegno politico e civile del loro autore: la sua Nona sinfonia (per coro e orchestra, del 1997) contiene testi (di Anna Seghers) in cui vengono ricordati i momenti pi\u00f9 oscuri del passato della Germania. La sua ultima fatica teatrale, invece, risale al 2003, anno in cui venne rappresentata al Festival di Salisburgo l'opera \"L'upupa\", basata su una favola popolare siriana.\nNel 1990 Hans Werner Henze ha ricevuto il \"Premio Ernst von Siemens\", mentre nel 1995 riceve il \"Westf\u00e4lischer Musikpreis\" (premio musicale della Vestfalia); nel 2004 \u00e8 stato nominato Dottore honoris causa per la sua \"scienza musicale\" dalla \"Hochschule f\u00fcr Musik und Theater\" di Monaco di Baviera.\nMuore a Dresda il 27 ottobre 2012 all'et\u00e0 di 86 anni.\nLo stile.\nLo stile compositivo di Hans Werner Henze abbraccia il neo-classicismo, il jazz, la tecnica dodecafonica, lo strutturalismo e alcuni aspetti della musica popolare e del rock.\nAllievo del compositore tedesco Wolfgang Fortner, nelle sue prime composizioni utilizz\u00f2 la tecnica dodecafonica (ad esempio nella Prima Sinfonia e nel Concerto per violino e orchestra del 1947). In seguito per\u00f2 si ribell\u00f2 agli obblighi dello strutturalismo e financo dell'atonalit\u00e0, al punto che nella sua opera \"Boulevard Solitude\" sono presenti elementi riconoscibili provenienti dal jazz nonch\u00e9 dalla canzone francese dell'epoca.\nHenze \u00e8 inoltre un orchestratore molto raffinato, la cui tecnica si \u00e8 sempre tenuta aggiornata nel corso degli anni. Nonostante le varie e differenziate influenze stilistiche ricevute, la sua musica ha come costante il \"lirismo\" sempre molto teso, il che ha fatto spesso citare i nomi di Alban Berg o di Karl Amadeus Hartmann come suoi possibili predecessori morali.\nOpere scelte.\nAutobiografia\nCanti di viaggio, 2005 il Saggiatore (traduzione L. Bramani, C. Marinelli, G. Cospito); 2016 il Saggiatore"}
{"id": "209334", "revid": "2223692", "url": "https://it.wikipedia.org/wiki?curid=209334", "title": "Kurt Georg Kiesinger", "text": " Dal 1966 a 1969 fu il terzo cancelliere della Repubblica Federale di Germania. \nBiografia.\nIl padre, Christian (1876-1969), era un impiegato in una compagnia tessile locale ed era protestante, mentre la madre Dominika Kiesinger, nata Grimm (1878-1904), era cattolica, e mor\u00ec sei mesi dopo la sua nascita. Kiesinger studi\u00f2 giurisprudenza e lavor\u00f2 come avvocato e insegnante privato per studenti di giurisprudenza. Nel 1933, s'iscrisse al partito nazista, nel 1940 accett\u00f2 un posto al ministero degli esteri sotto Joachim von Ribbentrop. In questa carica era il referente per il ministero di propaganda di Joseph Goebbels. Il suo ruolo durante la dittatura nazista rimane dibattuta. Secondo Kiesinger stesso, provare a cambiare l'ideologia nazista per il bene e impedire una radicalizazzione, una spiegazione considerata improbabile dal parte di storici. Dopo la guerra, entr\u00f2 nella CDU e venne eletto al Bundestag nel 1949, nel 1958 divent\u00f2 Ministro-Presidente dello Stato federale del Baden-W\u00fcrttemberg. Nel 1966 la CDU/CSU inizi\u00f2 a dubitare l'adeguatezza di Ludwig Erhard per l'ufficio di cancelliere, altri rappresentanti del partito cercavano un alternativo. Kiesinger poteva formare un governo con l'SPD, una cos\u00ecddetta grande coalizione. Il nuovo gabinetto ebbe membri con storie di vita molto diverse: alcuni ministri erano antifascisti attivi durante il regime nazista, altri, come il cancelliere, erano collaboratori e membri del partito. Il periodo del governo di Kiesinger durante gli anni 1966-1969 fu caratterizzato da un grande cambiamento sociale: il movimento studentesco del 1968 e le manifestazioni della giovent\u00f9 mostrano grande differenze tra le generazioni. Il passato personale del cancelliere viene discusso in un modo controverso e polemico. La giovane sinistra vedeva Kiesinger come lo stereotipo dell'opportunist\u00e0 tedesco, dell'autoritarista. Durante una conferenza del partito, l'attivista antifascista Beate Klarsfeld pubblicamente gli diede uno schiaffo. Nonostante, Kiesinger si poteva godere un alto livello di popolarit\u00e0 tra i conservatori e i moderati. Il progetto politico pi\u00f9 importante e controverso della coalizione era il Notstandsgesetz, una legge concernente i diritti del governo durante una situazione d'emergenza. Dopo le elezioni del 1969, Willy Brandt conquist\u00f2 l'ufficio di cancelliere. Kiesinger muore nel 1988 ed \u00e8 stato sepolto nello Stadtfriedhof di Tubinga."}
{"id": "209336", "revid": "228587", "url": "https://it.wikipedia.org/wiki?curid=209336", "title": "Ludwig Erhard", "text": "Biografia.\nPrimi anni di vita.\nLudwig Erhard era figlio del commerciante tessile Philipp Wilhelm Erhard, che proveniva dal villaggio di Rannungen, e di sua moglie Augusta (nata Hassold). Dopo aver completato il GCSE nel 1913 e nel 1916, combatt\u00e9 nella Prima guerra mondiale.\nIl suo biografo Hentschel scrive che durante la guerra Erhard fu colpito da un proiettile di artiglieria nelle Fiandre e dovette subire sette operazioni. Era stato ferito fisicamente, ma non mentalmente. Tuttavia non gli era pi\u00f9 possibile stare dietro il bancone del negozio di suo padre, cosicch\u00e9 Erhard cominci\u00f2 a studiare economia.\nDopo una formazione in commercio, prima a Norimberga e poi a Francoforte sul Meno, studi\u00f2 economia e ricevette il dottorato di ricerca da Franz Oppenheimer nel 1925.\nVita privata.\nLudwig Erhard si spos\u00f2 nel dicembre 1923 con l'economista Luise Schuster (1893-1975), nata Lotter, di Langenzenn. Dal loro matrimonio nacque la figlia Elisabeth. Erhard visse con la sua famiglia dal 1953 fino alla sua morte a Gmund am Tegernsee, in Baviera. Il fumo del sigaro fu dal 1930 il \"marchio di fabbrica\" di Erhard. Secondo le dichiarazioni del suo ambiente, fumava circa quindici-venti sigari al giorno durante alcuni periodi del suo lavoro politico.\nVita pubblica.\nCarriera ministeriale.\nNon partecip\u00f2 alla vita politica dal 1939 fino alla fine della Seconda guerra mondiale. Fu direttore dell'Istituto di ricerca industriale di Norimberga, anche se fu congedato dal regime della Germania nazista a causa delle sue idee liberali sull'economia. Nel 1945 \u00e8 professore a Monaco di Baviera e consigliere economico del governo militare di occupazione americano. Nel 1945-1946 divenne ministro del Commercio e dell'Industria della Baviera, con un portafoglio che includeva la gestione della massa monetaria dei crediti. Dal 1948 diresse l'amministrazione dell'economia, prima della \"bizona\" e poi della \"trizona\". Prepar\u00f2 la riforma monetaria e l'attuazione dell'economia sociale di mercato, libero da contingenze legate ai desideri delle potenze occupanti.\nCon la creazione della Repubblica federale di Germania (RFT) nel 1949, divenne ministro dell'Economia nel governo di Konrad Adenauer, carica che mantenne fino alla sua uscita dal governo nel 1963. Fu il principale responsabile dei rapidi progressi economici della Germania occidentale, grazie all'economia sociale di mercato che si afferm\u00f2. I suoi successi ne fecero una \"locomotiva elettorale\". Nonostante i frequenti disaccordi con il cancelliere, favor\u00ec il successo dell'Unione Cristiano-Democratica di Germania (CDU) / Unione Cristiano-Sociale in Baviera (CSU) nel 1953, 1957 e 1961 con un vantaggio netto sul Partito socialdemocratico tedesco (SPD), che nel 1949 era quasi alla pari.\nCancelliere federale.\nQuando nel 1963, Konrad Adenauer, 85 anni, decise di ritirarsi a met\u00e0 del suo mandato, pressato dal Partito Liberale Democratico (FDP), suo alleato nella coalizione governativa, tutti si aspettavano la nomina di Erhard come successore. Nonostante la tenace opposizione di Adenauer, la CDU / CSU present\u00f2 la sua candidatura al Bundestag, che la approv\u00f2.\nCancelliere dall'ottobre 1963, vinse le elezioni del 1965. Tuttavia, sorsero dei problemi nella formazione di un governo in cui Franz Josef Strau\u00df (CSU) fosse ministro della Difesa. Alla fine si arrese alle richieste dei suoi alleati liberali.\nLa sua politica estera si basava sullo sfruttamento della riduzione della pressione nella Guerra fredda e sulla proposta di una normalizzazione delle relazioni con i paesi aderenti al Patto di Varsavia. Nella nota pacifista del 25 marzo 1966, propose ai paesi del blocco orientale un accordo per rinunciare alla violenza. Il tentativo fall\u00ec, per l'opposizione della Repubblica democratica tedesca (RDT); nel frattempo, la RFT adott\u00f2 la \"dottrina Hallstein\", che non ammetteva che si avessero rapporti diplomatici con entrambi gli Stati tedeschi; non fu quindi possibile continuare il negoziato.\nNello stesso tempo le relazioni franco-tedesche si erano raffreddate, poich\u00e9 Erhard e il suo ministro degli esteri preferivano privilegiare le relazioni transatlantiche, che si opponevano alla visione europeista sostenuta dal presidente francese De Gaulle. Comunque all'interno della CDU / CSU crebbe un gruppo di filo-gollisti, guidato da Franz-Josef Strau\u00df, che sosteneva un rafforzamento della cooperazione con la Francia, avviato nel 1950 dopo la famosa dichiarazione del ministro francese Robert Schuman.\nLa politica interna fu contrassegnata dalla recessione dell'economia, che ebbe come primi effetti la comparsa della disoccupazione e una crisi di bilancio. Questo problema caus\u00f2 contrasti all'interno della coalizione: i ministri dell'FDP lasciarono il governo il 27 ottobre 1966 dopo il dibattito sul bilancio.\nA questo punto la maggioranza della CDU nel Bundestag era solo relativa. Il governo Erhard si trov\u00f2 in una situazione precaria e sub\u00ec una sconfitta elettorale nel Nord Reno-Westfalia (il land maggiormente popolato) e vi fu un significativo aumento dell'estrema destra (NPD) nelle elezioni regionali del novembre 1966 in Baviera e Assia.\nPer reazione, alcuni deputati della CDU avviarono negoziati con la SPD per formare una grande coalizione e le due parti accettarono di proporre Kurt Georg Kiesinger come cancelliere, affiancato dal socialdemocratico Willy Brandt. Erhard si dimise il 30 novembre 1966.\nIl 23 maggio 1967 lasci\u00f2 la presidenza della CDU. Diventer\u00e0 in seguito presidente onorario del partito.\nIl metodo Erhard.\nIn un articolo pubblicato dal quotidiano francese Le Monde nel 1954, sotto il titolo di \"Politica liberale o politica realista\", il socialista Pierre Mend\u00e8s France ha sostenuto, con un ragionamento che si basava su argomenti teorici e astratti, che il \"Metodo Erhard\", che aveva dato luogo al successo nel risveglio economico della Germania, non era veramente liberale, ma era principalmente dovuto al successo della riforma monetaria del 1948 e all'attuazione del Piano Marshall, applicato alle infrastrutture produttive che non erano state completamente distrutte e che era solo necessario rimetterle in carreggiata, e questo nonostante i vari impedimenti che gli alleati avevano imposto allo sviluppo dell'industria tedesca.\nInfatti i tedeschi vivevano fin dalla fine della guerra in un'economia e con un razionamento molto pianificato (latte, uova, carbone, abbigliamento, calzature ...) in cui regnava il mercato nero, il baratto e il furto, e che la maggior parte della popolazione viveva sotto la minaccia di comitati di denazificazione. La popolazione era alla ricerca di una certa stabilit\u00e0 economica e politica, allo stesso tempo in cui aspirava a prendere una certa direzione di sicurezza. Per rispondere a queste richieste, la CDU aveva adottato dopo il Congresso di Ahlen del 1947, un programma di ispirazione socialista (che per\u00f2 ha riconosciuto il diritto di propriet\u00e0 e l'iniziativa privata), che appare in una sola volta (n opposizione della SPD che era ancora considerata marxista) come il partito delle riforme economiche e sociali progressiste. Nello slogan negli anni '70, dal 1947 al 1949, \u00e8 significativo il posizionamento della CDU: \"Sicherheit - Keine Experimento!\" (\"Sicurezza, niente dubbi di esperimenti!\")\nMa Ludwig Erhard, commissionato dagli alleati della gestione dell'economia e della finanza nei settori inglesi e americani, ha preparato con la massima segretezza una riforma monetaria radicale che \u00e8 stata lanciata la Domenica, 20 giugno 1948. Questa riforma ha annullato in un solo giorno e immediatamente il Reichsmark, che non \u00e8 pi\u00f9 legale e viene sostituito dal Marco tedesco. Ogni tedesco riceve solo un conto DM 60 pagabile due volte e ogni azienda riceve anche DM 60 per dipendente. Ci\u00f2 suppone la cancellazione del 90% della vecchia valuta.\nQuesta riforma radicale mantiene il vantaggio di smantellare immediatamente il mercato nero e il regime del baratto. Questa riforma radicale ha il vantaggio di far scomparire immediatamente il mercato nero e il regime del baratto. Per ottenere denaro, i tedeschi sono costretti a lavorare, i negozi sono di nuovo pieni di merci e la domanda supera di gran lunga l'offerta, il che provoca un aumento dei prezzi che favorisce una produzione senza ostacoli. Rispetto al 1936, passa in 45 mesi al 45% in tre mesi, cio\u00e8 aumenta ES 2/3.\nNell'area sotto il controllo sovietico l'uso dei nuovi marchi \u00e8 vietato, il che si traduce nell'immediato deprezzamento del marco orientale. Per contrastare, i russi intraprendono il 25 giugno 1948 un blocco di Berlino Ovest che durer\u00e0 un anno. Nel dicembre 1948, i sindacati indiranno uno sciopero generale \"per porre fine alle condizioni draconiane imposte dall'economia di mercato\". Questo sciopero ha un costo significativo per la Germania, ma i sindacati sostengono di avere ragione, dato che la situazione dei lavoratori \u00e8 peggiorata dalle misure di Erhard: passa da 760.000 disoccupati alla fine del 1948 a raddoppiare nel 1949 e a raggiungere i 2 milioni a febbraio del 1950.\nAl Congresso di D\u00fcsseldorf, il 15 luglio 1949, il CDU adotta un programma veramente liberale, in contrasto con quello adottato dopo il congresso di Ahlen. Con quel programma, la Cdu vince le elezioni legislative del 14 agosto 1949. Eletto deputato al Bundestag, Ludwig Erhard diventa ministro dell'Economia nel governo di Konrad Adenauer. Il 19 settembre 1949, il Marco tedesco viene svalutato del 20%, ma in generale l'economia nel suo insieme diventa competitiva e nel 1952 la Germania genera il suo primo surplus commerciale\nIl 20 aprile 1950, gli Alti commissari alleati, sostenendo che ci\u00f2 favorirebbe i pi\u00f9 ricchi, proibiscono una riforma fiscale che prevede importanti riduzioni delle tasse. Il pubblico tedesco ha protestato contro questo veto, che \u00e8 stato considerato un'interferenza negli affari interni della nuova Repubblica federale. Gli alleati hanno dato vita nove giorni dopo, in un movimento che \u00e8 considerato il documento fondatore del ritorno dei tedeschi alla libert\u00e0 politica.\nLudwig Erhard sosteneva una maggiore libert\u00e0 economica e una maggiore libert\u00e0 politica, sosteneva che la ricerca naturale del profitto da parte degli agenti economici dovesse essere favorito con l'iniezione nel corpo sociale di \"elementi che motivano l'ineguaglianza\", e questo favorisce la democrazia."}
{"id": "209338", "revid": "1543377", "url": "https://it.wikipedia.org/wiki?curid=209338", "title": "Musei Capitolini", "text": "I Musei Capitolini costituiscono la principale struttura museale civica comunale di Roma, parte del \"Sistema Musei di Roma Capitale\", con una superficie espositiva di 12.977 m\u00b2.\nAperti al pubblico nell'anno 1734, sotto papa Clemente XII, sono considerati il primo museo al mondo, inteso come luogo dove l'arte fosse fruibile da tutti e non solo dai proprietari. Si parla di \"musei\", al plurale, in quanto alla originaria raccolta di sculture antiche fu aggiunta da papa Benedetto XIV, nel XVIII secolo, la Pinacoteca, costituita da opere illustranti soggetti prevalentemente romani.\nStoria.\nLa sede storica dei Capitolini \u00e8 costituita dal Palazzo dei Conservatori e dal Palazzo Nuovo, edifici che affacciano sulla michelangiolesca Piazza del Campidoglio. La creazione del museo pu\u00f2 essere fatta risalire al 1471, quando papa Sisto IV don\u00f2 alla citt\u00e0 una collezione di importanti bronzi provenienti dal Laterano (tra i quali la Lupa capitolina), che fece collocare nel cortile del Palazzo dei Conservatori e sulla piazza del Campidoglio: ci\u00f2 lo rende il pi\u00f9 antico museo pubblico al mondo.\nLa raccolta antiquaria si arricch\u00ec nel tempo con donazioni di vari papi (Paolo III, Pio V che voleva espellere dal Vaticano le sculture pagane), e fu meglio allocata con la costruzione del Palazzo Nuovo nel 1654. Da allora il museo si \u00e8 accresciuto notevolmente, includendo non solo manufatti di et\u00e0 romana notevoli per quantit\u00e0 e qualit\u00e0 (statue, iscrizioni, mosaici), ma anche pezzi di arte medioevale, rinascimentale e barocca.Il museo fu aperto a visite pubbliche per volere di papa Clemente XII quasi un secolo pi\u00f9 tardi, nel 1734. Il suo successore, Benedetto XIV, inaugur\u00f2 la Pinacoteca capitolina, acquisendo le collezioni private della famiglia Sacchetti e della famiglia Pio.\nDurante l'occupazione francese (1796-1815), diverse opere presero la via del \"Muse\u00e9 Napoleon\" a causa del Trattato di Tolentino (1796). Tra di queste si ricordano \"Lo Spinario\", la \"Venere Capitolina, il Bruto capitolino\" e il \"Galata morente\" , che vennero restituite grazie al Congresso di Vienna e all'intervento di Antonio Canova, delegato dal Santo Padre per i cosiddetti \"ricuperi\", che ponevano rimedio alle spoliazioni napoleoniche. Altre opere invece, come ad esempio il \"Sarcofago delle Muse\", anticamente presso i Musei Capitolini attraverso la collezione Albani, rimasero al Louvre.\nDagli scavi condotti dopo l'Unit\u00e0 d'Italia per i lavori di Roma capitale emersero grandi quantit\u00e0 di nuovi materiali, che, raccolti nel Magazzino Archeologico Comunale, in seguito denominato Antiquarium, furono nel tempo parzialmente esposti ai Capitolini.\nNel 1997 \u00e8 stata aperta una sede distaccata nell'ex Centrale Termoelettrica Giovanni Montemartini nel quartiere Ostiense, creando una soluzione originale di fusione tra archeologia industriale e classica. Nel 2005 fu inaugurata la cosiddetta \"esedra di Marco Aurelio\". Oggi i Musei Capitolini fanno parte del Sistema dei Musei in comune.\nIl Museo e le collezioni esposte.\nL'opera forse pi\u00f9 famosa che vi \u00e8 conservata \u00e8 la statua equestre di Marco Aurelio; quella al centro della piazza \u00e8 una copia, mentre l'originale, dopo essere stato sottoposto a lavori di restauro, \u00e8 ora collocato nella nuova aula vetrata, l\"'Esedra di Marco Aurelio\", nel \"Giardino Romano\", dietro Palazzo dei Conservatori.\nLa visita nell'altro edificio dei musei, il \"Palazzo Nuovo\", \u00e8 compresa nello stesso biglietto di entrata; vi si pu\u00f2 accedere sempre dalla piazza o da una galleria sotterranea scavata (\"Galleria di congiunzione\") negli anni trenta e attualmente allestita come \"Galleria Lapidaria\" (cio\u00e8 preposta all'esposizione delle epigrafi), che d\u00e0 accesso anche al \"Tabularium\" e unisce i due edifici. Qui si trova la pinacoteca dei musei nel cui catalogo c'\u00e8 il famoso dipinto del San Giovanni Battista, opera del Caravaggio.\nMa vi si trova anche il simbolo della citt\u00e0, il bronzo della Lupa capitolina, a lungo tempo ritenuta un'opera etrusca del V secolo a.C. e solo recentemente ritenuta da alcuni restauratori come risalente al XII secolo; con molta probabilit\u00e0 la statua originaria non comprendeva i gemelli della leggenda Romolo e Remo, che sembra furono aggiunti nel Rinascimento. La famosa colossale testa di Costantino I, visibile nel cortile, risale invece al IV secolo. Un'altra scultura in bronzo \u00e8 il Cavallo dal vicolo delle Palme.\nCapolavoro della scultura medievale \u00e8 il \"Ritratto di Carlo I d'Angi\u00f2\" di Arnolfo di Cambio (1277), il primo ritratto verosimile di un personaggio vivente scolpito in Europa che ci sia pervenuto dall'epoca post-classica.\nQui vennero col tempo esposte altre e numerose collezioni storiche, come la \"Protomoteca\" (collezione di busti ed erme di uomini illustri trasferiti dal Pantheon al Campidoglio, per volont\u00e0 di Pio VII nel 1820); la collezione del cardinale Alessandro Albani; quella donata da Augusto Castellani nella seconda met\u00e0 dell'800, costituita da materiali ceramici arcaici (dall'VIII al IV secolo a.C.), di area prevalentemente etrusca, ma anche di produzione greca e italica.\nPalazzo dei Conservatori.\nIl Palazzo dei Conservatori \u00e8 situato in Piazza del Campidoglio a destra del Palazzo Senatorio e di fronte al Palazzo Nuovo. Il Palazzo dei Conservatori deve il suo nome al fatto di essere stato la sede della magistratura elettiva cittadina, i Conservatori appunto, che insieme al Senatore amministrava la citt\u00e0 eterna. Il Palazzo in questa posizione fu fatto erigere da papa Niccol\u00f2 V. Michelangelo Buonarroti, a cui era stato commissionato il lavoro della complessiva risistemazione della piazza, ne disegn\u00f2 la nuova facciata, che per\u00f2 non riusc\u00ec a vedere terminata poich\u00e9 mor\u00ec durante i lavori (nel 1564).\nIl suo progetto ridisegnava la facciata medievale del palazzo, sostituendo il portico con due ordini: quello corinzio formato da alte paraste poste su grandi piedistalli a tutta altezza, e quello ionico che sorregge le volte del portico. Tra questi ordini erano poste una serie di ampie finestre, tutte delle stesse dimensioni. I lavori furono continuati da Guido Guidetti e terminati nel 1568 da Giacomo Della Porta che segu\u00ec quasi fedelmente i disegni michelangioleschi, derogandovi solo per costruire una pi\u00f9 ampia sala di rappresentanza al primo piano e, conseguentemente, anche una finestra pi\u00f9 grande, rispetto a tutte le altre presenti sulla facciata del palazzo. Si ebbero poi trasformazioni anche all'interno del palazzo, sia per la costruzione di un ampio scalone monumentale, sia per la nuova ridistribuzione delle sale dell'\"Appartamento dei Conservatori\", che portarono alla distruzione del ciclo di affreschi degli inizi del Cinquecento che decorava le stanze che si affacciavano su Piazza del Campidoglio.\nPiano terra.\nSuperati gli spazi di servizio (biglietteria, guardaroba, libreria) si accede al cortile.\nCortile.\nIl Cortile del Palazzo dei Conservatori, ha sempre rappresentato, fin dagli inizi, un punto di attrazione per la conservazione della memoria dell'antico: le opere che affluivano nel palazzo rappresentavano quella continuit\u00e0 culturale ereditata dal mondo antico, quasi rappresentassero un ponte nel collegamento virtuale con un passato glorioso.\nSul lato destro si trovano i frammenti della statua colossale di Costantino I (testa, mani, piedi, parte delle braccia), rinvenute sotto papa Innocenzo VIII nel 1486. La statua sorgeva nell'abside occidentale della basilica di Massenzio, dove ne sono stati trovati alcuni suoi resti; la mancanza del corpo ha fatto supporre che fosse un acrolito, costruito parte in marmo e parte in bronzo dorato su una struttura portante in legno e mattoni, per un'altezza complessiva che doveva raggiungere i 12 metri. La sola testa misura 2,60 metri e il piede 2. La datazione dell'opera oscilla tra il 313 (anno in cui la basilica venne dedicata a Costantino I) ed il 324 (quando nei ritratti dell'imperatore romano comincia ad apparire il diadema).\nSul lato sinistro del cortile sono invece stati sistemati i rilievi raffiguranti le province provenienti dal tempio di Adriano a Piazza Pietra. Alcuni di questi rilievi vennero trovati alla fine del XVI secolo, altri pi\u00f9 tardi nel 1883. L'antico tempio venne eretto in onore dell'imperatore Adriano, divinizzato dopo la sua morte. \u00c8 probabile che il cantiere dell'edificio fosse stato gi\u00e0 avviato dallo stesso Adriano in memoria della moglie Vibia Sabina, morta e divinizzata nel 136. La vera e propria costruzione si deve al suo successore, Antonino Pio, che lo port\u00f2 a termine intorno al 145.\nSul fondo del cortile, sotto il portico costruito da Alessandro Specchi, sono conservate: due colossali statue di Daci in marmo bigio morato (provenienti dal Foro di Traiano), acquistate da papa Clemente XI nel 1720 dalla collezione Cesi e poste ai lati; al centro una statue della dea Roma seduta, sul modello delle statue greche di Fidia, che apparteneva verosimilmente ad un arco del I secolo; vi sono infine altre due statue di Daci, sempre provenienti dalla collezione Cesi, acquistate per i Musei Capitolini.\nScalone.\nDal cortile per salire al primo piano si accede ad uno scalone dove sono presenti alcuni rilievi, tre dei quali facevano parte di un Arco trionfale dedicato a Marco Aurelio e giunsero in Campidoglio fin dal 1515. Essi appartenevano ad una serie di dodici rilievi (otto dei quali furono reimpiegati sull'arco di Costantino e un ultimo, scomparso, di cui resta un frammento, a Copenaghen). I rilievi, scolpiti in due riprese, nel 173 e nel 176 erano stati attribuiti ad un \"arcus aureus\" o \"arcus Panis Aurei in Capitolio\" citato dalle fonti medioevali e che sorgeva sulle pendici del Campidoglio, all'incrocio tra la \"via Lata\" e il \"clivus Argentarius\", non lontano dalla chiesa dei Santi Luca e Martina, dove i tre rilievi dei Musei Capitolini erano stati riutilizzati. o forse nei pressi della colonna di Marco Aurelio quale entrata monumentale al porticato circostante il monumento \"colchide\".\nAltri due invece appartenevano ad un arco trionfale detto \"di Portogallo\" (trasferiti in Campidoglio nel 1664, dopo la distruzione dell'arco), riguardanti invece la figura dell'imperatore Publio Elio Traiano Adriano. Adriano assiste nel primo pannello all'apoteosi della moglie Vibia Sabina, nel secondo \u00e8 salutato dalla dea Roma e dal Genio del Senato e del Popolo Romano. Un terzo pannello proviene invece da piazza Sciarra, riguardante sempre l'imperatore Adriano, e venne acquistato nel 1573 dai Conservatori per completare il ciclo decorativo.\nVi sono poi due meravigliosi mosaici con tigre e vitello, quasi simmetrici tra loro (entrambi 1,24 m di altezza per 1,84 m di larghezza). Si tratterebbe di due pannelli in \"opus sectile\", costruiti in marmi colorati (opere romane del secondo quarto del IV secolo), provenienti dalla Basilica di Giunio Basso sull'Esquilino, il console romano del 317. Altri due pannelli pi\u00f9 piccoli sono invece conservati presso il Museo nazionale romano di palazzo Massimo.\nPiano nobile.\nDallo scalone si accede, frontalmente, all'\"Appartamento dei Conservatori\", composto da 9 sale. Questo \"Appartamento\" era strettamente legato alla funzione che svolgevano i Conservatori che, insieme al Priore dei Capo Rioni, rappresentavano i tre \"Magistrati romani\" a partire dal 1305.\nA partire per\u00f2 dalla fine del XV/inizi del XVI secolo, a seguito della commissione del primo ciclo di affreschi nelle sale di rappresentanza, oltre all'introduzione di alcune importanti sculture in bronzo, si ebbe una vera e propria rinascita artistica e decorativa del palazzo dei Conservatori. I soggetti utilizzati in questa prima fase di affreschi a noi pervenuti, si ispirarono alla storia di Roma (\"Ab Urbe condita libri\") di Tito Livio, pi\u00f9 precisamente alla nascita della citt\u00e0 ed alle massime virt\u00f9 di alcuni dei pi\u00f9 rappresentativi personaggi della storia repubblicana. Tra questi spiccano gli affreschi presenti nella \"Sala di Annibale\" e nella \"Sala della Lupa\".\nIn seguito, anche gli affreschi commissionati negli anni successivi, continuarono a seguire questo criterio decorativo, nel quale i soggetti degli episodi narrati sull'antica storia di Roma, continuavano a costituire il perno centrale dell'intera caratterizzazione artistica di questo \"appartamento\", seppure fossero stati eseguiti in contesti culturali e storici completamente differenti.\nI - Sala degli Orazi e Curiazi.\nNella grande sala si riuniva, dopo la ristrutturazione michelangiolesca, il Consiglio Pubblico. Anche oggi viene utilizzata spesso per importanti cerimonie, come ad esempio per la firma del trattato di Roma del 1957, che istitu\u00ec la Comunit\u00e0 economica europea.\nNel 1595 venne commissionato a Giuseppe Cesari, detto Cavalier d'Arpino, una nuova serie di affreschi, in sostituzione del precedente. Il Cesari realizzer\u00e0 nell'intera struttura dei Conservatori opera come: il \"Ritrovamento della lupa\" (1595-1596), la \"Battaglia tra i Romani e i Veienti\" (1597) e il \"Combattimento tra gli Orazi e i Curiazi\" (1612-1613); torner\u00e0 per completare il ciclo nel 1636 per eseguire il \"Ratto delle Sabine\", \"Numa Pompilio istituisce il culto delle Vestali a Roma\" e la \"Fondazione di Roma\".\nNella sala sono inoltre presenti una statua in marmo di Gian Lorenzo Bernini che raffigura Urbano VIII Barberini (eseguita tra il 1635 ed il 1640) ed una in bronzo di Alessandro Algardi che raffigura Innocenzo X Pamphili (eseguita tra il 1646 ed il 1650). La sala venne infine collegata da tre porte in legno di noce, tutte intagliate con stemmi e formelle raffiguranti alcune scene tratte dalla storia di Roma. \nII - Sala dei Capitani.\nAffrescata dal pittore siciliano Tommaso Laureti tra il 1586 ed il 1594, secondo uno stile riferibile a Giulio Romano, Michelangelo Buonarroti e Raffaello. L'esaltazione delle virt\u00f9 dell'antica Roma continuano anche nelle rappresentazioni di questa sala, nella quale sono presenti i seguenti dipinti: \"Muzio Scevola e Porsenna\" (che si ispira al Buonarroti), \"Orazio Coclite sul ponte Sublicio\", \"La giustizia di Bruto\" (di evidente ispirazione alla pittura di Raffaello) e \"La vittoria del Lago Regillo\". Questi quattro affreschi si ispirano soprattutto allo storico romano Tito Livio ed alla sua \"Ab Urbe condita libri\".\nQuesta sala era per dimensioni e ricchezza decorativa seconda solo alla precedente, \"Sala degli Orazi e Curiazi\". Venne inoltre scelta per celebrare oltre alle virt\u00f9 degli antichi Romani, anche quelle di quegli uomini contemporanei della fine del XVI secolo che si erano distinti per meriti e valori nello Stato Pontificio. Vennero cos\u00ec poste sulle pareti delle lapidi in loro memoria, oltre ad una serie di grandi statue celebrative di condottieri, riutilizzando antichi reperti in parte monchi (tra cui Alessandro Farnese, Marcantonio Colonna, vincitore di Lepanto nel 1571). Nel 1630 per celebrare Carlo Barberini, fratello di papa Urbano VIII, venne riutilizzata il tronco loricato di un'antica statua alla quale, lo scultore Alessandro Algardi realizz\u00f2 gambe, braccia, oltre allo scudo; Gian Lorenzo Bernini port\u00f2 a termine la statua realizzandone il busto. Vi sono poi altre due sculture ad opera di Ercole Ferrata, una dedicata a Tommaso Rospigliosi, l'altra a Gianfrancesco Aldobrandini.\nIII - Sala di Annibale.\nUnica sala ad aver conservato gli affreschi originari dei primi decenni del XVI secolo (attorno al 1516). Recenti studi hanno messo in discussione l'esecuzione dell'affresco principale, che si riteneva appartenesse al pittore Jacopo Ripanda. La serie di affreschi presenti nella sala appartiene al ciclo delle guerre puniche. Sotto le scene figura tutta una serie di busti dipinti di condottieri militari romani. Gli episodi narrati sono: \"Trionfo di Roma sulla Sicilia\", \"Annibale in Italia\", \"Trattative di pace tra Lutazio Catulo e Amilcare\" e la \"Battaglia Navale\", che la tradizione attribuisce alla battaglia delle Isole Egadi del 241 a.C..\nIV - Cappella.\nDedicata alla Madonna e ai santi Pietro e Paolo patroni della citt\u00e0, fu affrescata negli anni 1575-1578 dai pittori Michele Alberti e Iacopo Rocchetti. In origine i conservatori potevano assistere alle funzioni dalla confinante \"sala degli Orazi e Curiazi\", attraverso una grata. Tornati nella sala di Annibale, si pu\u00f2 accedere alla sala successiva \"degli Arazzi\". I recenti lavori di ristrutturazione hanno visto la ricomposizione dell'altare (smontato dopo il 1870), adornato di preziosi marmi colorati che fu probabilmente realizzato sotto papa Urbano VIII (1623-1644). \u00c8 sormontato da un dipinto di Marcello Venusti denominato \"Madonna con Bambino fra i Santi Pietro e Paolo\" (1577-1578).\nLa sala \u00e8 inoltre arricchita da alcune tele del pittore Giovanni Francesco Romanelli, che trattano della vita dei due santi e degli Evangelisti. Vi \u00e8 pure l'affresco chiamato \"Madonna con bambino e angeli\", attribuibile a Andrea d'Assisi.\nV - Sala degli Arazzi.\nDestinata nel 1770 ad accogliere il baldacchino papale. Gli arazzi furono eseguiti dalla Fabbrica pontificia di San Michele a Ripa. I soggetti degli arazzi furono eseguiti da Domenico Corvi e riproducevano opere conservate in Campidoglio, come il \"Romolo e Remo\" di Pieter Paul Rubens, la scultura della dea Roma (detta \"Roma Cesi\", conservata nel Cortile del Palazzo dei Conservatori), la \"Vestale Tuccia\" e il \"Camillo e il maestro di \"Falerii\"\".\nLa sala in precedenza (nel 1544) era stata dipinta con un affresco su Scipione Africano, attribuito a Daniele da Volterra. Il soffitto venne realizzato a cassettoni esagonali del XVIII secolo, con fondo azzurro, dove sono posti intagli dorati, elmi, scudi ed armi varie.\nDa qui, per continuare il percorso secondo l'ordine di numerazione delle sale, si deve tornare nella sala dei Capitani, da cui si passa nella\nVI - Sala dei Trionfi.\nLa prima delle sale che guardano verso la citt\u00e0 \u00e8 chiamata \"Sala dei Trionfi\" poich\u00e9 nel 1569 vennero commissionati alcuni affreschi al suo interno, ai pittori Michele Alberti e Iacopo Rocchetti (entrambi allievi di Daniele da Volterra). Il fregio rappresenta il trionfo del console romano Lucio Emilio Paolo su Perseo di Macedonia, avvenuto nel 167 a.C. secondo quanto ci ha tramandato lo storico Plutarco. E sempre per questa sala sono stati realizzati altri dipinti come: \"La deposizione\" di Paolo Piazza (del 1614), \"Santa Francesca Romana\" di Giovanni Francesco Romanelli (del 1638), la \"Vittoria di Alessandro su Dario\" di Pietro da Cortona.\nIl soffitto ligneo si deve a Flaminio Boulanger, che esegu\u00ec i lavori nel 1568.\nTroviamo, infine, alcuni celebri bronzi di epoca romana: lo Spinario, il \"Camillus\" (donati da papa Sisto IV nel 1471), il cosiddetto \"ritratto di Lucio Giunio Bruto\" (donato dal cardinale Rodolfo Pio nel 1564), comunemente detto Bruto capitolino, e uno splendido cratere bronzeo di Mitridate VI Eupatore.\nVII - Sala della Lupa.\nQuesta sala, alle cui pareti sono affissi i \"Fasti consulares\" (dal 483 al 19 a.C.) e quelli \"triumphales\" (dal 753 al 19 a.C.), trovati nel Foro romano nel XV secolo (ed ornanti arco partico di Augusto del 19 a.C.), era anticamente una loggia che si apriva verso la citt\u00e0, ornata con affreschi pittorici ormai quasi del tutto andati perduti. Questi affreschi furono pressoch\u00e9 distrutti con l'inserimento nelle pareti degli antichi \"Fasti\" e delle lapidi di due importanti condottieri del tempo, Alessandro Farnese (1545-1592) e Marcantonio Colonna (1535-1584). Si trattava di dipinti databili attorno agli anni 1508-1513 (attribuibili a Jacopo Ripanda), i cui soggetti sembra che fossero il \"trionfo di Lucio Emilio Paolo\" e una \"Campagna contro i Tolistobogi\".\nAl centro della sala \u00e8 esposta la cosiddetta \"Lupa Capitolina\" (donata da papa Sisto IV), mentre nel 1865 venne eseguito l'attuale soffitto ligneo a cassettoni.\nVIII - Sala delle Oche.\nOspita la testa di Medusa di Gian Lorenzo Bernini, che rappresenta Costanza Piccolomini Bonarelli, un settecentesco ritratto di Michelangelo Buonarroti e tutta una serie di piccole opere in bronzo che erano state acquistate da papa Benedetto XIII. Si ricorda anche un vaso bronzeo su cui \u00e8 raffigurato il busto di Iside; il ricco soffitto a cassettoni con vasi e scudi dorati; poco sotto un fregio, dove si inquadrano vari paesaggi. Al centro della sala una mensa decorata con scene della vita di Achille.\nIl gruppo di opere fu messo in relazione con il sacco di Roma da parte dei Galli Senoni del 390 a.C., quando le oche sacre del tempio capitolino di Giunone avvisarono Marco Manlio, console del 392 a.C., del tentativo di ingresso da parte dei Galli assedianti, facendo cos\u00ec fallire il loro piano.\nIX - Sala delle Aquile.\nTrattasi di un piccolo ambiente decorato con numerose vedute di Roma, come la piazza del Campidoglio (poco dopo che era stata trasferita la statua equestre di Marco Aurelio), il Colosseo e altre ancora, oltre ad un ricco soffitto ligneo, nel quale sono rappresentate scene dipinte e rosoni dorati. Vi \u00e8 poi una piccola scultura della dea Diana-Artemide Efesina.\nX-XI-XII - Sale Castellani.\nIn queste tre sale sono esposti oggetti provenienti dalle donazioni di Augusto Castellani degli anni 1867 (\"raccolta di vasi tirreni\") e 1876 (vasta collezione di oggetti antichi). Qui giunti, per mantenere l'ordine concettuale della visita \u00e8 opportuno ritornare allo scalone d'ingresso. Augusto Castellani fu un orafo, collezionista e mercante antiquario attivo a Roma, con una grande clientela internazionale. A differenza del fratello Alessandro, l'obiettivo della sua attivit\u00e0 fu principalmente - e rimase sempre - quello di incrementare la propria collezione che, come egli stesso afferm\u00f2, \"deve restare a Roma\". Al momento dell'Unit\u00e0 d'Italia, Augusto partecip\u00f2 attivamente all'instaurazione della nuova capitale, contribuendovi anche come membro fondatore della Commissione archeologica comunale (che in quegli anni di febbre edilizia ebbe a disposizione una impressionante quantit\u00e0 di nuovi reperti), e del \"Museo Artistico Industriale di Roma\", fondato nel 1872 dai due Castellani e dal principe Baldassarre Odelscalchi, sul modello degli analoghi di Parigi, Londra e Vienna. In questo contesto fu anche nominato, dal 1873, direttore onorario dei Musei Capitolini.\nLa collezione Castellani comprende 700 reperti circa, provenienti dall'Etruria, dal \"Latium vetus\" e dalla \"Magna Grecia\", in un arco cronologico che va dall'VIII al IV secolo a.C.. Il primo gruppo di reperti era costituito dai ritrovamenti delle necropoli etrusche di Veio, Cerveteri, Tarquinia e Vulci, oltre a siti laziali come quelli di Palestrina, di alcuni centri della Sabina e dell'agro falisco (Civita Castellana), oltre ovviamente a Roma stessa. Il fratello Alessandro cedette ad Augusto molti materiali provenienti dalle sue collezioni campane e dell'Italia meridionale.\nLe sale sono cos\u00ec organizzate: nella prima sono state ordinate le ceramiche, comprese quelle importate dalla Grecia, nella seconda quelle prodotte localmente. I numerosi vasi attici trovati soprattutto nelle necropoli etrusche permettono cos\u00ec agli archeologi di ricostruire della storia della produzione artistica, non solo dell'antica Grecia, ma anche di tutte le altre civilt\u00e0 presenti nel Mediterraneo dei secoli VIII-IV a.C. \nDal pianerottolo si accede alle sale XIII e XIV.\nXIII e XIV - Sale dei fasti moderni.\nQueste sale, dove su tavole marmoree sono incisi nei \"Fasti consulares capitolini\" i nomi dei magistrati civici (\"senatores\") della citt\u00e0 dal 1640 al 1870.\nA partire dalla successiva sala XV cominciano le gallerie contenenti materiali provenienti dagli scavi di fine ottocento nei vari \"Horti\" suburbani, che venivano edificati intensivamente in quel periodo per ospitare la popolazione della nuova capitale (raddoppiata nei primi trent'anni dell'unit\u00e0 d'Italia), tra l'Esquilino, il Quirinale e il Viminale. Testimone e attivo protagonista di questi scavi fu Rodolfo Lanciani, che ne diede ampia documentazione, anche nella sua qualit\u00e0 di segretario della \"Commissione archeologica comunale\".\nXV, XVI, XVII e XVIII - Sale degli Horti Lamiani.\nSono raccolti qui materiali provenienti da scavi nella zona dell'Esquilino, tra Piazza Vittorio e piazza Dante. Tra questi, parte di uno splendido pavimento in alabastro e frammenti della decorazione architettonica in \"opus sectile\" di un criptoportico, la Venere Esquilina e il famoso Ritratto di Commodo come Ercole.\nXXI, XXII e XXIII - Sale degli \"Horti\" di Mecenate.\nQui sono esposti fra l'altro il Marsia al supplizio e la cosiddetta \"testa di Amazzone\", Rhyton di Pontios (fontana neoattica dagli \"Horti Maecenatis\".\nXXIV - Galleria.\nQui sono esposti due grandi crateri ornamentali e i ritratti di Adriano, Vibia Sabina e Matidia provenienti dagli Horti Tauriani.\nXXV - Esedra di Marco Aurelio.\nQuesta esedra \u00e8 stata ricavata dall'architetto Carlo Aymonino sull'area del \"Giardino romano\", dove gi\u00e0 Virgilio Vespignani, nel 1876, aveva collocato un padiglione dove venivano esposti i migliori reperti emersi dagli scavi di quel periodo. I due principali pezzi oggi esposti stabilmente nella grande esedra vetrata sono la statua equestre di Marco Aurelio originale, messa al coperto dopo il restauro, l'Ercole in bronzo dorato proveniente dal Foro Boario, i frammenti della statua colossale in bronzo di Costantino appartenenti alla donazione iniziale di Sisto IV (insieme alle Lupa capitolina). Nel dicembre del 2005 \u00e8 stata infatti inaugurata questa nuova ala che con un'aula vetrata allarga lo spazio espositivo dei Musei. Il progetto prevede anche la nuova sistemazione delle fondazioni del tempio di Giove Capitolino (vedi sotto). L'apertura di questa nuova ala fa parte di un pi\u00f9 vasto progetto (\"Grande Campidoglio\") di risistemazione ed ampliamento dei musei, che ha visto l'allestimento della Galleria Lapidaria (chiusa diversi anni prima per lavori di ristrutturazione), l'acquisizione di Palazzo Clementino, ora sede del Medagliere Capitolino (collezione di numismatica), e la risistemazione del Palazzo Caffarelli. Nelle sale adiacenti sono sistemate le vetrine della Collezione Castellani, donata al Comune di Roma da Augusto Castellani. \nXXVI - Area del Tempio di Giove Capitolino.\nLo spazio espositivo alla fine del percorso presenta reperti provenienti dai templi arcaici del VI secolo prima dell'era voglare, scavati a met\u00e0 del Novecento nell'area di Sant'Omobono, e un settore che illustra i risultati degli scavi pi\u00f9 recenti effettuati negli strati inferiori di quest'area del colle capitolino, che ne documentano l'occupazione a partire dal X secolo avanti Cristo.\nSecondo piano.\nPinacoteca capitolina.\nLa Pinacoteca capitolina, proveniente inizialmente dalla collezione della famiglia dei marchesi Sacchetti e dei principi Pio di Savoia. fa parte del complesso dei Musei Capitolini, ospitati sul Campidoglio nel Palazzo dei Conservatori e nel Palazzo Nuovo. Le raccolte capitoline - le collezioni pubbliche pi\u00f9 antiche del mondo - hanno avuto origine nel lontano 1471, con la donazione, da parte del pontefice Sisto IV della Rovere, di alcuni bronzi antichi: nel gruppo era compresa la celebre Lupa, all'epoca ancora senza i gemelli, aggiunti in seguito. Nel 1734 venne fondato il Museo Capitolino, sistemato nelle sale del Palazzo Nuovo. Il merito della creazione della Pinacoteca va diviso tra il pontefice Benedetto XIV ed il suo segretario di stato, il cardinale Silvio Valenti Gonzaga, uno dei principali mecenati e collezionisti della Roma settecentesca. Nel 1748 furono acquistati oltre 180 dipinti dalla famiglia Sacchetti, proprietaria di una delle pi\u00f9 importanti raccolte romane, la collezione Sacchetti, formata durante il Seicento per opera di Marcello Sacchetti e di suo fratello, il cardinale Giulio. Nel corso del tempo il patrimonio della Pinacoteca \u00e8 notevolmente aumentato grazie all'arrivo di numerosi dipinti, giunti in Campidoglio per acquisti, lasciti e donazioni. Con la donazione Cini del 1880 entrarono a far parte della raccolta numerosi oggetti d'arte decorativa, fra i quali una notevole collezione di porcellane. Amministrata, nei primi cento anni di vita, dalle strutture pontificie del Camerlengato e dei Sacri Palazzi Apostolici, la Pinacoteca Capitolina \u00e8 posta sotto la giurisdizione del Comune di Roma dal 1847. La collezione conserva dipinti di Caravaggio, Tiziano, Pieter Paul Rubens, Annibale Carracci, Guido Reni, Guercino, Mattia Preti, Pietro da Cortona, Domenichino, Giovanni Lanfranco, Dosso Dossi e Garofalo.\nPalazzo Clementino-Caffarelli.\nSecondo piano.\nIl medagliere nasce in seguito a un lascito di Ludovico Stanzani del 1872, e fu costituito in seguito all'interessamento di Augusto Castellani. Successivamente sono confluiti nella collezione un ampio gruppo di aurei e solidi romani e bizantini, prevenienti dalla Giampietro collezione Campana e un di denarii repubblicani di quella di Giulio Bignami. Nel 1942 entra a far parte del Medagliere il tesoro di via Alessandrina, ritrovato durante le demolizioni per la realizzazione di via dell'Impero, l'attuale via del Fori Romani, nell'abitazione di un antiquario che li aveva nascosti nella propria casa. Il tesoro era composto da 17 chili d'oro, tra monete e gioielli. Il medagliere \u00e8 stato aperto al pubblico nel 2003.\nTabularium.\nSecondo l'opinione comune, l'edificio sarebbe stato destinato a ospitare gli archivi pubblici di Stato: gli atti pubblici pi\u00f9 importanti dell'antica Roma, dai decreti del Senato ai trattati di pace. Questi documenti erano incisi su \"tabulae\" bronzee (da qui il nome di \"tabularium\" per un qualunque archivio del mondo romano). Il nome dell'edificio capitolino, tuttavia, deriva da un'iscrizione, conservata nell'edificio nel Rinascimento, menzionante un archivio: poteva trattarsi di uno o pi\u00f9 ambienti, non necessariamente di un presunto 'archivio di stato' che occupava l'intero complesso. Tra l'altro gli archivi dell'amministrazione statale erano sparsi in vari edifici della citt\u00e0.\nAttualmente il \"Tabularium\" fa parte del complesso dei Musei capitolini e vi si accede dalla Galleria Lapidaria che collega Palazzo Nuovo a Palazzo dei Conservatori. Il basamento lungo m 73,60, con mura di blocchi di tufo dell'Aniene e di peperino, sostiene l'odierno palazzo Senatorio, sede del comune di Roma. In un primo tempo si poteva accedere al Tabularium dal Foro attraverso una scala di 67 gradini, ancora ottimamente conservata, ma al tempo di Domiziano con la costruzione del Tempio di Vespasiano l'ingresso sul foro fu bloccato.\nGalleria lapidaria.\nTra le tante iscrizioni vi \u00e8 quella dell'ex voto alla dea \"Caelestis\" per un viaggio felice (III secolo). Il testo dedicatorio recita: \u00ab\"A Caelestis vittoriosa Iovinus sciolse il suo voto\"\u00bb. \nPalazzo Nuovo.\nIl palazzo fu costruito solo nel XVII secolo, probabilmente in due fasi, sotto la direzione di Girolamo Rainaldi e poi del figlio Carlo Rainaldi che lo ultim\u00f2 nel 1663. Tuttavia il progetto, quanto meno del corpo di facciata, deve essere attribuito a Michelangelo Buonarroti. Fu costruito di fronte al Palazzo dei Conservatori (chiudendo la vista della Basilica di Santa Maria in Aracoeli dalla piazza) di cui riprende fedelmente la facciata disegnata da Michelangelo con il portico al piano terra e l'orientamento leggermente obliquo, rispetto al Palazzo Senatorio, in modo da completare il disegno simmetrico della piazza caratterizzato da una forma trapezoidale. Fin dal XIX secolo fu utilizzato a scopo museale. Le decorazioni interne in legno ed in stucco dorato sono ancora quelle originali.\nAtrio.\nLo spazio interno al pianterreno ospita un porticato con statue di grandi dimensioni (come quella di Minerva o di Faustina maggiore-Cerere), un tempo appartenuti alla Collezione del Belvedere Vaticano ed in seguito donate alla citt\u00e0 di Roma.\nCortile.\nA met\u00e0 dell'atrio si apre il cortile, dove \u00e8 collocata la fontana sormontata dalla statua detta del Marforio, cos\u00ec appellata a seguito del suo rinvenimento nel Cinquecento, nel Foro di Marte (\"Martis Forum\", nome che gli antichi attribuivano al Foro di Augusto). \nIl Marforio fu sistemato nel cortile con un contorno di statue antiche; due nicchie rettangolari incorniciate in travertino accolsero, dopo vari rimaneggiamenti, le due statue di Satiri che recano sulla testa un cesto di frutta. Sono due statue speculari raffiguranti il dio Pan, probabilmente utilizzate come telamoni nella struttura architettonica del teatro di Pompeo, e conservate per un lungo periodo non lontane dal luogo di ritrovamento, nel cortile del Palazzo della Valle (non a caso sono detti Satiri della Valle). Il trattamento del marmo e la resa del modellato permettono di datarle alla tarda et\u00e0 ellenistica. Il trattamento del marmo e la resa del modellato permettono di datarle alla tarda et\u00e0 ellenistica.\nSulla nuova fontana a sfondo del cortile, Clemente XII appose, nel 1734, una lapide commemorativa per l'inaugurazione del Museo Capitolino, sormontandola con il proprio stemma.\nE sempre nel cortile \u00e8 attualmente esposta una statua colossale di Marte, rinvenuta nel XVI secolo presso il Foro di Nerva. Identificata fino al Settecento con Pirro, re dell'Epiro, in seguito venne riconosciuta come il dio della guerra in tenuta militare, sulla cui corazza sono scolpiti due grifi alati ed una medusa. Vi \u00e8 poi un gruppo caratterizzato da Polifemo, che trattiene un giovane prigioniero ai suoi piedi.\nSala dei monumenti egizi.\nDurante il pontificato di Clemente XI vennero acquisite una serie di statue rinvenute nell'area della Villa Verospi Vitelleschi (\"Horti Sallustiani\") che decoravano il padiglione egizio fatto costruire dall'imperatore romano, Adriano. Si trattava di quattro statue, che vennero collocate nel Palazzo Nuovo. In seguito per\u00f2 (dal 1838), quasi tutte le sculture egizie vennero trasferite in Vaticano.\nAlla Sala dei Monumenti egizi si accede oggi attraverso il cortile; dietro una grande parete a vetri si collocano le grandi opere in granito. Tra le opere pi\u00f9 rappresentative un grande cratere a campana proveniente dalla Villa Adriana e una serie di animali simbolo delle pi\u00f9 importanti divinit\u00e0 egizie: il coccodrillo, due cinocefali, uno sparviero, una sfinge, uno scarabeo, ecc.\nStanzette terrene a destra.\nLa denominazione di \"stanzette terrene\" individua i tre ambienti del piano terreno a destra dell'atrio che accolgono monumenti epigrafici di notevole interesse; tra tutti \u00e8 importante menzionare i frammenti di calendari romani \"post-cesariani\" in cui risulta il nuovo anno, che Cesare defin\u00ec di 365 giorni, oltre ad elenchi di magistrati detti \"Fasti Minori\", in relazione ai pi\u00f9 celebri \"Fasti consulares\", conservati nel Palazzo dei Conservatori.\nNella prima stanza sono raccolti numerosi ritratti di privati romani, tra i quali si segnala quello forse di Germanico Giulio Cesare, figlio di Druso maggiore, o dello stesso Druso; il cinerario di T. Statilio Apro e Orcivia Anthis; il Sarcofago con rilievi raffiguranti un episodio della vita di Achille.\nGalleria d'immagini.\nProcedendo dal piano terreno si arriva davanti ad una doppia rampa di scale al termine della quale ha inizio la Galleria. La lunga Galleria, che percorre longitudinalmente il primo piano del Museo Capitolino, collega le diverse sale espositive e si offre al visitatore come una numerosa e variata raccolta di statue, ritratti, rilievi ed epigrafi disposti dai \"Conservatori\" settecenteschi in maniera casuale, con un occhio rivolto pi\u00f9 alla simmetria architettonica e all'effetto ornamentale complessivo che a quello storico-artistico e archeologico.\nSulle pareti, entro riquadri, si trovano inserite epigrafi di ridotte dimensioni, tra le quali un consistente gruppo proveniente dal colombarium dei liberti e delle liberte di Livia.\nNella Galleria sono conservate numerose statue come quella di Ercole restaurato come Ercole che uccide l'Idra (marmo, copia romana di un originale greco del IV secolo a.C., restaurato nel 1635; Provenienza: ubicazione della chiesa di Santa Agnese in Roma); il frammento di gamba di Ercole in lotta con l'Idra (fortemente rielaborato nel restauro seicentesco); la statua di un guerriero ferito detta anche discobolo capitolino (di cui il solo torso \u00e8 antico, mentre il resto \u00e8 opera del restauro eseguito tra il 1658 e il 1733 da Pierre-\u00c9tienne Monnot; potrebbe essere una copia del discobolo di Mirone; potrebbe essere stato restaurato sul modello delle statue di Pergamo conosciute come i \"piccoli barbari\"); la Statua di Leda con il cigno (rappresentazione della divinit\u00e0 Zeus), il cui tema \u00e8 erotico (la statua potrebbe essere una copia romana del gruppo attribuito a Timoteo del IV secolo a.C.); statua di un Eracle fanciullo che strozza il serpente (150-200 ca., collezione del cardinale Alessandro Albani) che recentemente si \u00e8 voluto riconoscere in un giovane Caracalla o anche nel figlio di Marco Aurelio, Marco Annio Vero Cesare; Eros con l'arco (copia romana da Lisippo, proveniente da Tivoli); Statua di vecchia ubriaca, scultura in marmo databile al 300-280 a.C. circa e conosciuta da copie romane, tra cui le migliori sono alla Gliptoteca di Monaco (h 92\u00a0cm) e ai Musei Capitolini di Roma.\nSala delle Colombe.\nLa sala prende il nome dal celebre mosaico pavimentale: il mosaico delle colombe, rinvenuto a Tivoli presso la Villa di Adriano e che viene attribuito ad un mosaicista greco di nome Soso. Le opere qui contenute appartenevano per lo pi\u00f9 alla collezione del cardinale Alessandro Albani, la cui acquisizione \u00e8 all'origine del Museo Capitolino.\nLa disposizione dei ritratti maschili e femminili (tra cui un ritratto dell'imperatore romano, Traiano; un ritratto maschile di epoca repubblicana), lungo mensole che percorrono l'intero perimetro del muro della sala, risale ad un progetto di allestimento settecentesco ed \u00e8 tuttora visibile, seppur con qualche impercettibile cambiamento. Una disposizione mai alterata \u00e8 quella delle iscrizioni sepolcrali romane affisse, a met\u00e0 del Settecento, nella parte alta delle pareti. All'interno della sala ricordiamo:\nGabinetto di Venere.\nQuesta piccola sala poligonale, simile ad un ninfeo, fa da cornice alla statua detta Venere Capitolina, trovata durante il pontificato di Clemente X (1670-1676) presso la basilica di San Vitale; secondo Pietro Santi Bartoli la statua si trovava all'interno di alcuni ambienti antichi insieme ad altre sculture. Papa Benedetto XIV compr\u00f2 la statua alla famiglia Stazi nel 1752 e la don\u00f2 al Museo Capitolino. Dopo varie vicissitudini al termine del trattato di Tolentino ritorn\u00f2 definitivamente al Museo nel 1816. La Venere possiede delle dimensioni leggermente maggiori del vero (h. 193\u00a0cm) ed \u00e8 realizzata in un marmo pregiato (probabilmente marmo pario); la fanciulla \u00e8 rappresentata uscente dal bagno, mentre in atteggiamento pudico copre il pube e il seno; copia romana da Prassitele. La scultura, che \u00e8 ad oggi una delle pi\u00f9 note del museo, appare in tutta la sua bellezza all'interno di questa saletta del XIX sec. che si apre sulla galleria, in un'ambientazione suggestiva ed eterea.\nSala degli Imperatori.\nLa sala degli imperatori costituisce una delle sale pi\u00f9 antiche del Museo Capitolino. Sin dall'apertura al pubblico delle aree espositive, nel 1734, i curatori vollero disporre raccolti in un unico ambiente, i ritratti degli imperatori romani e dei personaggi della loro cerchia. L'allestimento attuale \u00e8 frutto di diverse rielaborazioni attuate nel corso dell'ultimo secolo. Si tratta di 67 busti-ritratti, una statua femminile seduta (al centro), 8 rilievi e un'epigrafe onoraria moderna. I ritratti sono disposti su due livelli di mensole marmoree, il visitatore pu\u00f2 in tal modo seguire cronologicamente l'evolversi della ritrattistica romana dall'et\u00e0 repubblicana al Tardo antico.\nAl centro della sala la statua di Flavia Giulia Elena, \"augusta\" dell'Impero romano, concubina (o forse moglie) dell'imperatore Costanzo Cloro, oltre che madre dell'imperatore Costantino I. I cattolici la venerano come sant'Elena imperatrice.\nTra i ritratti pi\u00f9 rimarchevoli, quelli di Augusto giovane con corona di foglie di alloro e Augusto adulto del \"tipo Azio\", di Nerone, degli imperatori della dinastia dei Flavi (Vespasiano, Tito e Domiziano) o degli imperatori del II secolo (Traiano, Adriano, Antonino Pio, Marco Aurelio giovane e adulto, Lucio Vero, Commodo giovinetto e adulto).\nBen rappresentata anche la dinastia severiana con i ritratti di Settimio Severo, Geta, Caracalla e inoltre quelli di Elagabalo, Massimino il Trace, Traiano Decio, Marco Aurelio Probo e Diocleziano. La serie si conclude con Onorio, figlio di Teodosio. Qui di seguito una galleria di ritratti degli imperatori romani per data di regno:\nNon mancano i ritratti femminili, con le loro complesse acconciature, le loro parrucche e i loro riccioli elaborati; fra i soggetti vi sono la consorte di Augusto Livia Drusilla, quella di Germanico, Agrippina Maggiore, Plotina, Faustina maggiore e Giulia Domna. Qui di seguito una galleria di alcuni di questi ritratti in ordine cronologico:\nAttraverso la serie di ritratti il percorso di visita si snoda in maniera elicoidale in senso orario, partendo dalla mensola superiore entrando a sinistra, per finire all'estremit\u00e0 della mensola inferiore a destra. Il visitatore apprezzer\u00e0 l'evoluzione del gusto artistico nella rappresentazione dei ritratti romani e della moda (acconciature, barba, etc.).\nSala dei Filosofi.\nCome nel caso della \"Sala degli Imperatori\", anche la sala dei filosofi nacque, al momento della fondazione del Museo Capitolino, dal desiderio di raccogliere i ritratti, i busti e le erme, di poeti, filosofi e retori dell'antichit\u00e0. Nella sala ne sono raccolti ben 79. Il percorso inizia con il pi\u00f9 celebre poeta dell'antichit\u00e0, Omero, rappresentato come un vecchio, con la barba, la chioma fluente e lo sguardo spento, indice di cecit\u00e0. Segue Pindaro, altro noto poeta greco, Pitagora, con il suo turbante in testa, e Socrate dal naso carnoso simile a quello di un Sileno. Sono anche presenti i grandi tragediografi ateniesi: Eschilo, Sofocle e Euripide.\nTra i tanti personaggi del mondo greco, sono esposti anche alcuni ritratti d'epoca romana, tra questi Marco Tullio Cicerone, celebre statista e letterato, rappresentato poco pi\u00f9 che cinquantenne nel pieno delle sue facolt\u00e0 intellettuali e politiche.\nSalone.\nIl salone di Palazzo Nuovo costituisce sicuramente l'ambiente pi\u00f9 monumentale dell'intero complesso museale capitolino. Merita di essere citato il grande portale che si apre nella parete lunga di comunicazione con la Galleria, progettato da Filippo Barigioni nella prima met\u00e0 del Settecento, ad arco, con due Vittorie alate di pregevole fattura.\nAi lati e al centro della sala, su alti e antichi basamenti, sono poste alcune delle pi\u00f9 belle sculture della collezione capitolina. Al centro della sala sono disposte le grandi statue in bronzo tra cui spiccano le sculture in marmo bigio morato del Centauro vecchio e del Centauro giovane (rinvenute a Villa Adriana e acquistate da papa Clemente XIII per la collezione Capitolina nel 1765). Tutt'intorno su un secondo livello, delle mensole con una serie di busti (come uno di Traiano, copia del XVI secolo). Vi sono poi alcune di statue di imperatori romani come il Marco Aurelio in abiti militari (databile al 161-180, proveniente dalla collezione Albani), l'Augusto che tiene in mano il mondo (con corpo copiato dal Diadumeno di Policleto) e l'Adriano-Marte (della collezione Albani).\nNella Galleria sono conservate altre e numerose statue, come: Asclepio (in marmo bigio morato, II secolo da originale del primo ellenismo; provenienza: collezione Albani); un Apollo dell'Omphalos (da una versione greca del 470-460 a.C. dello scultore Calamide) della collezione Albani; un Ermes (copia romana in marmo da Lisippo; provenienza Villa Adriana da Tivoli); una statua di Pothos restaurato come Apollo Citaredo (\"Kitharoidos\", copia romana da un originale greco di Skopas); Marco Aurelio e Faustina minore (i genitori dell'imperatore Commodo, rivisitati come Marte e Venere e databili al 187-189 circa); un giovane satiro (II secolo da originale del tardo ellenismo; collezione Albani); un \"cacciatore con lepre\" (databile al III secolo, epoca di Gallieno), rinvenuta nei pressi di Porta Latina (nel 1747); Arpocrate, figlio di Iside e Osiride, rinvenuto nel pecile di Villa Adriana e donata alla collezione capitolina da papa Benedetto XIV nel 1744; Atena \"promachos\" (copia da prototipo del V secolo a.C. attribuita a Plicleto, collezione Albani); e tante altre ancora.\nSala del Fauno.\nLa sala prende questo nome dalla celebre scultura presente al centro dell'ambiente dal 1817, il \"Fauno Rosso\" ritrovato a Tivoli nella villa di Adriano. La statua del Fauno fu rinvenuta nel 1736 e restaurata da Clemente Bianchi e Bartolomeo Cavaceppi. Fu acquistata dal museo nel 1746 e divenne molto presto una delle opere pi\u00f9 apprezzate dai visitatori di quel secolo.\nLe pareti sono coperte di iscrizioni inserite nel Settecento, divise per gruppi a seconda del contenuto e con una sezione creata per i bolli di mattone. Tra i testi epigrafici \u00e8 importante la \"Lex de imperio Vespasiani\" del I secolo (decreto con il quale si conferisce particolare potere all'imperatore Vespasiano), sulla parete di destra. Questo prezioso documento, testimoniato dal Trecento in Campidoglio, \u00e8 in bronzo e ha una particolarit\u00e0 tecnica: il testo non \u00e8 inciso, ma \u00e8 redatto in fusione. Vi sono anche busti e statue. \nSala del Galata.\nQuesta Sala prende il nome dalla scultura centrale, il \"Galata Capitolino\" (opera romana del III secolo copia dell'originale greco in bronzo del III secolo a.C.), erroneamente ritenuto un gladiatore in atto di cadere sul proprio scudo, acquistata nel 1734 dal cardinale Ludovico Ludovisi da parte di Alessandro Capponi, presidente del Museo Capitolino, divenendo forse l'opera pi\u00f9 nota delle raccolte, pi\u00f9 volte replicata su incisioni e disegni.\nIl Galata \u00e8 circondato da altre copie di notevole qualit\u00e0: l'Amazzone ferita, la statua di Ermes-Antinoo (acquistata dal cardinal Albani da papa Clemente XII attorno al 1734; proviene da Villa Adriana), e il Satiro a riposo (da originale di Prassitele del IV secolo a.C., donata da papa Benedetto XIV ai Musei Capitolini nel 1753), mentre contro la finestra, il delizioso gruppo rococ\u00f2 di Amore e Psiche simboleggia la tenera unione dell'anima umana con l'amore divino, secondo un tema risalente alla filosofia platonica che riscosse grande successo nella produzione artistica fin dal primo ellenismo. Vi sono poi i busti del cesaricida, Marco Giunio Bruto, e del condottiero macedone Alessandro Magno (marmo, copia romana da un originale ellenistico realizzato tra il III e il II secolo avanti Cristo all'incirca).\nL\"Amazzone ferita\" (da originale del V secolo avanti Cristo; provenienza Villa d'Este a Tivoli, all'interno del perimetro di Villa Adriana), \u00e8 anche denominata anche \"tipo Sosikles\", dalla firma apposta su questa replica. Generalmente attribuita a Policleto (o a Fidia), essa possiede delle dimensioni leggermente maggiori del vero. Il braccio sollevato \u00e8 frutto di un restauro, forse in origine brandiva una lancia sulla quale la figura era in appoggio. Il capo \u00e8 rivolto a destra, il braccio sinistro invece solleva il panneggio mostrando la ferita. Fu donata da Benedetto XIV ai Musei Capitolini nel 1753.\nCentrale Montemartini.\nNel 1997, a causa di gravi problemi di infiltrazioni d'acqua e di umidit\u00e0, la Galleria Lapidaria e diversi settori del Palazzo dei Conservatori dovettero essere chiusi al pubblico; per permettere i lavori di ristrutturazione centinaia di sculture furono trasferite in alcuni ambienti dell'ex centrale elettrica Montemartini (situata lungo la Via Ostiense), in cui fu allestita una mostra. L'esposizione provvisoria in seguito divenne permanente ed oggi l'ex centrale elettrica costituisce un museo a tutti gli effetti. La collezione include 400 statue romane, insieme a epigrafi e mosaici. La maggior parte dei reperti costituiscono i pezzi di pi\u00f9 recente acquisizione, provenendo dagli scavi portati avanti dopo l'unit\u00e0 d'Italia, in particolare negli antichi horti romani.\nVisitatori.\nSegue la tabella dei visitatori dei Musei Capitolini negli ultimi anni, secondo quanto riportato nei Dossier Musei del Touring Club Italiano e dalle altre fonti citate in tabella:"}
{"id": "209341", "revid": "78273", "url": "https://it.wikipedia.org/wiki?curid=209341", "title": "At the drive-in", "text": ""}
{"id": "209343", "revid": "253269", "url": "https://it.wikipedia.org/wiki?curid=209343", "title": "Guillaume Apollinaire", "text": "Biografia.\nNacque a Roma il 26 agosto del 1880, figlio naturale di Francesco Flugi d'Aspermont, di antica origine svizzera del Cantone dei Grigioni, che non lo riconobbe mai, e di Angelica de Kostrowitzky, una nobildonna di origine polacca. Si trasfer\u00ec giovanissimo con la madre e il fratello Alberto dapprima a Monaco, poi a Cannes e quindi a Nizza, in Francia. Apollinaire ebbe un'adolescenza instabile e disordinata, trascorsa tra vaste letture e numerosi viaggi, ma con studi non regolari. Conobbe e frequent\u00f2 artisti d'avanguardia a Parigi, tra i quali anche i poeti Giuseppe Ungaretti e Max Jacob e il pittore Pablo Picasso. Partecip\u00f2 alle discussioni sul cubismo in gestazione e, nel 1913, scrisse un saggio su questa scuola artistica. Allo scoppio della prima guerra mondiale, scelse di arruolarsi come volontario, definendo la guerra \"un grand spectacle\", ma nel 1916 venne ferito a una tempia e sub\u00ec un complesso intervento chirurgico di trapanazione cranica. L'interesse per il moderno lo port\u00f2 a sostenere anche il futurismo di Filippo Tommaso Marinetti e la pittura metafisica di Giorgio de Chirico.\nFu sospettato di essere l'autore del furto del dipinto della Gioconda avvenuto il 20 agosto del 1911 al Museo del Louvre e, in seguito a tali sospetti (di cui fu gravato anche Pablo Picasso), fu arrestato e incarcerato, salvo poi risultare del tutto estraneo ai fatti e in seguito rilasciato. Del furto risult\u00f2 poi essere autore un dipendente italiano del Louvre, Vincenzo Peruggia, il quale voleva \"restituire il dipinto all'Italia\".\nIl 1910 inaugur\u00f2 la vita letteraria del trentenne Guillaume (anche se il primo romanzo risale al 1900, seguito nel 1907 dal romanzo libertino-sadomasochistico-grottesco \"Le undicimila verghe\") con i sedici racconti fantastici intitolati \"L'eresiarca &amp; C.\", mentre nel 1911 pubblic\u00f2 le poesie di \"Bestiario o corteggio di Orfeo\" e nel 1913 \"Alcools\", raccolta delle migliori poesie composte fra il 1898 e il 1912.\nQuest'opera rinnov\u00f2 profondamente la letteratura francese, ebbe un'influenza sulla poesia italiana del Novecento ed \u00e8 oggi considerata il capolavoro di Apollinaire insieme con \"Calligrammes\" (1918), che sono dei veri e propri componimenti scritti appositamente per formare un disegno che rappresenta il soggetto della poesia stessa.\nPer quanto riguarda la prosa si possono ricordare: \"Il poeta assassinato\" (1916), raccolta di novelle e racconti che si articolano tra l'epico e l'autobiografico, ispirati alle esperienze sul fronte francese della Grande Guerra, dove combatt\u00e9 col grado di sottotenente e venne ferito alla testa, dovendo subire un intervento di trapanazione del cranio; e il dramma \"Les mammelles de Tir\u00e9sias\" (rappresentato nel 1917), nell'introduzione del quale per la prima volta compare la definizione di \"dramma surrealista\".\nIndebolito dall'operazione chirurgica subita due anni prima, si ammal\u00f2 di \"congestione polmonare\"; nello stesso periodo conobbe Jacqueline Kolb, che spos\u00f2 nel mese di luglio.\nA novembre si ammal\u00f2 di influenza spagnola; venne trovato in stato d'incoscienza, e probabilmente gi\u00e0 morto, il 9 novembre 1918 nel suo attico parigino, dall'amico Giuseppe Ungaretti che era venuto a comunicargli la vittoria dell'Intesa; accanto c'era la moglie che lo vegliava disperata. Ricoverato nuovamente all'ospedale italiano di Parigi, venne subito dichiarato morto dai medici. Fu sepolto nel cimitero di P\u00e8re-Lachaise, nella stessa citt\u00e0.\nPoetica.\nLa sua raccolta \"Alcools\", ancora legata agli influssi del Simbolismo francese, offre notevoli risultati per la musicalit\u00e0 con cui il poeta affronta tematiche malinconiche e oniriche, spesso tristi. Presto, per\u00f2, Apollinaire si discosta da questa visione poetica per affrontare le questioni poste dalla rivoluzione industriale: quelle relative all'automobile, al cinema, ecc. Ricorre quindi a nuovi strumenti tecnici ed espressivi: l'eliminazione della punteggiatura, il verso libero, lo sperimentalismo grafico del calligramma. Dopo \"Alcools\" esce la raccolta \"Calligrammi\" (poesie dal 1913 al 1916). In questa raccolta Apollinaire esprime appieno la sua nuova visione poetica: libera dalle costrizioni della metrica e scritta in modo da comporre un disegno, un'immagine."}
{"id": "209344", "revid": "1534511", "url": "https://it.wikipedia.org/wiki?curid=209344", "title": "Omero nel Baltico", "text": "Omero nel Baltico, saggio sulla geografia omerica \u00e8 un saggio pubblicato nel 1995 dall'ingegnere nucleare Felice Vinci. L'autore inizi\u00f2 a leggere i classici per passione e venne cos\u00ec a conoscenza del passo del \"De facie\" di Plutarco in cui \u00e8 citata l'ubicazione di Ogigia, l'isola della ninfa Calipso, punto di partenza delle sue teorie.\nIl libro, tradotto in varie lingue, presenta una personale interpretazione storico-letteraria condotta dall'autore sull'ambientazione dell'\"Iliade\" e dell'\"Odissea\": secondo Vinci gli eventi in esse narrati non si sarebbero svolti nel Mar Mediterraneo orientale, come si \u00e8 sempre creduto, ma nei mari dell'Europa settentrionale (Mar Baltico e nord Atlantico).\nLa teoria ha avuto ampia risonanza nei mezzi di comunicazione di massa e ha suscitato dibattiti nel mondo accademico: secondo la gran parte degli studiosi non ha basi fondate in campo linguistico e archeologico.\nTeoria del libro.\nSecondo Vinci gli Achei sarebbero vissuti agli inizi del II millennio a.C. sulle coste del Baltico e alla met\u00e0 del millennio, in seguito ad un irrigidimento del clima individuato in quest'epoca dalla paleoclimatologia, si sarebbero spostati verso sud lungo il corso del fiume Dnepr, giungendo al mar Nero e al mar Egeo. I nuovi venuti avrebbero fondato le citt\u00e0 micenee (le tombe micenee pi\u00f9 antiche sono ricche di ambra baltica, assente invece in quelle pi\u00f9 recenti) e avrebbero quindi dato alle nuove sedi i nomi delle localit\u00e0 nordiche, ma in modo non perfettamente rispondente alla loro collocazione geografica originaria, a causa delle differenze di conformazione delle due regioni.\nCon la migrazione avrebbero inoltre portato con s\u00e9 i propri tradizionali racconti orali, una saga poetica ambientata nelle localit\u00e0 della patria originaria, tra il mar Baltico e il mare del Nord. La guerra di Troia si sarebbe svolta dunque non intorno al XIII secolo a.C., come normalmente ritenuto, ma intorno al XVIII secolo a.C. Dopo ottocento o novecento anni di trasmissione orale, i poemi sarebbero quindi stati trascritti tra l'VIII e il VII secolo a.C..\nA sostegno della teoria si cita il fatto che i Micenei siano considerati una popolazione non autoctona, ma giunta in Grecia intorno al XVI secolo a.C. Vinci riporta inoltre l'ipotesi dello studioso indiano della fine dell'Ottocento Bal Gangadhar Tilak, secondo il quale in base ai Veda le popolazioni indoeuropee sarebbero vissute anticamente nell'estremo Nord dell'Europa e dell'Asia.\nIl principale argomento su cui si basa l'ipotesi del libro \u00e8 rappresentato dalle incongruenze che Vinci rileva tra la geografia descritta da Omero e la conformazione delle terre mediterranee, gi\u00e0 notata da Strabone. Le descrizioni geografiche dell'Iliade e dell'Odissea, secondo Vinci, si adatterebbero invece alla perfezione a quelle del Nord-Europa e le incongruenze nelle localizzazioni mediterranee sarebbero dovute all'applicazione dei vecchi nomi alle nuove localit\u00e0, la cui situazione geografica non sarebbe stata perfettamente conforme a quella originaria.\nAnche la descrizione del clima nei poemi omerici, secondo l'autore del saggio, si adatterebbe meglio alle regioni baltiche. Secondo Vinci, infine, sarebbero presenti numerose concordanze nelle usanze, nella mitologia e nella letteratura, tra il mondo descritto nei poemi omerici e quello nordico di epoca medioevale.\nIdentificazioni di luoghi omerici dell\"'Iliade\".\nTra le identificazioni proposte, Itaca coinciderebbe con l'isoletta di Ly\u00f8 nell'arcipelago danese della Sud Fionia, che corrisponderebbe per forma e posizione alla descrizione omerica come isola pi\u00f9 occidentale dell'arcipelago (notazione che non si adatta invece all'Itaca greca). Vinci identifica un antico dolmen presente sull'isola danese e noto come \"pietra della campana\", con la \"pietra del corvo\" descritta nell'Odissea presso la casa del porcaro Eumeo. L'arcipelago danese \u00e8 composto da quattro isole maggiori, come si legge nella descrizione omerica, nella quale si citano Dulichio, Same e Zacinto, oltre ad Itaca: la prima, che non si \u00e8 riusciti mai a identificare in ambito mediterraneo, sebbene dovesse essere la pi\u00f9 grande in base al numero di pretendenti alla mano di Penelope, secondo Vinci, imbeccato dalla disposizione geografica suggerita da Omero, corrisponde all'isola di Langeland (coincidenza vuole che il nome di Dulichio in greco si traduca \"isola lunga\", ovvero la stessa traduzione in danese del termine Langeland); Same sarebbe l'isola di \u00c6r\u00f8 e Zacinto quella di T\u00e5singe, come secondo Vinci sarebbe suggerito anche dall'assonanza del nome.\nLa citt\u00e0 di Tebe in Beozia corrisponderebbe alla citt\u00e0 svedese di T\u00e4by, situata poco a nord di Stoccolma. Il fatto che a sud di Stoccolma si trovi la citt\u00e0 di Tireso sarebbe secondo Vinci legato alla provenienza da Tebe dell'indovino Tiresia.\nLa citt\u00e0 di Troia corrisponderebbe a Toija nella Finlandia meridionale, situata vicino alla citt\u00e0 di Turku. La geografia del luogo corrisponderebbe a quella descritta nell\"'Iliade\": la citt\u00e0 sarebbe sorta su una collina ai cui piedi scorrono due fiumi (gli omerici Scamandro e Simoenta) che confluivano nella pianura sottostante, oggi allagata, a pochi chilometri dal mare. L'ipotesi, secondo Vinci, sarebbe confermata dal ritrovamento nella zona di resti dell'et\u00e0 del bronzo. L'Ellesponto, chiamato da Omero \"largo\", sarebbe individuabile non nel lungo e angusto stretto dei Dardanelli, ma nel golfo di Finlandia, che rispetto alla Troia nordica si trova in una posizione corrispondente alla descrizione omerica, cosa che non accadrebbe con la Troia meridionale. Vinci cita inoltre le cronache danesi dello storico medioevale Saxo Grammaticus, che ricordano gli Ellespontini, un popolo nemico dei Danesi, e il nome della Finlandia in epoca romana come \"Aeningia\" (per Vinci corrispondente a terra di Aeni, ossia di Enea).\nIn base ai luoghi gi\u00e0 ritenuti identificati e al \"catalogo delle navi\" nel secondo libro dell\"'Iliade,\" sono quindi identificate le citt\u00e0 achee nel Baltico: Micene sarebbe sorta sul luogo dell'attuale Copenaghen e Ftia, patria di Achille, in Estonia. Il Peloponneso corrisponderebbe all'isola di Sj\u00e6lland, del tutto pianeggiante, il che spiegherebbe la scelta di Telemaco di recarsi da Pilo a Sparta via terra anzich\u00e9 via mare. Inoltre Omero descrive il Peloponneso come un'isola pianeggiante e ci\u00f2 non si ritrova nel Peloponneso della Grecia, una penisola montuosa.\nIdentificazione dei luoghi omerici dell\"'Odissea\".\nSecondo Vinci i viaggi di Ulisse si sarebbero svolti lungo le coste della Norvegia. La base \u00e8 costituita da un passo di Plutarco, che colloca l'isola di Ogigia, dove Ulisse sarebbe stato tenuto prigioniero dalla ninfa Calipso, \"a cinque giorni di navigazione dalla Britannia verso occidente\": di conseguenza secondo Vinci sarebbe identificabile con una delle isole F\u00e6r \u00d8er. Il poema riferisce che da qui, dopo un viaggio di diciassette giorni, Ulisse sarebbe giunto nella terra dei Feaci, la Scheria, descritta con un'alta costa rocciosa e ricca di boschi: secondo Vinci tale regione, che non potrebbe essere identificata nella localizzazione meridionale, sarebbe identificabile con la zona di Bergen sulle coste norvegesi, alla foce del fiume Figgjo, zona ricca di testimonianze dell'et\u00e0 del bronzo. Questa collocazione spiegherebbe come mai Ulisse avesse notato all'approdo il mare rifluire nel fiume, fenomeno dovuto alle maree che non si verificherebbe nel Mediterraneo.\nAnche altri luoghi visitati da Ulisse sarebbero identificabili sulle coste norvegesi: l'isola della maga Circe e i luoghi da lei descritti (l'isola delle sirene e le rupi erranti di Scilla e Cariddi) andrebbero collocati nell'arcipelago delle isole Lofoten: nei pressi, a causa di un riflusso delle maree, si crea il fenomeno del Maelstrom, che corrisponderebbe al gorgo di Cariddi che inghiott\u00ec la nave di Ulisse che \u00e8 descritto formarsi tre volte al giorno (in realt\u00e0 il maelstr\u00f6m si forma due volte al giorno, non tre, quindi non c'\u00e8 una vera e propria corrispondenza). L'isola di Eolo, re dei venti, si troverebbe nelle isole Shetland, dove soffiano spesso venti che superano i 200\u00a0km/h.\nAltri miti.\nSecondo Vinci anche altri racconti della mitologia greca sarebbero ambientati nella stessa regione. Tra questi il viaggio degli Argonauti, che secondo il mito raggiunsero la Colchide, dove si trovava il vello d'oro, procedendo verso Est, e quindi arrivarono all'isola di Circe, dalla quale ritornarono in Grecia provenienti da Ovest. L'identificazione della Colchide nel mar Nero e dell'isola di Circe nel mar Tirreno costringerebbe secondo Vinci ad ipotizzare un improbabile itinerario per nave degli Argonauti nell'Europa continentale, lungo i corsi dei fiumi Danubio, Po e Rodano. La navigazione sarebbe invece secondo Vinci il ricordo di un'antica circumnavigazione in senso antiorario della Scandinavia a partire dal Baltico, attraversando la Lapponia per via di terra attraverso i numerosi fiumi che la percorrono, per giungere alle isole Lofoten dove era stata localizzata l'isola di Circe. Secondo il racconto di Circe ad Ulisse, per il viaggio di ritorno gli Argonauti avrebbero scelto la rotta che passava attraverso le \"rupi erranti\", da identificare con i numerosi e angusti stretti percorsi dalle correnti che si trovano tra le isole e la terraferma.\nUn riferimento ad un'antica ambientazione nordica \u00e8 individuabile secondo Vinci anche in una affermazione di Platone nel dialogo \"Crizia\", che ricorda come un tempo Atene sorgesse in una zona pianeggiante e fertile e non aspra e montuosa: si tratterebbe secondo l'autore di un riferimento all'antica Atene baltica, che ritiene possa essere individuata presso l'attuale citt\u00e0 di Karlskrona, presso la quale si trova il toponimo di Lyckeby, che ricorderebbe il Licabetto.\nClima dei luoghi omerici.\nSecondo Vinci il clima descritto nei poemi omerici \u00e8 freddo e tempestoso: comparirebbe di frequente la nebbia e vi sarebbero forti venti e violente burrasche. I personaggi sono spesso descritti come rivestiti da pesanti mantelli e non sono mai descritti sudare per il caldo. Sebbene nel periodo al quale \u00e8 comunemente attribuita la guerra di Troia (XIII secolo a.C.) la temperatura media fosse pi\u00f9 bassa dell'attuale, le condizioni climatiche descritte da Omero non si adatterebbero all'Egeo, soprattutto tenendo conto che le vicende narrate sembrerebbero svolgersi prevalentemente in estate. La descrizione omerica si adatterebbe invece alle regioni baltiche nel XVIII secolo a.C., epoca nella quale Vinci colloca la guerra di Troia, quando le temperature nel nord Europa erano sensibilmente pi\u00f9 alte delle attuali: proprio il successivo abbassamento della temperatura avrebbe in seguito costretto gli Achei ad emigrare verso sud.\nAlcuni passi dei poemi omerici sono stati interpretati da Vinci come una descrizione di fenomeni tipici delle regioni nordiche. Nella grande battaglia che occupa i libri centrali dell'Iliade compare in due momenti diversi il riferimento all'ora di mezzogiorno: secondo Vinci non si tratterebbe di un errore e la battaglia sarebbe durata due giorni consecutivi a causa della presenza del sole di mezzanotte, che permise di non interrompere i combattimenti. Altri riferimenti al fenomeno sono considerati l'eccezionale durata del giorno nella terra dei Lestrigoni e l'impossibilit\u00e0 di orientarsi di Ulisse nell'isola di Circe, in quanto non pu\u00f2 sapere dove sorga e dove tramonti il sole.\nSomiglianze culturali.\nTra il mondo descritto dai poemi omerici e quello dei Vichinghi sarebbero presenti somiglianze nelle usanze, nella mitologia e nella letteratura, che secondo Vinci avrebbero potuto trasmettersi anche per un periodo di oltre duemila anni. Vinci cita l'usanza di riunirsi in assemblea, i grandi banchetti conviviali, l'esilio inflitto ai colpevoli di omicidio involontario. Le navi achee avrebbero inoltre in comune con quelle vichinghe l'albero smontabile, ritenuto utile in particolare nei mari settentrionali, per evitare la formazione di ghiaccio, e la doppia prua che consentiva, voltando i rematori, di navigare anche all'indietro (un riferimento a questo aspetto sarebbe secondo Vinci il termine \"amphielissai\", \"curvo da entrambi i lati\" utilizzato diverse volte da Omero; inoltre la caratteristica sarebbe descritta da Tacito per i Germani).\nSecondo Vinci la figura dell'aedo greco sarebbe simile a quella dello scaldo norreno. Omero inoltre farebbe frequente uso di kenning, una figura retorica tipica della letteratura nordica.\nAnche alcune figure mitologiche mostrerebbero somiglianze nelle due culture: Ulisse con la figura dell'arciere Ull nella saga islandese del XIII secolo e con Amleto, protagonista di un'antica leggenda danese riportata nelle \"Gesta Danorum\" di Saxo Grammaticus nel XII secolo. Anche numerose divinit\u00e0 sono simili: Afrodite corrisponde a Freia, Ares a Thor, Zeus a Odino e le Chere, che nell'Iliade scendono sul campo di battaglia per portare via le anime dei guerrieri morti, sarebbero simili alle Valchirie.\nVinci ipotizza infine che la figura di Sleipnir, il cavallo di Odino dalle otto zampe, possa derivare da certe raffigurazioni di carri da guerra visti di profilo, in cui era visibile il solo cavallo in primo piano e solo le zampe del suo compagno.\nRealt\u00e0 storica delle vicende omeriche.\nSecondo Vinci la descrizione dell'Iliade non si adatterebbe ad una guerra in corso da dieci anni: nel catalogo delle navi Priamo domanda ad Elena di indicargli i capi achei come se non li avesse mai visti prima e nella descrizione viene indicato come morto nel frattempo il solo Protesilao, al momento dello sbarco. Solo durante il racconto gli Achei decidono di costruire un muro a difesa delle navi: si doveva trattare di una semplice palizzata in legno, poich\u00e9 il muro eretto dai Danai, che non avevano certo grandi quantit\u00e0 di materie prime, viene descritto come comparabile per altezza e resistenza a quello della citt\u00e0 assediata: si tratterebbe di un tipo di fortificazione diffuso nel mondo nordico, dove scarseggiava la pietra, mentre la Troia mediterranea aveva mura in pietra.\nSecondo l'interpretazione di Vinci la stesura originaria dell'Iliade avrebbe raccontato una guerra appena iniziata e interamente descritta nel poema. Si sarebbe trattato di una scorreria simile a quelle frequenti presso i Vichinghi e il motivo scatenante sarebbe forse stato proprio il rapimento di Elena e non motivi di natura commerciale legati al controllo delle rotte passanti da Troia: gli Achei infatti secondo il racconto omerico dopo la presa della citt\u00e0 non vi stabilirono un presidio stabile. Vinci avanza l'ipotesi che Menelao avesse acquisito il diritto al trono di Sparta proprio attraverso il matrimonio con Elena e che dovesse pertanto recuperare la moglie per garantire la legittimit\u00e0 del suo trono.\nLa durata tradizionale di dieci anni assegnata alla guerra, secondo Vinci, sarebbe stata introdotta in seguito, per spiegare la lunga lontananza di Ulisse da Itaca. Secondo un'ipotesi di Vinci inoltre il vero Ulisse sarebbe morto a Troia e la strage dei pretendenti sarebbe stata compiuta da un impostore assoldato da Telemaco, che con il nuovo matrimonio di Penelope avrebbe perso il diritto alla successione. Anche l'espediente del cavallo di Troia sarebbe stato introdotto in seguito solo nell'Odissea, allo scopo di attribuire a Ulisse la vittoria.\nReazioni alla teoria.\nLa tesi presentata nel libro secondo lo stesso autore rappresenta una teoria non ancora verificata, che tuttavia giustificherebbe \"l'avvio di ricerche archeologiche sui siti individuati\".\nLo stesso Vinci in alcune interviste cita i contributi di studiosi di varie discipline alla formulazione della teoria e le conferenze e presentazioni da lui stesso tenute presso diverse universit\u00e0 italiane ed estere, oltre che alcune positive recensioni sulla stampa, italiana ed estera. Il libro a partire dalla sua terza edizione nel 2002 \u00e8 stato presentato dalla studiosa e traduttrice dei testi omerici Rosa Calzecchi Onesti, che auspicava un'accurata opera di verifica sul campo da parte della comunit\u00e0 archeologica. La teoria \u00e8 sostenuta da William Mullen, professore del dipartimento di studi classici del Bard College di New York.\nNel 2007 hanno partecipato ad un seminario internazionale svoltosi a Toija, in Finlandia, la localit\u00e0 identificata da Vinci con la Troia omerica, specialisti di varie discipline che suggeriscono l'opportunit\u00e0 di approfondire le ricerche sia dal punto di vista letterario che dal punto di vista archeologico, allo scopo di trovare le prove a sostegno della teoria di Vinci. Le tesi di Vinci sono state riprese anche nell'ambito di un volume antologico del 2009 a cura di Mario Geymonat e Giampiero Mele, che ripercorre attraverso saggi storici e testi letterari i legami culturali di Estonia, Lituania e Lettonia, seguendo idealmente la via dell'ambra.\nCritiche.\nLa maggioranza degli studiosi tuttavia rigetta le tesi di Vinci, considerate \u201cassai improbabili\u201d e \u201cpseudoscientifiche\u201d, ed evidenzia che esse non sono in realt\u00e0 affatto nuove, anzi sono state gi\u00e0 avanzate numerose volte in passato senza trovare seguito. Ecco le critiche principali.\nEdizioni.\nLa prima edizione del volume \u00e8 stata pubblicata nel 1995, una seconda, riveduta e ampliata, nel 1998, una terza nel 2002, una quarta nel 2004 e una quinta (\"Omero nel Baltico. Le origini nordiche dell'Odissea e dell'Iliade\") nel 2008, tutte presso l'editore Palombi.\nIl libro \u00e8 stato tradotto in inglese (Felice Vinci, \"The Baltic Origins of Homer's Epic Tales. The \"Illiad\", the \"Odyssey\" and the Migration of Myth\", (traduzione di Amalia De Francesco), Inner Traditions, Rochester (Vermont) 2005). Il libro \u00e8 stato tradotto anche in russo, tedesco, svedese, estone, danese e lituano.\nLe tesi del libro erano state in precedenza esposte in forma pi\u00f9 ridotta in Felice Vinci, \"Homericus Nuncius\", Solfanelli editore, Chieti 1993."}
{"id": "209345", "revid": "767487", "url": "https://it.wikipedia.org/wiki?curid=209345", "title": "Japanese Whispers", "text": "Japanese Whispers \u00e8 un album della band inglese The Cure, pubblicato dalla Fiction Records il 6 dicembre 1983.\nSi tratta di una raccolta che riunisce su disco i celebri singoli \"Let's Go to Bed\", \"The Walk\" e \"The Lovecats\", pi\u00f9 le rispettive B-side (con l'eccezione del brano \"Mr. Pink Eyes\", la seconda B-side di \"The Lovecats\", che non venne inclusa).\nIl disco.\nOttobre 1982: dopo la bufera scoppiata alla fine del tour in supporto a \"Pornography\", il manager della Fiction Records Chris Parry esamina il materiale pi\u00f9 anonimo dei Cure, e decide di far uscire un singolo \"pop\", per scacciare le voci insistenti che davano i Cure diretti verso la stessa strada dei Joy Division e sorprendere gli ascoltatori. Robert Smith, capo indiscusso dei Cure, \u00e8 invece deciso a sciogliere il gruppo a causa dell'allontanamento del bassista Simon Gallup: avrebbe ripreso la collaborazione con Siouxsie and the Banshees.\nPer fortuna, si ricrede grazie a Lol Tolhurst e cos\u00ec esce \"Let's Go to Bed\"; in luglio esce un altro singolo, \"The Walk\" e in ottobre completa la cosiddetta \"Trilogia Fantasy\" il singolo \"The Lovecats\", che sar\u00e0 il primo singolo dei Cure a entrare nella Top 10 inglese, arrivando alla numero 7. Questa serie di singoli cambier\u00e0 definitivamente il volto musicale della band e le aprir\u00e0 la strada del successo commerciale.\nAnalisi delle tracce.\nLa prima traccia, \"Let's Go to Bed\", comincia con il synth pi\u00f9 caratteristico dei Cure; ci troviamo di fronte ai due concetti base della filosofia di Smith: il colore blu (in tutte le sue tonalit\u00e0), i gatti e la noia dell'amore. Segue \"The Dream\", sulla falsariga della canzone precedente, dove troviamo il tema del sogno collegato ad un amore non privo di erotismo, ma condito da un cinico sentimentalismo, basato sulla delusione.\n\"Just One Kiss\" rappresenta il terzo brano: i toni della chitarra ripercorrono le atmosfere di \"A Forest\" e la vena dark della precedente produzione.\nSegue \"The Upstairs Room\", che spazza via con uno spruzzo gelido e deciso la nostalgia, e ristabilisce il connubio tastiera-basso che caratterizza lo stile pop inaugurato da quest'album e che caratterizza i suoi autori fino ad oggi. Quinto brano: \"The Walk\". Appaiono gli ottoni da discoteca ed atmosfere orientaleggianti (il titolo dell'album si pu\u00f2 tradurre come \"Sussurri Giapponesi\") in una canzone che reintender\u00e0 il concetto di pop anni ottanta (otto mesi dopo, siamo nell'estate del 1984, lo stesso strumento verr\u00e0 impiegato per introdurre una canzone dei Van Halen, \"Jump\", che sar\u00e0 un tormentone di quell'estate). Le ultime due canzoni, \"Speak My Language\" e \"The Lovecats\", appaiono anomale: si tratta di due pezzi accompagnati da un pianoforte swing, un basso impegnato in un progetto parallelo, da una batteria che partecipa divertita.\nIl primo, \"Speak My Language\", \u00e8 un allegro ritornello swing al piano, che deve la sua celebrit\u00e0 all'attore Rowan Atkinson, che ha scelto questo pezzo come sigla iniziale della serie \"Mr. Bean\"; nel secondo brano, \"The Lovecats\", il piano swing si accosta ad una tastiera fantasy ed all'allegria coinvolgente della voce ironica di Robert Smith: viene descritto con tenerezza un amore giovanile, paragonandolo a quello di due gatti."}
{"id": "209347", "revid": "2015336", "url": "https://it.wikipedia.org/wiki?curid=209347", "title": "Ernici", "text": "Gli Ernici erano un'antica popolazione dell'Italia, il cui territorio era situato nel Lazio fra la valle del Liri e la valle del Sacco (\"Trerus\"); confinavano con i Volsci a sud e con gli Equi ed i Marsi a nord. Erano vicini delle citt\u00e0 di \"Lanuvium\", \"Albalonga\" e della stessa Roma.\nLe principali citt\u00e0 abitate dagli Ernici erano \"Aletrium\", \"Anagnia\", che ne era la capitale religiosa, \"Ferentinum\", \"Verulae\".\nEtnonimo.\nIl nome degli Ernici, come quello dei Volsci, manca dalla lista delle popolazioni italiche che Polibio elenca tra quelle in grado di fornire truppe nel 225 a.C.; a quella data, quindi, il loro territorio non poteva essere pi\u00f9 distinto dal Lazio e sembra probabile che gi\u00e0 allora avessero ricevuto la completa cittadinanza romana. Le pi\u00f9 vecchie iscrizioni latine del distretto (da Ferentinum) sono precedenti alla guerra sociale e non presentano caratteristiche locali.\nDella lingua degli Ernici, in assenza di rinvenimenti epigrafici, si conoscono solo due parole tramandate dalla tradizione: \"buttuti\", che si ritiene indicasse delle litanie cantate dalle donne durante delle cerimonie religiose, e \"samentum\", che si riferiva alla pelle di un animale sacrificato indossata dal sacerdote.\nIl loro nome, che probabilmente deriva da \"herna\" (una voce arcaica marsicana che significa \"pietra\"), tuttavia con la terminazione in \"-co \", li classifica insieme alle altre trib\u00f9 il cui nome termina in \"-co\", (come i Volsci) che sembrerebbero essere stati i primi abitanti della costa occidentale dell'Italia, piuttosto che le trib\u00f9 i cui i nomi sono stati formati con il suffisso \"-no\".\nStoria.\nDegli Ernici parla Strabone, che in relazione a Roma, li cita tra i popoli vicini, distinti anche dagli Aborigeni. \nOltre all'origine Marsica, attestata nell'epitome di Festo di Paolo Diacono, Virgilio nell'Eneide citando gli Ernici, abili frombolieri, racconta che usavano indossare solo un calzare, che \u00e8 stato fatto notare, era usanza tra gli Etoli\nAll'epoca dei re di Roma, gli Ernici si allearono con i Romani e i Tuscolani, nella guerra combattuta da Roma contro Veio, al tempo del re Tullo Ostilio nel 672 a.C.. Il condottiero anagnino Levio Cispio, comandante supremo dell'esercito ernico, difese Roma dall'attacco degli Albani e i Romani in segno di riconoscenza chiamarono il colle che aveva difeso come Colle Cispio, parte del Colle Esquilino. \nA met\u00e0 del VI secolo a.C. Alatri, Anagni, Ferentino e Veroli stringono un'alleanza detta Lega Ernica per difendersi dall'espansionismo di Volsci e Sanniti. Secondo Dionisio di Alicarnasso, nel 530 a.C. Tarquinio il Superbo, per estendere la potenza di Roma nel Lazio, strinse alleanza con 47 citt\u00e0, sedici delle quali erano erniche. Per tenere unita questa alleanza, istitu\u00ec delle feste religiose chiamate \"ferie latine\" che si tenevano ogni anno nel tempio di Giove Laziale sul Monte Cavo. Quando nel 508 a.C., dopo 22 anni di regno, fu cacciato da Roma ed accolto dal re degli Etruschi Porsenna, Tarquinio chiese aiuto agli Ernici perch\u00e9 lo riportassero sul trono, ma i Romani chiesero agli Ernici di mantenere fede all'alleanza. Questi ultimi decisero di aiutare il re spodestato, ma furono fermati dal dittatore Aulo Postumio Albo Regillense e successivamente, nell'anno 496 a.C., vennero sconfitti nella Battaglia del Lago Regillo da Ottavio Mamilio e da Sesto Tarquinio. \nDopo questa sconfitta gli Ernici si allearono con i Volsci per combattere nuovamente contro Roma; infatti, in un discorso di Agrippa Menenio Lanato riferito da Dionisio d'Alicarnasso, gli Ernici, sono chiamati nemici di Roma (anno 493 a.C.). Nel 497 a.C. il territorio romano venne pi\u00f9 volte invaso e devastato dagli Ernici. Per lungo tempo mantennero la loro indipendenza e nel 486 a.C. erano ancora abbastanza forti da concludere un trattato in condizioni di uguaglianza con i latini. \nSi allontanarono da Roma gi\u00e0 nel 362 a.C.; ma fu nel 306 a.C. che gli Ernici persero definivamente la propria autonomia, quando ribellatasi Anagnia (ma non le citt\u00e0 di Aletrium, Verulae e Ferentinum) in conseguenza delle decisioni assunte contro di loro dai Romani dopo la fine della Seconda guerra sannitica, essi furono sconfitti definitivamente e annientati dall'esercito romano condotto dal console Quinto Marcio Tremulo. La loro citt\u00e0 principale Anagnia fu presa e ridotta ad una \"praefectura\", mentre Aletrium, Verulae e Ferentinum . \nLingua.\nNon c'\u00e8 prova che indichi che gli Ernici romanizzati abbiano mai parlato un dialetto realmente diverso dai Latini; ma una o due glosse indicano che ebbero caratteristiche proprie di vocabolario, come ci si pu\u00f2 aspettare fra popoli che abbiano mantenuto le loro abitudini locali. \nIn una fase pi\u00f9 arcaica gli Ernici dovettero possedere una propria lingua di ceppo osco-umbro."}
{"id": "209349", "revid": "1728", "url": "https://it.wikipedia.org/wiki?curid=209349", "title": "Lago del Fucino", "text": ""}
{"id": "209350", "revid": "641795", "url": "https://it.wikipedia.org/wiki?curid=209350", "title": "Palazzo Nuovo (Roma)", "text": "Il Palazzo Nuovo sorge in Piazza del Campidoglio a Roma, di fronte al Palazzo dei Conservatori, con cui costituisce le sedi espositive dei Musei Capitolini.\nStoria.\nIl palazzo fu costruito solo nel XVII secolo, probabilmente in due fasi, sotto la direzione di Girolamo Rainaldi e poi del figlio Carlo Rainaldi che lo ultim\u00f2 nel 1663. Tuttavia il progetto, quanto meno del corpo di facciata, deve essere attribuito a Michelangelo Buonarroti.\nIl palazzo fu costruito, infatti, proprio di fronte al Palazzo dei Conservatori (chiudendo la vista della basilica di Santa Maria in Aracoeli dalla piazza) di cui riprende fedelmente la facciata disegnata da Michelangelo con il portico al piano terra e l'orientamento leggermente obliquo, rispetto al Palazzo Senatorio, in modo da completare il disegno simmetrico della piazza caratterizzato da una forma trapezoidale.\nDurante la prima fase dei lavori fu eretta la facciata con la retrostante campata del portico. Durante la seconda fase dei lavori per costruire il resto dell'edificio, venne effettuato uno sbancamento verso l'Aracoeli, demolendo un terrapieno a cui era appoggiata la fontana di Marforio che venne smontata per essere poi installata nel cortile interno del Palazzo Nuovo.\nFin dal XIX secolo fu utilizzato a scopo museale.\nLe decorazioni interne in legno ed in stucco dorato sono ancora quelle originali.\nArchitettura e collezioni.\nCortile.\nNel 1603 Clemente VIII provvide ad assicurare un finanziamento per la costruzione di Palazzo Nuovo e pose la prima pietra. Il cantiere termin\u00f2 nel 1654, sotto il pontificato di Innocenzo X.\nTra i secoli XVI e XVII le collezioni di antichit\u00e0 romane si vanno a mano a mano arricchendo attraverso il rinvenimento di nuovi capolavori del passato; le aree semiesterne dei palazzi, diventano i luoghi privilegiati d'esposizione per le grandi sculture antiche che si affastellano negli atri e nei cortili. Nicchie, colonne, pilastri e lesene con mensole a varie altezze, rilievi, busti e teste antiche, il gusto per la scenografia si manifesta nelle sue forme migliori. Il cortile \u00e8 il punto focale dell'ingresso, spesso \u00e8 visibile dalla piazza su cui si aprono i palazzi, le litografie d'epoca ci danno un'idea di questa voglia di \"spettacolo\".\nA met\u00e0 dell'atrio di Palazzo Nuovo, varcando l'andito esterno, il portone e il cancello, si accede ad uno spazio interno di grande suggestione, il cortile. Si presenta come una piccola piazza interna con la muratura a cortina laterizia, che si incurva per ospitare la vasca della fontana e il nicchione in cui \u00e8 inserita la statua del Marforio. La scenografica fontana del Marforio, fu forse cos\u00ec appellata a seguito del suo rinvenimento nel Cinquecento, nel Foro di Marte (\"Martis Forum\", nome che gli antichi attribuivano al Foro di Augusto). La statua, di dimensioni colossali, fu restaurata con gli attributi tipici di Oceano da Ruggero Bescap\u00e8 nel 1594 e sistemata sul Campidoglio a ridosso di un terrapieno dell'Aracoeli e in posizione simmetrica rispetto alle similari statue dei due fiumi (Tevere e Nilo), poste davanti alla facciata del Palazzo dei Conservatori fin dal 1513.\nMolti studiosi individuano nel Marforio la raffigurazione del Tevere, o di un'altra divinit\u00e0 fluviale pertinente anche in antico a una fontana.\nLa figura \u00e8 sdraiata sul fianco sinistro con volto reclinato e caratterizzato da lunghi capelli, barba e baffi molto folti. Il pezzo \u00e8 attribuito stilisticamente all'et\u00e0 flavia (I secolo d.C.) ed ebbe dal Rinascimento particolare notoriet\u00e0 essendo utilizzato per affiggere \"pasquinate\", scritti diffamatori contro il governo, che i romani firmavano con il nome di Pasquino.\nSulla nuova fontana a sfondo del cortile, Clemente XII appose, nel 1734, una lapide commemorativa per l'inaugurazione del Museo Capitolino, sormontandola con il proprio stemma. Quattro statue vennero posizionate sulla balaustra terminale che sovrasta la fontana, oggi sostituite da quattro busti. Pi\u00f9 tardi, un pregevole ritratto di papa Corsini fu situato al centro della fontana; le sue dimensioni appaiono fuori scala rispetto a quelle colossali del Marforio.\nIl Marforio fu sistemato nel cortile con un contorno di statue antiche; due nicchie rettangolari incorniciate in travertino accolsero, dopo vari rimaneggiamenti, le due statue di Satiri che recano sulla testa un cesto di frutta. Le due sculture vennero rinvenute a Roma nei pressi del Teatro di Pompeo e conservate per un lungo periodo non lontane dal luogo di ritrovamento, nel cortile del Palazzo della Valle (non a caso sono detti Satiri della Valle). Sono due statue speculari raffiguranti il dio Pan, probabilmente utilizzate come telamoni nella struttura architettonica del teatro.\nIl trattamento del marmo e la resa del modellato permettono di datarle alla tarda et\u00e0 ellenistica.\nIl lato destro \u00e8 utilizzato come luogo di esposizione per un sarcofago strigilato e decorato con scene di caccia, per due busti (Testa ideale femminile e Testa virile su busto togato) e due erme (Erma barbata 1 e Erma barbata 2) inserite anch'esse in due piccole nicchie incorniciate di travertino e ricavate al di sopra di due porte d'accesso alle sale (oggi non pi\u00f9 utilizzate). In alto un'iscrizione di papa Alessandro VII.\nNel cortile sono collocate anche tre colonne di granito grigio, rinvenute nel Tempio di Iside al Campo Marzio (Colonna di tipo egizio 1, Colonna di tipo egizio 2, Colonna di tipo egizio 3).\nIl fregio \u00e8 scolpito a rilievo intorno al fusto, come nelle \"columnae coelatae\" (colonne parzialmente inglobate nella muratura), e rappresenta, su ciascuna colonna, quattro coppie di sacerdoti in piedi su alti sgabelli.\nAlcuni sono colti nel momento dell'offerta alla divinit\u00e0, altri in quello dell'estensione degli oggetti sacri. I sacerdoti hanno il capo rasato cinto d'alloro, indossano vest\u00ec fermate all'altezza delle ascelle che li distinguono dai portatori di vasi canopi dalle lunghe vesti accollate e le mani velate, secondo il rituale.\nDa un lato e dall'altro della grande fontana, quattro colonne in cipollino (fino alla met\u00e0 del secolo scorso sormontate da altrettanti busti in marmo, oggi nel museo per questioni di conservazione) e due gocciolatoi a protome leonina (Gocciolatoio 1 e Gocciolatio 2).\nSala dei monumenti egizi.\nDurante il pontificato di Clemente XI vennero acquisite una serie di statue rinvenute nell'area della Villa Verospi Vitelleschi (Horti Sallustiani) che decoravano in antico il padiglione egizio fatto costruire da Adriano all'interno degli \"horti\".\nLe quattro statue vennero collocate nel Palazzo Nuovo.\nDurante il Settecento la collezione fu incrementata da nuove statue e nel 1748 fu persino allestita una \"Stanza del Canopo\" per raccogliere le sculture provenienti dalla Villa Adriana e dal Tempio di Iside al Campo Marzio.\nNel 1838 la maggior parte delle opere fu trasferita in Vaticano. Nel 1907 Orazio Marucchi ricostitu\u00ec in parte questo nucleo, dando vita per la prima volta ad una collezione egizia fatta di reperti non trasferiti dall'Egitto, ma provenienti tutti dagli scavi romani dell'Iseo Campense, della Villa Adriana e del territorio romano in genere. L'archeologo dimostr\u00f2 in tal modo l'importanza che la cultura egizia aveva nella societ\u00e0 romana.\nAlla Sala dei Monumenti egizi si accede oggi attraverso il cortile; dietro una grande parete a vetri si collocano le grandi opere in granito.\nTra le opere pi\u00f9 rappresentative un grande cratere a campana proveniente dalla Villa Adriana e una serie di animali simbolo delle pi\u00f9 importanti divinit\u00e0 egizie: il coccodrillo, due cinocefali, uno sparviero, una sfinge, uno scarabeo, ecc.\nStanzette terrene a destra.\nLa denominazione di \"stanzette terrene\" individua i tre ambienti del piano terreno a destra dell'atrio.\nAl termine della costruzione del Palazzo Nuovo ogni singolo ambiente era aperto sul portico e solo tra Sette-Ottocento .\nQueste \"Stanzette terrene\" accolgono monumenti epigrafici di notevole interesse; tra tutti \u00e8 importante menzionare i frammenti di calendari romani \"post-cesariani\" in cui risulta il nuovo anno, che Cesare defin\u00ec di 365 giorni, ed elenchi di magistrati detti \"Fasti Minori\", in relazione ai pi\u00f9 celebri Fasti (Fasti consulares e Fasti moderni) conservati nel Palazzo dei Conservatori.\nNella prima stanza sono raccolti numerosi ritratti di privati romani, tra i quali si segnala quello forse di Germanico, figlio di Druso Maggiore o Druso Maggiore stesso.(Met\u00e0 I secolo d.C.).\nTra le opere di maggior rilievo bisogna menzionare il Cinerario di T. Statilius Aper e Orcivia Anthis; e il Sarcofago con rilievi raffiguranti un episodio della vita di Achille.\nGalleria d'immagini.\nProcedendo dal piano terreno si arriva davanti ad una doppia rampa di scale al termine della quale ha inizio la Galleria.\nLa lunga Galleria, che percorre longitudinalmente il primo piano del Museo Capitolino, collega le diverse sale espositive e si offre al visitatore come una numerosa e variata raccolta di statue, ritratti, rilievi ed epigrafi disposti dai \"Conservatori\" settecenteschi in maniera casuale, con un occhio rivolto pi\u00f9 alla simmetria architettonica e all'effetto ornamentale complessivo che a quello storico-artistico e archeologico.\nSulle pareti, entro riquadri, si trovano inserite epigrafi di ridotte dimensioni, tra le quali un consistente gruppo proveniente dal colombarium dei liberti e delle liberte di Livia.\nNella Galleria, tra le altre considerevoli opere, sono conservati il Frammento di gamba di Ercole in lotta con l'Idra (fortemente rilavorato nel restauro seicentesco), la Statua di guerriero ferito (di cui il solo torso \u00e8 antico, mentre il resto \u00e8 opera del restauro eseguito tra il 1658 e il 1733), la Statua di Leda con il cigno, la piccola statuetta di Eracle fanciullo che strozza il serpente e l'Eros che incorda l'arco.\nSala delle Colombe.\nLa sala, che conserva in gran parte l'assetto settecentesco, prende il nome dal celebre mosaico pavimentale: il mosaico delle colombe, rinvenuto a Tivoli presso la Villa di Adriano.\nIn origine era denominata \"Stanza delle Miscellanee\" per la diversit\u00e0 materica dei pezzi che conteneva; per lo pi\u00f9 opere appartenenti alla collezione del cardinale Alessandro Albani, la cui acquisizione \u00e8 all'origine del Museo Capitolino. La disposizione dei ritratti maschili e femminili, lungo mensole che percorrono l'intero perimetro del muro della sala, risale ad un progetto di allestimento settecentesco ed \u00e8 tuttora visibile, seppur con qualche impercettibile cambiamento.\nNel 1817 la sala prende la denominazione \"del Vaso\" poich\u00e9, al suo interno, come perno espositivo dell'intero ambiente, fu inserito il grande cratere marmoreo a decorazione vegetale, oggi sul fondo della Galleria del Museo Capitolino.\nUna disposizione mai alterata \u00e8 quella delle iscrizioni sepolcrali romane affisse, a met\u00e0 del Settecento, nella parte alta delle pareti. Lungo il corso del XVIII secolo sono state segnalate delle acquisizioni, tra le quali ricordiamo anche i reperti visibili nelle vetrine.\nGabinetto di Venere.\nQuesta piccola sala poligonale, simile ad un ninfeo, fa egregiamente da cornice alla statua detta Venere Capitolina. La Venere sarebbe stata ritrovata durante il pontificato di Clemente X (1670-1676) presso la Basilica di San Vitale; secondo Pietro Santi Bartoli la statua si trovava all'interno di alcuni ambienti antichi insieme ad altre sculture. Papa Benedetto XIV compr\u00f2 la statua alla famiglia Stazi nel 1752 e la don\u00f2 al Museo Capitolino. Dopo varie vicissitudini al termine del Trattato di Tolentino ritorn\u00f2 definitivamente al Museo nel 1816.\nSala degli Imperatori.\nLa sala degli imperatori costituisce una delle sale pi\u00f9 antiche del Museo Capitolino. Sin dall'apertura al pubblico delle aree espositive, nel 1734, i curatori vollero disporre raccolti in un unico ambiente, i ritratti degli imperatori e dei personaggi della loro cerchia. L'allestimento attuale \u00e8 frutto di diverse rielaborazioni attuate nel corso dell'ultimo secolo. Si tratta di 67 busti-ritratti, una statua femminile seduta (al centro), 8 rilievi e un'epigrafe onoraria moderna.\nTra i ritratti pi\u00f9 rimarchevoli, quelli di Augusto giovane con corona di foglie e Augusto adulto del \"tipo Azio\", di Nerone, degli imperatori della casata flavia (Vespasiano, Tito, Nerva) o degli imperatori del II secolo d.C. (da Traiano a Commodo). Ben rappresentata anche la dinastia dei Severi. La serie si conclude con Onorio, figlio di Teodosio.\nNon mancano i ritratti femminili, con le loro complesse acconciature, le loro parrucche e i loro riccioli elaborati; ricordiamo la consorte di Augusto [Livia], quella di Germanico Agrippina Maggiore, Plotina, Faustina Maggiore e Giulia Domna.\nAttraverso la serie di ritratti il percorso di visita si snoda in maniera elicoidale in senso orario, partendo dalla mensola superiore entrando a sinistra, per finire all'estremit\u00e0 della mensola inferiore a destra. Il visitatore apprezzer\u00e0 l'evoluzione del gusto artistico nella rappresentazione dei ritratti romani e della moda (acconciature, barba, etc.).\nSala dei Filosofi.\nCome nel caso della Sala degli Imperatori, anche la sala dei filosofi nacque, al momento della fondazione del Museo Capitolino, dal desiderio di raccogliere i ritratti, i busti e le erme, di poeti, filosofi e retori dell'antichit\u00e0. Nella sala ne sono raccolti ben 79. Il percorso inizia con il pi\u00f9 celebre poeta dell'antichit\u00e0, Omero. Seguono Pindaro, Pitagora, Socrate e tanti altri. Tra i tanti personaggi del mondo greco, sono esposti anche alcuni ritratti d'epoca romana, tra questi Marco Tullio Cicerone, celebre statista e letterato.\nSalone.\nIl salone di Palazzo Nuovo costituisce sicuramente l'ambiente pi\u00f9 monumentale dell'intero complesso museale capitolino.\nLe quattro pareti della grande sala furono decorate con una ripartizione in tre sezioni verticali, con un'architettura che permette di ripartire lo spazio in tre parti diverse.\nUno spettacolare soffitto cassettonato secentesco, intreccia in maniera barocca, ottagoni, rettangoli e rosoni, tutti finemente scolpiti.\nAl centro, lo stemma di Innocenzo X, artefice del completamento del palazzo.\nIl grande salone \u00e8 stato recentemente restaurato e ci\u00f2 ha permesso di recuperare le antiche cromie, mettendo in risalto la ricchezza dei decori compositivi.\nMerita di essere citato il grande portale che si apre nella parete lunga di comunicazione con la Galleria, progettato da Filippo Barigioni nella prima met\u00e0 del Settecento, ad arco, con due Vittorie alate di pregevole fattura.\nAi lati e al centro della sala, su alti e antichi basamenti, sono poste alcune delle pi\u00f9 belle sculture della collezione capitolina. Tra queste ricordiamo l'Apollo dell'Omphalos, un Arpocrate, l'Apollo Citaredo, ecc. Al centro della sala sono disposte le grandi statue in bronzo tra cui spiccano le sculture del Centauro vecchio e del Centauro giovane. Tutt'intorno su di un secondo livello, delle mensole con una serie di busti; tra questi ricordiamo il busto di Caracalla o Geta, di Marco Aurelio, di Augusto e di Adriano.\nMerita infine di essere citata una splendida scultura di Amazzone ferita, denominata anche \"tipo Sosikles\", dalla firma apposta su questa replica.\nGeneralmente attribuita a Policleto, essa possiede delle dimensioni leggermente maggiori del vero.\nSala del Fauno.\nLa sala prende questo nome dalla celebre scultura presente al centro dell'ambiente dal 1817. La statua del Fauno fu rinvenuta nel 1736 e restaurata da Clemente Bianchi e Bartolomeo Cavaceppi. Fu acquistata dal museo nel 1746 e divenne molto presto una delle opere pi\u00f9 apprezzate dai visitatori di quel secolo.\nLe pareti sono coperte di iscrizioni inserite nel Settecento, divise per gruppi a seconda del contenuto e con una sezione creata per i bolli di mattone. Tra i testi epigrafici ricordiamo la \"Lex de imperio Vespasiani\" del I secolo d.C.(decreto con il quale si conferisce particolare potere all'imperatore Vespasiano), sulla parete di destra.\nSala del Galata.\nQuesta Sala prende il nome dalla scultura centrale, il Galata Capitolino, erroneamente ritenuto un gladiatore in atto di cadere sul proprio scudo, all'epoca dell'acquisto da parte di Alessandro Capponi, presidente del Museo Capitolino, divenendo forse l'opera pi\u00f9 nota delle raccolte, pi\u00f9 volte replicata su incisioni e disegni. Il Galata \u00e8 circondato da altre copie di notevole qualit\u00e0: l'Amazzone ferita, la statua di Hermes e il Satiro in riposo, mentre, contro la finestra, il delizioso gruppo rococ\u00f2 di Amore e Psiche simboleggia la tenera unione dell'anima umana con l'amore divino, secondo un tema risalente alla filosofia platonica che riscosse grande successo nella produzione artistica fin dal primo ellenismo."}
{"id": "209354", "revid": "1522738", "url": "https://it.wikipedia.org/wiki?curid=209354", "title": "Sabine Bergmann-Pohl", "text": "\u00c8 stata l'ultima Presidente della Volkskammer nel 1990 e contemporaneamente, in virt\u00f9 dello scioglimento del Consiglio di Stato e della conseguente riesumazione delle vecchie disposizioni costituzionali tedesco-orientali, ha supplito alla carica soppressa di Capo di Stato della Repubblica Democratica Tedesca, dal 5 aprile 1990 al 2 ottobre 1990, fino all'unificazione con la Repubblica Federale di Germania.\n\u00c8 membro del CDU. Dopo l'annessione alla RFT \u00e8 stata ministro nel Governo Kohl II dal 1990 al 1991, e sottosegretario fino al 1998.\nNel 2002 si \u00e8 ritirata dalla vita politica, abbandonando il seggio al Bundestag.\nProfessione e vita privata.\nBergmann-Pohl ottenne l'Abitur nel 1964. Non essendo inizialmente ammessa agli studi universitari, complet\u00f2 uno stage di due anni presso l'Istituto di Medicina Legale della Humboldt-Universit\u00e4t zu Berlin. Nel 1966 pot\u00e9 iniziare gli studi di medicina, che termin\u00f2 nel 1972 con la relativa laurea. Dal 1979, \u00e8 specialista in malattie polmonari. Nel 1980 ha conseguito un dottorato.\nDal 1980 al 1985 \u00e8 stata \"Direttore Medico del Dipartimento Clinico di malattie Polmonari e Tubercolosi\" a Berlino-Friedrichshain.\nDal 1985 al 1990 \u00e8 stata \"Direttore Medico presso il Centro Distrettuale di malattie Polmonari e Tubercolosi\" a Berlino Est.\nDal 1990, Bergmann-Pohl \u00e8 \"patrono della Confederazione generale dei disabili in Germania\" (ABID eV) e dal 2003 al 2012 \u00e8 stata Presidente della Croce Rossa di Berlino. In riconoscimento dei suoi servizi speciali per la Croce Rossa di Berlino Bergmann-Pohl fu nominata \"Presidente onorario dell'organizzazione regionale della Croce Rossa tedesca e Croce Rossa di Berlino\". Dal 2003 \u00e8 \"membro del Comitato Esecutivo e della Federazione sportiva internazionale\" e dal 2007 \u00e8 \"Vicepresidente\".\nSabine Bergmann-Pohl \u00e8 sposata e ha due figli.\nAttivit\u00e0 politica.\nNel 1981 entra a far parte del CDU, ad una delle feste di quartiere della RDT. Nel 1987 diventa membro del Consiglio distrettuale di Berlino.\nDurante le prime elezioni parlamentari libere in Germania Est del 18 marzo 1990, si trasfer\u00ec al CDU come deputata della Volkskammer, ed \u00e8 stata eletta il 5 aprile, come Presidente. A causa dell'adottato nuovo articolo 75 della Costituzione della RDT, lo stesso giorno ha anche esercitato i poteri del precedente Consiglio di Stato diventando il 2 ottobre 1990, l'ultimo Capo di Stato della Repubblica Democratica Tedesca.\nCon la riunificazione tedesca il 3 ottobre 1990, \u00e8 stata membro del Bundestag, fino al 2002. Era l'ultima sulla lista nazionale di Berlino redatta nel Bundestag tedesco (XIV legislatura, 1998-2002).\nIl 3 ottobre 1990 \u00e8 stata nominata Ministro Federale per gli Affari Speciali nel governo del cancelliere Helmut Kohl. Dopo le prime elezioni del Bundestag nel 1990, ha perso il suo incarico ministeriale ed \u00e8 stata nominata il 18 gennaio 1991 Sottosegretario di Stato parlamentare presso il Ministero federale della sanit\u00e0. Dopo le elezioni parlamentari del 1998 si ritir\u00f2 dal governo federale il 26 ottobre 1998.\nUffici.\nMandati da Deputato\nUffici governativi"}
{"id": "209355", "revid": "29863", "url": "https://it.wikipedia.org/wiki?curid=209355", "title": "Dinosaur Jr", "text": ""}
{"id": "209356", "revid": "31886", "url": "https://it.wikipedia.org/wiki?curid=209356", "title": "Manfred Gerlach", "text": "\u00c8 stato l'ultimo e quinto presidente del Consiglio di Stato della Repubblica Democratica Tedesca dal 6 dicembre 1989 al 5 aprile 1990, prima che l'assemblea fosse sciolta. \u00c8 stato membro del Partito Liberal-Democratico di Germania (LDPD).\nIl 13 ottobre 1989 fu il primo importante politico della Germania orientale a mettere in discussione pubblicamente il ruolo del Partito Socialista Unificato di Germania (SED). Un suo articolo pubblicato quel giorno su Der Morgen, organo ufficiale del LDPD, suscit\u00f2 polemiche; tuttavia, lo stesso giorno, un incontro tra i leader di partito non port\u00f2 alcun effetto notevole sulla crisi che la Germania Est aveva raggiunto.\nA distanza di pochi giorni, il 18 ottobre, Erich Honecker fu deposto dai suoi compagni della SED. Dopo la caduta del muro di Berlino, Manfred Gerlach fu eletto presidente del Consiglio di Stato.\nNel marzo 1990 il suo partito, assieme ad altri due partiti liberali, conflu\u00ec nella Federazione dei Democratici Liberi.\nVita.\nDopo aver frequentato nel 1944 la scuola elementare e secondaria \u00e8 divenuto un \"Justizangestellter\". A causa della fondazione di un gruppo giovanile illegale venne imprigionato in un carcere minorile nel marzo dello stesso anno. Nel 1945 entra a far parte del Partito Liberal-Democratico di Germania e nel 1946 \u00e8 stato cofondatore della Freie Deutsche Jugend (FDJ) di Lipsia. Dal 1947 al 1952 \u00e8 stato membro dell'organizzazione regionale della Sassonia e membro del Consiglio consultivo per gli affari giovanili dell'Associazione centrale del LDPD. \u00c8 anche apparso nel Consiglio centrale del 1949 e 1959 della FDJ. Dal 1949 Gerlach era un membro della Volkskammer. Dal 1950 \u00e8 stato consigliere comunale di Lipsia e il 19 aprile 1950 \u00e8 stato eletto dal consiglio comunale di Lipsia con 54 contro 13 voti e con 6 astensioni a sindaco di Lipsia. Non ottenne poi tutti i voti dai consiglieri LDPD e da tutti i membri rappresentanti della SED. Dal 1952 al 1954 Gerlach fu vicesindaco di Lipsia e vicepresidente del consiglio comunale. Dal 1951 al 1954 ha completato un corso per corrispondenza, poi nel 1964 un dottorato in giurisprudenza presso la Deutschen Akademie f\u00fcr Staats- und Rechtswissenschaft \"Walter Ulbricht\". Ebbe un ruolo funzionale di lavoro e sviluppo del Partito Liberal-Democratico di Germania nel sistema multi-partitico della Repubblica Democratica Tedesca. Nel 1984 divenne professore.\nPolitica.\nManfred Gerlach \u00e8 stato segretario generale del Partito Liberal-Democratico nel 1961, e diede ordini per la costruzione del Muro.\n\u00c8 stato vicepresidente del Partito Liberal-Democratico dal 1951 al 1953, segretario generale fino al 1967 e fino al 1990 presidente, come successore di Max Suhrbier. \u00c8 stato vicepresidente del Consiglio di Stato dal 1960 al 1989, vicepresidente del Comitato di Difesa Nazionale della Volkskammer e dal 1967 membro del Presidium del Consiglio nazionale del Fronte Nazionale.\nIl 20 settembre 1989 si \u00e8 presentato come primo leader politico nella RDT, alla supremazia della SED in questione, chiedendo riforme. Quando la Volkskammer dovette scegliere il nuovo presidente della Volkskammer Gerlach fu sconfitto da G\u00fcnther Maleuda il 13 novembre 1989, il quale ricevette il sostegno dei deputati della SED. \u00c8 stato presidente del Consiglio di Stato dal 6 dicembre 1989 al 5 aprile 1990, succedendo a Egon Krenz. Infine nel 1990 dopo le prime elezioni libere, attraverso un emendamento costituzionale ha consentito al neoeletto presidente della Camera del popolo, Sabine Bergmann-Pohl le funzioni di Capo di Stato. Dopo il 1990 divenne membro del Partito Liberale Democratico (FDP). A seguito dell'avvio di un procedimento di espulsione del partito nel 1992, a causa delle accuse denunciate dai membri del LDPD di Lipsia e delle autorit\u00e0 militari sovietiche, Gerlach lasci\u00f2 il PLR il 23 novembre 1993.\nVarie.\nLe indagini da parte della Procura della Repubblica presso la Corte d'Appello contro Gerlach con l'accusa di sequestro o di morte a Berlino sono stati archiviati. Nel 2000 il tribunale distrettuale di Lipsia lo ha dichiarato incapace di sostenere un processo. Due anni pi\u00f9 tardi, ebbe luogo un processo davanti alla Corte distrettuale di Lipsia, nel quale Gerlach accus\u00f2 il gruppo intorno a Werner Ihmels e denunci\u00f2 pi\u00f9 persone vicino alla NKVD. Il caso \u00e8 stato chiuso a causa della prescrizione.\nGerlach era un membro dell\"'Alternativen Geschichtsforums Berlin\", un gruppo di lavoro del Gesellschaft zum Schutz von B\u00fcrgerrecht und Menschenw\u00fcrde. Nel 1964 ricevette l'Ordine al Merito per la Patria e l'Ordine della Stella dell'Amicizia tra i Popoli, dal 1988 l'Ordine di Karl Marx."}
{"id": "209359", "revid": "827882", "url": "https://it.wikipedia.org/wiki?curid=209359", "title": "Vecchio cimitero ebraico di Praga", "text": "Il vecchio cimitero ebraico di Praga (in ceco \"Star\u00fd \u017didovsk\u00fd H\u0159bitov\"), fondato nel 1439, \u00e8 uno dei monumenti storici pi\u00f9 significativi dell'antico quartiere ebraico praghese nonch\u00e9 uno dei pi\u00f9 celebri cimiteri ebraici in Europa.\nStoria.\n\u00c8 stato per oltre 300 anni, a partire dal XV secolo, l'unico luogo dove gli ebrei di Praga potevano seppellire i loro morti. Le dimensioni attuali sono all'incirca quelle medievali e nel tempo si \u00e8 sopperito alla mancanza di spazio sovrapponendo le tombe, perch\u00e9 il cimitero non poteva espandersi fuori dal perimetro esistente. Durante l'occupazione tedesca, il cimitero fu risparmiato: infatti le autorit\u00e0 tedesche decisero che sarebbe rimasto a testimonianza di un popolo estinto.\nIn alcuni punti si sono sovrapposti fino a 9 strati di diverse sepolture; le lapidi venivano \"staccate\" dal suolo, veniva ammonticchiata della terra per una nuova sepoltura, veniva rimessa la vecchia lapide e in pi\u00f9 quella nuova a fianco. Non di tutti rimane una lapide.\nLa densit\u00e0 di lapidi, tardogotiche, rinascimentali, barocche, l'una quasi contro l'altra, il silenzio del luogo e la scarsa illuminazione (le lapidi sono quasi tutte all'ombra, oscurati dalle fronde degli alti sambuchi che crescono nel cimitero) creano un effetto unico con un'aura spettrale.\nLe tombe consistono esclusivamente di una lapide di arenaria o di marmo (quelle pi\u00f9 importanti) piantata nella terra. Nessun ritratto, perch\u00e9 la religione ebraica lo vieta. Solo disegni simbolici per indicare la professione o le qualit\u00e0 del defunto: forbici per sarti, pinzette per i medici, mani che benedicono per i sacerdoti e poi tanti animali per chi si chiamava Volpi, Orsi e cos\u00ec via.\nOggi si contano circa 12.000 lapidi, ma si ritiene che vi siano sepolti oltre 100.000 ebrei, la pi\u00f9 antica \u00e8 quella di Avigdor Kara del 1439, l'ultima \u00e8 quella di Moses Beck del 1787.\nLa tomba pi\u00f9 visitata \u00e8 quella di Rabbi L\u00f6w, dove i visitatori si fermano a pregare e lasciano sulla lapide i tradizionali sassi, oltre a monete e biglietti che esprimono i loro desideri.\nNel muro del cimitero sono inseriti frammenti di lapidi gotiche provenienti da un cimitero ancora pi\u00f9 antico, scoperto nella Citt\u00e0 Nuova, in via Vladislavova, nel 1866.\nTra il 1911 e 1912 fu costruita nei pressi del cimitero la Sala delle cerimonie.\nA questo cimitero \u00e8 dedicato un capitolo del libro di Giuseppe Marcenaro \"Cimiteri. Storie di rimpianti e di follie\" e ad esso \u00e8 altres\u00ec intitolato un romanzo di Umberto Eco."}
{"id": "209360", "revid": "125788577", "url": "https://it.wikipedia.org/wiki?curid=209360", "title": "Partito Socialista Unificato di Germania", "text": "Il Partito Socialista Unificato di Germania (in tedesco: \"Sozialistische Einheitspartei Deutschlands\" - SED), anche noto come Partito di Unit\u00e0 Socialista di Germania o Partito Socialista Unitario di Germania, \u00e8 stato un partito politico tedesco-orientale, nonch\u00e9 partito egemone al potere nella Repubblica Democratica Tedesca. Govern\u00f2 dal 1949, anno nel quale venne fondata la Repubblica, fino alle elezioni politiche del 1990 (le prime tenutesi secondo un sistema democratico di tipo occidentale).\nFondazione.\nNell'aprile 1946, i membri del Partito Socialdemocratico di Germania (SPD) e del Partito Comunista di Germania (KPD) attivi nella zona di occupazione sovietica firmarono un trattato per unirsi in un partito unico d'ispirazione marxista-leninista, denominato Partito Socialista Unificato di Germania, che rispecchiava l'organizzazione del Partito Comunista dell'Unione Sovietica Il comunista Wilhelm Pieck e il socialdemocratico Otto Grotewohl furono nominati come primi dirigenti. Gli storici ufficiali sovietici e della RDT descrissero questa fusione come una scelta volontaria per unire gli sforzi dei partiti socialisti, tuttavia le autorit\u00e0 sovietiche esercitarono una forte pressione sul ramo orientale del SPD per fondersi con il KPD. \nIl nuovo partito, con l'aiuto delle autorit\u00e0 sovietiche, raggiunse la vittoria nelle elezioni del 1946 per le assemblee locali e regionali tenutesi nella zona sovietica. In tale concorso, il SED ha ricevuto meno della met\u00e0 dei voti dell'SPD. La maggior parte dell'SPD di Berlino rimase distaccato dalla fusione, anche se Berlino era completamente inglobata nella zona sovietica.\nL'Amministrazione militare sovietica in Germania (abbreviata in tedesco: SMAD) govern\u00f2 direttamente le aree orientali della Germania dopo la seconda guerra mondiale e i servizi segreti monitorarono attentamente tutte le attivit\u00e0 politiche. Un primo rapporto dell'intelligence del direttore dell'Amministrazione della propaganda della SMAD, il tenente colonnello Sergej Tjul\u2019panov, indic\u00f2 che i precedenti membri del KPD e del SPD crearono diverse fazioni all'interno del SED rimaste antagoniste tra loro per qualche tempo dopo la formazione del nuovo partito. Inoltre fu riportata una grande difficolt\u00e0 nel convincere le masse del fatto che il SED fosse un partito politico tedesco e non uno strumento della forza di occupazione sovietica.\nSecondo Tjul\u2019panov, molti ex membri del KPD espressero il sentimento di aver \"rinunciato alle [loro] posizioni rivoluzionarie, che [il KPD] da solo avrebbe avuto pi\u00f9 successo se non ci fosse stato un SED, e che non ci si poteva pi\u00f9 fidare dei socialdemocratici\". Inoltre, Tjul'panov indic\u00f2 che c'era stata una marcata \"passivit\u00e0 politica\" tra i membri del SPD, che si sentivano di essere trattati ingiustamente come membri di un partito di seconda classe dalla nuova amministrazione del SED. Di conseguenza, il primo apparato del SED \u00e8 stato spesso efficacemente immobilizzato in quanto gli ex membri del KPD iniziarono a mettere in discussione qualsiasi proposta, per quanto piccola, con gli ex membri del SPD, in modo da raggiungere un consenso ed evitare di offenderli. L'intelligence sovietica afferm\u00f2 di avere un elenco di nomi di un gruppo SPD all'interno del SED che stava segretamente creando collegamenti con l'SPD in occidente e persino con le autorit\u00e0 di occupazione occidentali.\nUn problema che identificarono i sovietici nei primi anni del SED era la sua possibilit\u00e0 di trasformarsi in un partito nazionalista: alle prime grandi riunioni di partito, i membri avevano applaudito di pi\u00f9 coloro che avevano parlato del nazionalismo rispetto alle tematiche per risolvere problemi sociali e le uguaglianza di genere. Alcuni avevano proposto persino l'idea di creare uno stato socialista tedesco indipendente, libero dall'influenza sovietica e occidentale, e di riacquistare al pi\u00f9 presto i territori che la Conferenza di Jalta, e in definitiva quella di Potsdam, aveva ri-assegnato alla Polonia, all'URSS e alla Cecoslovacchia.\nI negoziatori sovietici affermarono che i politici del SED avevano superato spesso i limiti delle dichiarazioni politiche approvate dagli osservatori sovietici e che ci furono delle difficolt\u00e0 per far capire ai funzionari regionali del partito dovevano riflettere molto attentamente prima di opporsi alle decisioni politiche per dal Comitato centrale di Berlino.\nMonopolio del potere.\nFin dall'inizio il SED fu dominato dal gruppo dei comunisti e verso la fine degli anni quaranta, inizi\u00f2 a eliminare dai suoi ranghi molti socialdemocratici recalcitranti. Al momento dell'istituzione formale della Repubblica Democratica Tedesca nel 1949, il SED era un partito comunista a tutti gli effetti che cominci\u00f2 a svilupparsi seguendo linee simili ad altri partiti comunisti del blocco sovietico.\nPur continuando a esistere, gli altri partiti furono costretti dalle autorit\u00e0 sovietiche a unirsi al Fronte Nazionale della Germania Democratica, una coalizione posta a tutti gli effetti sotto il controllo del SED. Assicurando la maggioranza dei comunisti nella lista dei candidati proposti dal Fronte nazionale, il SED predetermin\u00f2 la composizione degli organi legislativi nella zona sovietica e, dal 1949, nella RDT.\nNel corso degli anni, il SED aveva guadagnato la reputazione di uno dei partiti pi\u00f9 intransigenti del blocco sovietico. Quando negli anni ottanta Michail Gorba\u010d\u00ebv avvi\u00f2 il processo di riforma nell'Unione Sovietica, il SED continu\u00f2 a mantenere una linea ortodossa.\nIl SED nella DDR.\nAl momento della sua fondazione, il SED contava circa 1,3 milioni di iscritti, quasi quanto il KPD e l'SPD. Il programma del partito era inizialmente basato su principi democratici e antifascisti.\nNelle elezioni dei Landtag del 1946, i partiti operai uniti non raggiunsero l'obiettivo elettorale: nonostante il grande appoggio delle autorit\u00e0 d'occupazione, il SED non raggiunse la maggioranza assoluta in nessun \"L\u00e4nder\". Ancora pi\u00f9 deludente \u00e8 stato il risultato nella Grande Berlino dove nell'elezione del consiglio comunale dell'ottobre 1946, dove l'SPD vinse con il 48,7% contro il SED con il 19,8% (Unione Cristiano-democratica 22,2% e Partito Liberal-Democratico 9,3%).\nIl primo programma del SED era basato su quello di Erfurt del SPD del 1891, in modo da ottenere facilmente l'approvazione degli ex socialdemocratici. Pertanto, il programma originale del SED evitava ogni riferimento al leninismo e parlava della via democratica al socialismo. Lo statuto del partito non ha sollevato alcuna restrizione ideologica ma anzi permetteva l'iscrizione al SED a chiunque rifiutasse il nazionalsocialismo. Gli uffici erano divisi equamente tra comunisti e socialdemocratici. Tuttavia, subito dopo l'unificazione, inizi\u00f2 la \"marginalizzazione dei socialdemocratici\", la \"strisciante stalinizzazione\" e la centralizzazione del partito. Gi\u00e0 nel maggio del 1946 furono istituiti dei corsi di formazione comune per tutti i membri del partito, in modo da rendere pi\u00f9 omogenea la composizione ideologica del partito.\nSempre pi\u00f9 apertamente, il SED inizi\u00f2 a prendere le distanze dai principi fondanti dell'unione. La riorganizzazione del SED, iniziata nell'autunno del 1946, mirava deliberatamente a frenare l'influenza socialdemocratica, indebolire i membri del partito inferiore e concentrare il potere nelle mani della dirigenza del partito. Al II Congresso del SED, nel settembre 1947, fu presa la decisione di creare un nuovo programma. I socialdemocratici nel 1949 ebbero a malapena un ruolo nel partito e il numero uguale di commissioni per ogni parte fu abolito. Ufficialmente, questa azione venne giustificata da un lato dalla \"unione ideologica dei membri del partito\" e dall'altro dal gran numero di giovani quadri che non appartenevano n\u00e9 al SPD n\u00e9 al KPD, che avrebbero rischiato di non poter essere eletti nelle cariche direttive se la parit\u00e0 fosse stata mantenuta. Al III Congresso nel luglio 1950, fu superato il programma di unificazione \"Principi e obiettivi del SED\" e la formulazione di un nuovo programma duro fino al VI Congresso nel 1963. In questo programma, il SED dichiar\u00f2 l'obiettivo del comunismo, definito come \"una societ\u00e0 in cui ogni lavoratore applica le sue capacit\u00e0 con il massimo beneficio del popolo\" secondo il principio marxista di \"da ognuno secondo le proprie capacit\u00e0, a ognuno secondo il proprio bisogno.\" Il SED ader\u00ec a questo obiettivo riformulando il suo programma nel 1976, in cui il partito si defin\u00ec come una \"alleanza volontaria di combattenti comunisti con idee simili\".\nI cambiamenti significativi iniziarono subito dopo la prima conferenza del partito nel gennaio 1949. Senza convocare un congresso e in attesa dell'approvazione dei delegati, fu avviato il processo di riorientamento staliniano del partito, compresa la criminalizzazione delle posizioni socialdemocratiche. Il SED si dichiar\u00f2 come un partito basato sul marxismo-leninismo e sul centralismo democratico, con la concezione del partito come fulcro dell'organizzazione e come avanguardia del proletariato. In precedenza, nella tredicesima sessione del Comitato esecutivo del partito nell'autunno del 1948, fu decisa l'istituzione di una Commissione centrale di controllo del partito e, nel gennaio 1949, l'introduzione del periodo di candidatura e la trasformazione del Segretariato centrale nel Politb\u00fcro; quest'ultimo prese le redini del partito e del processo di formazione del governo e una decisione della Segreteria del Politb\u00fcro del 17 ottobre 1949 illustr\u00f2:\nIl SED si concentr\u00f2 nei primi anni soprattutto sull'opzione di una riunificazione della Germania sotto il socialismo, obiettivi proposti che non furono mai raggiunti. Il fatto che il SED sia stato cos\u00ec infruttuoso nella sua politica sulla Germania \u00e8 dovuto principalmente alla sua leadership, contraria alla collaborazione con le altre zone di occupazione, e al non aver trovato degli interlocutori (nemmeno con il SPD). Persino il KPD nelle zone occidentali non era nelle condizioni di esprimersi e si dissoci\u00f2 dal SED nel gennaio 1949 e continu\u00f2 ad agire come un partito formalmente indipendente. Fallirono anche i tentativi di collaborazione con la Germania occidentale.\nNel dicembre del 1947, il I Congresso del popolo tedesco per l'unit\u00e0 e la pace si riun\u00ec a Berlino per la prima volta su iniziativa del SED, e fu visto come un organo contro la \"politica divisionista delle potenze occidentali imperialiste\". Tuttavia, solamente 664 delegati e ospiti presero parte nelle zone di occupazione occidentali, inclusi i quadri di partito del KPD (242 delegati) e del SPD (91 delegati). Nonostante la forte pressione, il CDU decise di non partecipare, ma invi\u00f2 in maniera informale alcuni suoi membri.\nSituazione politica.\nCome partito di massa, il SED rifletteva tutte le correnti della societ\u00e0, ma le idee non corrispondevano a quelle della parte influente dell'ex KPD e della potenza occupante sovietica. Pertanto, a causa della crescente leadership degli ex membri comunisti, fu impedita la formulazione di una nuova fondamentale concezione della democrazia e non furono abbandonate le repressioni staliniste, delle quali gli antifascisti tedeschi furono vittime. Qualsiasi tentativo di critica alla politica del SED veniva impedito anche grazie alla presenza della potenza occupante. Il forte attaccamento dei comunisti tedeschi al PCUS e l'influenza associata dell'Unione Sovietica su tutti i settori dell'attivit\u00e0 del partito si rivelarono disastrosi, culminando nell'incondizionata subordinazione degli interessi nazionali alle aspirazioni sovietiche. La preferenza della potenza occupante per gli ex funzionari comunisti, assieme alla diffamazione politica, aveva portato a tensioni e divisioni all'interno del SED.\nSituazione sociale.\nIn Germania, si verific\u00f2 la formazione di due stati che, sotto l'influenza del blocco occidentale (Repubblica Federale Tedesca) e di quello orientale (Repubblica Democratica Tedesca), divenne un teatro di contrapposizione tra i due blocchi durante la guerra fredda. Gli scontri tra LDPD, CDU e SED per quanto riguarda lo sviluppo dell'economia, la resistenza contro la riforma agraria e la nazionalizzazione, nonch\u00e9 le contraddizioni tra il mercato e l'economia pianificata caratterizzarono la situazione politica all'interno della zona di occupazione sovietica. A ci\u00f2 si aggiunsero inoltre varie forme di criminalit\u00e0 tra i colletti bianchi e numerosi casi di sabotaggio. Non bisogna trascurare il fatto che il SED utilizz\u00f2 deliberatamente i cosiddetti \"reati economici\" come strumento per criminalizzare il settore privato. A tal fine, fu istituita nel maggio 1948 la Commissione centrale per il controllo statale (\"Zentrale Kommission f\u00fcr Staatliche Kontrolle\", ZKK):\nRiforma del partito.\nAl fine di stabilizzare il potere politico influenzato dall'URSS, il SED vide necessaria una riforma del partito. Alla prima conferenza del gennaio 1949, fu riformato in maniera rigorosa secondo il modello del PCUS il principio del \"centralismo democratico\" in chiave stalinista con l'abbandono della neutralit\u00e0 ideologica in favore di un rigoroso materialismo, l'unico orientamento stalinista ad una \"visione scientifica del mondo\", e al controllo di tutte le tendenze socialdemocratiche. Furono esclusi dal SED circa 150 000 membri.\nQuesti processi furono accompagnati da persecuzioni, arresti, incriminazioni e condanne di ex socialdemocratici, funzionari operai, ex membri del KPO (gruppo d'opposizione del Partito Comunista) e del SAP (Partito Socialista dei Lavoratori della Germania) ed emigrati occidentali del partito comunista sotto la diretta supervisione della Commissione di controllo del partito e successivamente dagli organi della RDT (Stasi, Volkspolizei e la magistratura) e dalle forze staliniste del SED. Cos\u00ec, il Partito di Unit\u00e0 Socialista divenne il partito unico di stato della RDT mentre le altre parti del Fronte Nazionale ebbero soltanto un ruolo marginale.\nDopo che la nota di Stalin del marzo 1952 venne respinta dalle potenze occidentali rimandando quindi una possibile riunificazione della Germania, il II Congresso del SED, riunitosi dal 9 al 12 luglio 1952, decise la struttura del socialismo nella RDT comprendente:\nCollasso del SED.\nNel giorno del 40\u00ba anniversario della fondazione della RDT, il 7 ottobre 1989, fu rifondato illegalmente il vecchio Partito Socialista Democratico. Per tutto il restante mese di ottobre le proteste si diffusero per tutto il paese, inclusi Berlino Est e Lipsia. In uno speciale incontro del Politb\u00fcro del 18 ottobre, Honecker fu votato come segretario generale e fu sostituito da Egon Krenz, il leader numero due del partito. Krenz tent\u00f2 di ritrarre se stesso come riformatore, ma pochi credettero in lui. Egli fu maggiormente detestato, come lo stesso Honecker, dalla stragrande maggioranza della popolazione che ricordava che, solamente quattro mesi prima, egli si era recato in Cina a ringraziare il regime per la repressione in piazza Tienanmen. Krenz fece alcuni tentativi per adeguare la politica statale. Tuttavia, egli non poteva (o non voleva) soddisfare le crescenti richiesta del popolo per una maggiore libert\u00e0.\nUno dei tentativi del regime di arginare la marea divenne una campana a morto. Il 9 novembre, il Politb\u00fcro del SED elabor\u00f2 nuove regolamentazioni di viaggio, permettendo a chiunque volesse visitare la Germania Ovest di attraversare i confini della Germania Est con un permesso ufficiale. Tuttavia, nessuno disse al portavoce non ufficiale e capo del partito di Berlino Est G\u00fcnter Schabowski, che le regolamentazioni sarebbero entrate in vigore al pomeriggio seguente. Quando un giornalista domand\u00f2 da quando le norme sarebbero entrate in vigore, Schabowski presupponendo che fossero gi\u00e0 in vigore, rispose: \"Per quanto ne so - con effetto immediato, senza ritardi.\". Questo fu interpretato come una decisione di aprire il muro di Berlino. Migliaia di Berlinesi dell'Est si recarono al Muro, chiedendo di essere lasciati passare. Le guardie di confine, impreparati e decidendo non voler utilizzare la forza, li lasciarono transitare.\nLa caduta del muro di Berlino e la fine del partito.\nIl 18 ottobre 1989 il segretario generale del SED Erich Honecker si dimise sotto la pressione delle proteste per i diritti civili e della base del partito stesso. Fu sostituito da Egon Krenz, il quale non riusc\u00ec ad arrestare l'ormai inevitabile collasso dello Stato e del partito. Il 9 novembre, sotto la segreteria di Krenz, inizi\u00f2 lo smantellamento del muro di Berlino. Il 1\u00ba dicembre la \"Volkskammer\" (il parlamento della Germania Est) vot\u00f2 l'abrogazione della norma costituzionale che sanciva il ruolo guida della SED, mentre negli ultimi mesi del 1989 circa 900.000 membri lasciarono il partito. L'intero Politb\u00fcro del partito diede le dimissioni il 3 dicembre e i suoi membri furono espulsi dal comitato centrale, il quale a sua volta si dissolse, sostituito da un \"gruppo di lavoro\".\nIn un congresso straordinario tenutosi l'8 e il 9 dicembre l'avvocato Gregor Gysi fu eletto nuovo leader, affiancato dai vicesegretari Hans Modrow e Wolfgang Berghofer.\nIn una seconda sessione straordinaria del congresso tenutasi il 16-17 dicembre 1989, i delegati decisero di non dissolvere il partito, ma di riformarlo: da un lato non si intendeva abiurare completamente l'esperienza della Repubblica Democratica Tedesca, dall'altro si ammettevano per la prima volta gli errori e i crimini commessi durante il precedente regime, rifiutando in particolare lo stalinismo. Sotto la guida di Gysi il partito attravers\u00f2 un periodo di radicale riforma, decentralizzandosi e democratizzandosi al suo interno, per poi rinominarsi, il 4 febbraio 1990, Partito del Socialismo Democratico (PDS, in tedesco \"Partei des Demokratischen Sozialismus\"). Alcuni membri, in contrasto con la scelta di fondare il PDS, il 31 gennaio 1990 fondarono il Partito Comunista di Germania (KPD).\nSegretari generali del partito.\nLa SED fu fondata nel 1946 in seguito alla fusione, forzata dall'Unione Sovietica, fra i comunisti del KPD di Wilhelm Pieck e i socialisti dell'SPD di Otto Grotewohl. I due uomini politici divennero per statuto i due co-presidenti del partito, per assurgere poi rispettivamente alla carica di Presidente della Repubblica e di Primo ministro alla fondazione della RDT il 7 ottobre 1949. Con Pieck e Grotewohl impegnati negli incarichi istituzionali, per guidare il partito venne istituita la carica di Segretario Generale del Comitato Centrale (\"Erster Sekret\u00e4r des Zentralkomitees\", o \"Generalsekret\u00e4r des ZK\"). Costruendo il nuovo Stato intorno alla SED, il suo Segretario divenne il detentore dell'effettivo potere politico supremo, mentre la carica di presidente del partito fu abolita nel 1954. A confermare anche a livello legale l'assoluto predominio del Segretario, gli fu sempre riservata la presidenza del Consiglio Nazionale della Difesa.\nPer traghettare la SED dopo lo scioglimento del Comitato Centrale fu nominato Gregor Gysi come presidente del partito, ma quest'ultimo diede le dimissioni gi\u00e0 il 17 dicembre, avviando una gestione transitoria sfociata nella trasformazione del partito nel PDS il 4 febbraio."}
{"id": "209362", "revid": "1271762", "url": "https://it.wikipedia.org/wiki?curid=209362", "title": "Pontificia Universit\u00e0 della Santa Croce", "text": "La Pontificia Universit\u00e0 della Santa Croce (Latino: \"Pontificia Universitas Sanctae Crucis / PUSC\") \u00e8 un'universit\u00e0 pontificia con sede in Roma. \u00c8 stata eretta formalmente con decreto del 9 gennaio 1990, venendo affidata alla Prelatura della Santa Croce e Opus Dei: il suo gran cancelliere \u00e8 il prelato dell'Opus Dei.\nStoria.\nLa Pontificia Universit\u00e0 della Santa Croce nacque su iniziativa di Josemar\u00eda Escriv\u00e1 de Balaguer per istituire a Roma un centro universitario di ricerca e formazione nelle scienze ecclesiastiche. Il suo successore alla guida dell'Opus Dei, \u00c1lvaro del Portillo, ottenendo le necessarie approvazioni della Santa Sede, port\u00f2 a termine quel desiderio dall'anno accademico 1984/85 con l'apertura del Centro accademico romano della Santa Croce, mentre nel 1986 fu inaugurato l'Istituto superiore di scienze religiose afferente alla facolt\u00e0 di teologia. Il 9 gennaio 1990, tramite decreto della Congregazione per l'educazione cattolica, l'allora Centro accademico romano della Santa Croce si trasform\u00f2 in Ateneo romano della Santa Croce, mentre il 15 luglio 1998 divent\u00f2 Pontificia Universit\u00e0 della Santa Croce.\nStruttura.\nL'universit\u00e0 \u00e8 costituita dalle facolt\u00e0 di: \nL'ateneo ha sede a Roma nella piazza di Sant'Apollinare, nel palazzo dell'ex Collegio Germanico-Ungarico, mentre la biblioteca si trova in via dei Farnesi.\nEditoria.\nLe pubblicazioni dell'universit\u00e0 sono edite dalla casa editrice Edizioni Santa Croce, meglio conosciuta con gli acronimi ESC o EDUSC."}
{"id": "209372", "revid": "92723", "url": "https://it.wikipedia.org/wiki?curid=209372", "title": "Archiginnasio di Bologna", "text": "LArchiginnasio di Bologna \u00e8 uno dei palazzi pi\u00f9 significativi della citt\u00e0 di Bologna: ubicato nel cuore del centro storico, fu sede dell'antica Universit\u00e0 ed \u00e8 ora sede della Biblioteca Comunale dell'Archiginnasio. \u00c8 uno degli edifici pi\u00f9 importanti di Bologna, costruito dall'architetto Antonio Morandi detto \"il Terribilia\".\nIl palazzo.\nLa costruzione dell'Archiginnasio data dal XVI secolo, quando l'area di Piazza Maggiore fu drasticamente ristrutturata per volere papale: negli stessi anni fu costruita tra l'altro anche la fontana del Nettuno.\nLa realizzazione dell'Archiginnasio fu commissionata da papa Pio IV per mezzo del cardinale legato Carlo Borromeo e del suo vice Pier Donato Cesi che assegnarono il progetto ad Antonio Morandi (detto il Terribilia), il quale termin\u00f2 il lavoro di costruzione tra il 1562 e il 1563. Obiettivo del progetto era la realizzazione di un luogo unitario dove svolgere gli insegnamenti universitari relativi alle diverse discipline, prima di allora dispersi tra sedi e luoghi diversi.\nL'Archiginnasio rimase sede dello \"Studium\" bolognese dall'anno della propria inaugurazione (1563) fino al 1803.\nIl palazzo \u00e8 strutturato su due piani con porticata anteriore e cortile centrale a doppio ordine di logge. Al centro del cortile, di fronte all'ingresso, si trova la \"Cappella di Santa Maria dei Bulgari\", che deve il suo nome a una chiesa che sorgeva in \"curia Bulgari\", cio\u00e8 presso le case del celebre giurista Bulgaro (XII secolo).\nTra le emergenze storiche principali si annovera il teatro anatomico (che fu costruito su progetto di Antonio Levanti nel 1637). Questo era una sala dedicata allo studio dell'anatomia a forma di anfiteatro, costruita in legno d'abete, soffitto a cassettoni, e decorata con statue, restaurata nel secondo dopoguerra dopo che i bombardamenti alleati del 1944 l'avevano pesantemente danneggiata. \u00c8 caratterizzato da una cattedra, dove sedeva il professore, sovrastata da un baldacchino retto da due statue di uomini nudi e privati della pelle, detti \"gli spellati\", opera settecentesca di Ercole Lelli. Le numerose statue che decorano le pareti rappresentano medici dell'antichit\u00e0 e della contemporaneit\u00e0, in busto se ritenuti figure minori, a figura intera se considerati eminenti luminari. Le due statue principali, alla destra dell'entrata, raffigurano Ippocrate e Galeno, rispettivamente il pi\u00f9 importante medico greco e il pi\u00f9 importante medico romano. Una statua interessante, sulla parete opposta alla cattedra, raffigura un medico che regge in mano un naso: si tratta del bolognese Gaspare Tagliacozzi, considerato il precursore della rinoplastica.\nAl piano superiore del palazzo sono collocate anche le antiche sale di studio dei \"Legisti\" (diritto civile e diritto canonico) e degli \"Artisti\" (filosofia, medicina, matematica, scienze fisiche e naturali). Le rispettive aule magne sono la Sala dello Stabat Mater e la Sala di Lettura dell'odierna Biblioteca Comunale. La Sala dello Stabat Mater venne cos\u00ec chiamata a ricordo della prima esecuzione nazionale dell'omonima opera di Gioachino Rossini tenutavi il 18 marzo 1842 con la direzione di Gaetano Donizetti. Sia i legisti che gli artisti disponevano di dieci aule, ma quelle dei legisti erano tutte disposte lungo il corridoio principale.\nA testimonianza della lunga storia universitaria del palazzo \u00e8 rimasto il pi\u00f9 vasto complesso araldico murale al mondo, composto attualmente da circa 6000 (in origine erano oltre 7000) stemmi studenteschi e iscrizioni in onore dei professori. Il complesso fortunatamente si salv\u00f2 dalla distruzione ingiunta dal governo repubblicano nel 1797 e dai bombardamenti della seconda guerra mondiale.\nL'edificio cess\u00f2 la sua funzione universitaria nel 1803. A partire dal 1838 \u00e8 sede della Biblioteca Comunale dell'Archiginnasio, la pi\u00f9 grande dell'Emilia-Romagna, che conserva importanti testi nelle discipline storiche, filosofiche, politiche, letterarie, artistiche, biografiche e bibliografiche ed una sviluppata sezione dedicata alla cultura bolognese. Tra l'altro, la biblioteca conserva circa 35.000 manoscritti ed incunaboli."}
{"id": "209375", "revid": "485987", "url": "https://it.wikipedia.org/wiki?curid=209375", "title": "...And You Will Know Us by the Trail of Dead", "text": "...And You Will Know Us by the Trail of Dead, spesso abbreviato in Trail of Dead, \u00e8 un gruppo indie rock, conosciuto soprattutto per le loro intensissime \"performance live\" che terminano sempre (o quasi) con la distruzione totale dell'intera strumentazione. La band prende nome da un antico canto rituale Maya.\nIl nucleo creativo del gruppo \u00e8 composto da Conrad Keely e Jason Reece che si alternano fra batteria, chitarra e voce, sia su disco che dal vivo.\nStoria del gruppo.\nConrad e Jason si incontrarono alle Hawaii nel 1993, ma il progetto prese il largo solo dopo qualche anno a Austin, nel Texas, quando Neil Busch e Kevin Allen si aggiunsero alla formazione.\nNel 1998 venne pubblicato il primo album \"omonimo\", e nel 1999 \"Madonna\". Dopo il passaggio alla Interscope usc\u00ec \"Source Tags &amp; Codes\" (2002), il loro album pi\u00f9 noto, il quale ricevette uno dei rari punteggi perfetti (10/10) dalla webzine Pitchfork.\nIn questo periodo la band venne paragonata a nomi importanti quali Sonic Youth e My Bloody Valentine. A fare da preludio all'uscita dell'album successivo fu \"The Secret of Elena's Tomb\", un EP di cinque tracce, che inizi\u00f2 il passaggio verso un rock pi\u00f9 maturo. In \"Worlds Apart\" del 2005 vengono ridotte le parti shoegaze e noise dando spazio a un \"songwriting\" d'impatto pi\u00f9 epico sull'esempio di \"Mellon Collie and the Infinite Sadness\" degli Smashing Pumpkins. Nello stesso anno Neil Busch abbandon\u00f2 il gruppo per problemi di salute, lasciando il posto a Danny Wood."}
{"id": "209376", "revid": "125926929", "url": "https://it.wikipedia.org/wiki?curid=209376", "title": "Cinema italiano", "text": "Il cinema italiano \u00e8 attivo sin dall'epoca dei fratelli Lumi\u00e8re. I primi filmati risalgono al 1896 e sono stati realizzati nelle principali citt\u00e0 della penisola. Questi brevi esperimenti incontrano subito la curiosit\u00e0 del ceto popolare incoraggiando gli operatori a produrre nuove pellicole fino a porre le basi per la nascita di una vera industria cinematografica. Nei primi anni del novecento si sviluppa il cinema muto che avr\u00e0 il merito di portare alla ribalta numerosi divi italiani e che trover\u00e0 una battuta d'arresto alla fine della prima guerra mondiale.\nNegli anni trenta, con l'avvento del sonoro e la nascita di Cinecitt\u00e0, il cinema italiano vive nuove fasi produttive, sotto il controllo politico e finanziario del regime fascista. Una nuova stagione si compie alla fine della seconda guerra mondiale con la nascita del cinema neorealista che raggiunge per tutto il dopoguerra un vasto consenso di pubblico e critica. Dalla met\u00e0 degli anni cinquanta fino alla fine degli anni settanta, grazie al cinema d'autore, alla commedia all'italiana ed a molti altri generi, il cinema italiano raggiunge una posizione di grande prestigio sia nazionale che estera. A partire dagli anni ottanta, a causa di molteplici fattori, la produzione italiana attraversa una profonda crisi che non ha impedito la realizzazione di pellicole di qualit\u00e0, premiate ed apprezzate in tutto il mondo.\nGli inizi (1896-1909).\nI primi documentari.\nI primi fotogrammi impressi su pellicola e prodotti in Italia sono documentari della durata di pochi minuti dedicati a regnanti, imperatori, papi e a scorci di alcune citt\u00e0. Il primo operatore di rilevanza storica \u00e8 Vittorio Calcina, autore di cortometraggi sia in forma documentaria che a soggetto. Tra le sue \"vedute\" pi\u00f9 celebri va ricordata la ripresa della visita a Monza di re Umberto I e della regina Margherita di Savoia, girata su commissione per conto dei fratelli Lumi\u00e8re. Suo \u00e8 anche il pi\u00f9 antico documentario italiano tuttora visibile: \"Sua Santit\u00e0 papa Leone XIII\" (1896), una breve inquadratura di papa Leone XIII nei Giardini Vaticani.\nIn poco tempo altri pionieri si fanno strada. A mettersi in luce \u00e8 il regista e inventore Filoteo Alberini, che gi\u00e0 a partire dal 1895 perfeziona un apparecchio di ripresa non dissimile da quello dei Lumi\u00e8re. Sono attivi anche Italo Pacchioni, Arturo Ambrosio, Giovanni Vitrotti e Roberto Omegna.\nIl successo di questi \"quadri in movimento\" \u00e8 immediato. Il cinematografo affascina per la sua capacit\u00e0 di mostrare con inedita precisione realt\u00e0 geografiche lontane e, viceversa, di immortalare momenti quotidiani senza storia. Vengono ripresi eventi sportivi, avvenimenti locali, intensi traffici stradali, l'arrivo di un treno, visite di personaggi famosi, ma anche disastri e calamit\u00e0 naturali.\nPer dare una sommaria idea del tipo di riprese effettuate, alcuni quadri del tempo riportano i seguenti titoli: \"Arrivo del treno alla Stazione di Milano\" (1896), \"La battaglia di neve\" (1896), \"la gabbia dei matti\" (1896), \"Ballo in famiglia\" (1896), \"Il finto storpio al Castello Sforzesco\" (1896) e \"La Fiera di Porta Genova\" (1898), tutti girati da Italo Pacchioni, anch'egli inventore di una macchina da presa con effetto stereoscopico conservata presso la Cineteca Italiana di Milano.\nSe la risposta delle classi popolari \u00e8 entusiasta, la novit\u00e0 tecnologica sar\u00e0 trattata con riserva dalla stampa e da una parte del mondo intellettuale. Nonostante le iniziali diffidenze, nell'arco di soli due anni il cinema scala le gerarchie della societ\u00e0 incuriosendo le classi pi\u00f9 abbienti. Il 28 gennaio 1897 i principi Vittorio Emanuele e Elena di Montenegro assistono a una proiezione organizzata da Vittorio Calcina, in una sala di Palazzo Pitti a Firenze. Decisi a sperimentare il nuovo mezzo, si lasceranno riprendere in \"S.A.R. il Principe di Napoli e la Principessa Elena visitano il battistero di S. Giovanni a Firenze\" e il giorno del loro matrimonio in \"Dimostrazione popolare alle LL. AA. i Principi sposi (al Pantheon - Roma)\".\nCinema ambulanti e nascita dell'industria cinematografica.\nNei primi anni del XX secolo si sviluppa in tutta Italia il fenomeno dei cinema ambulanti che provvedono all'alfabetizzazione del mezzo visivo. Tale innovativa forma di spettacolo esaurisce, in breve tempo, una quantit\u00e0 di attrazioni ottiche (lanterne magiche, cineografi, stereoscopi, panorami, diorami...) che avevano alimentato l'immaginazione europea e favorito la circolazione di un comune mercato delle immagini.\nIl nascente cinema italiano, dunque, resta ancora legato ai tradizionali spettacoli della commedia dell'arte o a quelli propri del folclore circense. Le proiezioni pubbliche avvengono nelle strade, nei caff\u00e8 o nei teatri di variet\u00e0 alla presenza di un imbonitore che ha il compito di promuovere e arricchire la storia.\nTra il 1903 e il 1909 il cinema ambulante, sino ad allora considerato alla stregua di un fenomeno da baraccone, prende consistenza assumendo i caratteri di un'autentica industria. Centinaia di case di produzione sorgono in tutto il paese: Cines, Milano Film, Itala Film, Caesar Film, Societ\u00e0 Anonima Ambrosio, Partenope Film, Pasquali Film, Lucarelli Film, e innumerevoli altre sigle, destinate a durare il tempo della lavorazione di un film. Contemporaneamente si organizza nei centri urbani una rete sempre pi\u00f9 capillare di sale cinematografiche (il Cinema Lumi\u00e8re di Pisa inizia le proiezioni gi\u00e0 nel 1899, il Cinema Sivori di Genova addirittura dal 1896). Questa trasformazione porter\u00e0 alla produzione dei film a soggetto, che per gran parte del periodo muto affiancheranno il documentario fino a sostituirlo quasi completamente all'inizio della Prima guerra mondiale.\nLa scoperta delle potenzialit\u00e0 spettacolari del mezzo cinematografico favorisce lo sviluppo di un cinema di grandi ambizioni, capace di inglobare tutte le suggestioni culturali e storiche del paese. La formazione scolastica \u00e8 fonte inesauribile di idee e spunti facilmente assimilabili non solo da un pubblico colto ma anche da quello popolare. Decine di personaggi incontrati sui libri di testo fanno il loro ingresso sul grande schermo: il conte di Montecristo, Giordano Bruno, Giuditta e Oloferne, Francesca da Rimini, Lorenzino de' Medici, Rigoletto, il Conte Ugolino e altri ancora. Dal punto di vista iconografico i riferimenti principali sono i grandi artisti rinascimentali e neoclassici, nonch\u00e9 i simbolisti e le illustrazioni popolari.\nNel 1905 la Cines inaugura il genere del film storico, che negli anni dieci dar\u00e0 larga fortuna a molti cineasti italiani. Questa contingenza porter\u00e0 alla nascita di uno dei primi film a soggetto recante il titolo \"La presa di Roma\" (1905), della durata di dieci minuti e realizzato da Filoteo Alberini. L'operatore impiega per la prima volta attori di provenienza teatrale, sfruttando l'argomento storico in chiave divulgativa e pedagogica. Il film, assimilando la lezione manzoniana di rendere verosimile la finzione storica, ricostruisce la presa di Roma del 20 settembre 1870, con annesse le notorie vicende della Breccia di Porta Pia.\nIl periodo aureo (1910-1919).\nNei primi anni dieci l'industria cinematografica italiana conosce un rapido sviluppo. Nel 1912, l'anno della massima espansione, vengono prodotti a Torino 569 film, a Roma 420 ed a Milano 120. Nei tre anni che precedono la Prima guerra mondiale, mentre la produzione si consolida, vengono esportati in tutto il mondo film mitologici, comici e drammatici. Nel frattempo, in ambito attoriale, nasce il fenomeno del divismo che per alcuni anni conoscer\u00e0 un successo inarrestabile. Con la fine del decennio Roma si impone definitivamente come principale centro produttivo; tale rester\u00e0, nonostante le crisi che periodicamente scuoteranno l'industria, fino ai nostri giorni.\nI kolossal storici.\nNel momento di massimo accrescimento produttivo, il genere storico perde il suo carattere pedagogico e illustrativo a favore di quello pi\u00f9 spettacolare. I kolossal presentati nei primi anni del novecento mostrano tutte le ambizioni dell'Italia giolittiana che celebra sul grande schermo avvenimenti dell'antichit\u00e0, con aspirazioni proprie di una potenza internazionale. Prima ancora dell'avvento del fascismo, questi film rievocano i trionfi degli antichi imperi romani, di cui si rivendica con orgoglio la discendenza culturale. La conquista della Libia segna l'avvicinamento definitivo tra il sostrato nazionalista di questi film e la politica imperialista.\nGli archetipi del filone sono \"Gli ultimi giorni di Pompei\" (1908), di Arturo Ambrosio e Luigi Maggi e \"Nerone\" (1909), dello stesso Maggi e Arrigo Frusta. Quest'ultima pellicola si ispira all'opera di Pietro Cossa che si rif\u00e0 iconograficamente alle acqueforti di Bartolomeo Pinelli, al neoclassicismo e allo spettacolo \"Nero, or the Destruction of Rome\" rappresentato dal circo Barnum. Seguono \"Marin Faliero, doge di Venezia\" (1909), di Giuseppe De Liguoro, \"Otello\" (1909), di Yambo e \"Odissea\" (1911), di Bertolini, Padovan e De Liguoro. \"L'Inferno\" (1911), prima ancora che un adattamento della cantica dantesca, \u00e8 una traduzione cinematografica delle incisioni di Gustave Dor\u00e9 che sperimenta l'integrazione tra effetti ottici e azione scenica, mentre \"Gli ultimi giorni di Pompei\" (1913), di Mario Caserini, ricorre a innovativi effetti speciali.\nIl primo regista a sfruttare pienamente questo enorme apparato spettacolare \u00e8 Enrico Guazzoni, gi\u00e0 pittore e scenografo di fama. Nel suo \"Quo vadis?\" (1913) i personaggi e lo spazio scenico creano rapporti finora inediti, esaltando la dialettica tra individuo e massa che sar\u00e0 al centro dei futuri film storici. La storia rimane sullo sfondo, mentre in primo piano si agitano drammi personali derivanti dal melodramma. Il successo internazionale del film segna la maturazione del genere e permette a Guazzoni di realizzare film sempre pi\u00f9 spettacolari come \"Cajus Julius Caesar\" (1913) e \"Marcantonio e Cleopatra\" (1913). Dopo Guazzoni vengono Emilio Ghione, Febo Mari, Carmine Gallone, Giulio Antamoro e tanti altri che contribuiscono all'espansione del genere.\nGiovanni Pastrone \u00e8 il regista pi\u00f9 interessato alla ricerca di soluzioni scenografiche inedite. Gi\u00e0 in \"La caduta di Troia\" (1911) sperimenta originali costruzioni prospettiche, ma \u00e8 con il titanico \"Cabiria\" (1914) che la sua filmografia e l'intero genere raggiungono l'apice. Concepito come un autentico film-evento (anche grazie alla collaborazione di Gabriele D'Annunzio), la pellicola colpisce il pubblico per la sua ambizione, supportata da finanziamenti e costi produttivi senza precedenti. Le innovazioni tecniche (tra cui l'uso dei carrelli e del primo piano), la complessit\u00e0 della trama, l'uso espressivo del trucco, dell'illuminazione e l'opulenza scenografica contribuiscono alla sua fama di \"oggetto d'arte\" capace di superare i limiti del mezzo cinematografico. Negli anni a venire, pellicole come \"Intolerance\" (1916) di David W. Griffith o \"Metropolis\" (1927) di Fritz Lang saranno debitrici del film di Pastrone.\nDopo il grande successo di \"Cabiria\", con il mutare dei gusti del pubblico e le prime avvisaglie della crisi industriale, il genere comincia a mostrare segni di stanchezza. Il progetto di Pastrone di adattare la \"Bibbia\" con migliaia di comparse resta irrealizzato. Il \"Christus\" (1916) di Antamoro e \"La Gerusalemme liberata\" (1918) di Guazzoni restano notevoli per la complessit\u00e0 iconografica ma non offrono novit\u00e0 sostanziali. Nonostante sporadici tentativi di riallacciarsi al \"grandeur\" del passato, il filone dei kolossal storici si interrompe all'inizio degli anni venti.\nIl protogiallo.\nSebbene vi fosse un malcelato pregiudizio morale rispetto alle tematiche giallo-poliziesche, nel primo e secondo decennio del Novecento nasce una prolifica produzione cinematografica volta a contenuti investigativi e del mistero, supportata da una letteratura italiana e straniera ben assortita che ne favor\u00ecsce la trasposizione in pellicola. Ci\u00f2 che pi\u00f9 tardi avrebbe assunto la sintesi del giallo italiano, nei fatti, viene prodotto e distribuito gi\u00e0 dopo i primi vagiti della settima arte in Italia. Le case di produzione pi\u00f9 prolifiche negli anni 10 saranno la Cines, la S.A. Ambrosio, la Itala Film, la Aquila Films, la Milano Films e molte altre, mentre titoli come \"Il delitto del magistrato\" (1907), \"Il cadavere misterioso\" (1908), \"Il piccolo Sherlock Holmes\" (1909), \"L'abisso\" (1910) e \"Alibi atroce\" (1910), solo per citarne alcuni, fanno breccia nell'immaginario dei primi fruitori del cinematografo che ne reclamano, ottenendola, una maggiore offerta. Il consenso popolare \u00e8 notevole al punto d'incoraggiare la manifattura cinematografica ad investire ulteriori risorse produttive, giacch\u00e9 tali pellicole sono distribuite anche sul mercato francese ed anglosassone. Cos\u00ec registi tra i pi\u00f9 prolifici in quest'ambito come Oreste Mentasti, Luigi Maggi, Arrigo Frusta e Ubaldo Maria Del Colle, insieme a molti altri meno noti, dirigono parecchie decine di film dove elementi narrativi classici del \"protogiallo\" muto (mistero, reato, indagine investigativa e colpo di scena finale) costituiscono gli aspetti strutturali della rappresentazione cinematografica.\nElvira Notari, prima regista in assoluto in Italia e una delle prime della storia del cinema mondiale, dirige \"Carmela, la sartina di Montesanto\" (1916), mentre a Palermo, la Lucarelli Film produrr\u00e0 \"La cassaforte n. 8\" (1914) e \"Ipnotismo\" (1914), la Azzurri Film \"La regina della notte\" (1915) e la Lumen Film \"Il romanzo fantastico del Dr. Mercanton o il giustiziere invisibile\" (1915) e \"Profumo mortale\" (1915), tutte pellicole ascrivibili al \"protogiallo\" che si moltiplicheranno nei decenni successivi, divenendo propedeutiche alla successiva nascita del giallo all'italiana.\nIl divismo.\nTra il 1913 e il 1920 si assiste all'ascesa, allo sviluppo e al declino del fenomeno del divismo cinematografico, nato con l'uscita di \"Ma l'amor mio non muore\" (1913), di Mario Caserini. Il film ha un successo di pubblico enorme e codifica l'impostazione e l'estetica del divismo femminile. La recitazione di Lyda Borelli esercita una grandissima influenza per tutto il decennio e contribuisce a rinnovare l'immaginario romantico con influenze melodrammatiche, decadenti e simboliste.\nFrancesca Bertini \u00e8, dopo Lyda Borelli, la seconda grande diva del cinema italiano. Dotata di una maggiore versatilit\u00e0 rispetto alle dive contemporanee, passa dalla commedia al dramma passionale ricoprendo vari ruoli sociali e comunicando con efficacia un'ampia gamma di sentimenti. In \"Assunta Spina\" (1915), di Gustavo Serena si allontana dalle influenze liberty per avvicinarsi a una recitazione pi\u00f9 naturalistica che ne favorisce la forza espressiva.\nNel giro di pochi anni si affermano: Eleonora Duse, Pina Menichelli, Rina De Liguoro, Leda Gys, Hesperia, Vittoria Lepanto, Mary Cleo Tarlarini ed Italia Almirante Manzini. Film come \"Fior di male\" (1914), di Carmine Gallone, \"Il fuoco\" (1915), di Giovanni Pastrone, \"Rapsodia satanica\" (1917), di Nino Oxilia e \"Cenere\" (1917), di Febo Mari, arrivano a modificare il costume nazionale, imponendo canoni di bellezza, modelli di comportamento e oggetti del desiderio. Questi modelli, fortemente stilizzati secondo le tendenze culturali e artistiche dell'epoca, si allontanano dal naturalismo a favore della recitazione melodrammatica, del gesto pittorico e della posa teatrale; il tutto favorito dall'impiego incessante del primo piano che amplifica ulteriormente il bagaglio espressivo dell'attrice.\nNonostante la diversit\u00e0 delle interpreti e dei film, il modello femminile che emerge dal cinema di questo periodo \u00e8 sostanzialmente riconducibile al modello melodrammatico, anche se contaminato dal decadentismo dannunziano e dalle teorie di Lombroso: \u00abora innocenti e pure, ora deliranti e in preda al \"d\u00e9reglement de tous les sens\", ora madri dolcissime a cui viene negata la maternit\u00e0, ora donne capaci di amare oltre la stessa morte\u00bb. Soltanto negli anni venti, con la crisi produttiva e il tramonto delle dive, sar\u00e0 possibile l'emergere di una figura femminile pi\u00f9 realistica, priva dell'aura divina e pi\u00f9 accessibile allo spettatore.\nNel medesimo lasso di tempo, il fenomeno del divismo si sviluppa anche sul fronte maschile, in virt\u00f9 dell'affermazione di svariati attori teatrali, che, in molti dei casi, fungevano contemporaneamente anche da registi delle pellicole che li vedevano protagonisti: Amleto Novelli, Ermete Novelli, Alberto Capozzi, Luigi Maggi, Emilio Ghione, Ermete Zacconi, Febo Mari, Ubaldo Maria Del Colle, Carlo Campogalliani e Mario Bonnard. Si ricorda, infine, la figura di Bartolomeo Pagano, un ex camallo del porto di Genova, salito alla ribalta per le numerose interpretazioni in vari kolossal del momento, tra cui il gi\u00e0 citato \"Cabiria\" (1914).\nLe comiche.\nNonostante un discreto successo nel primo decennio del secolo, le comiche mute non sono mai diventate un genere di rilievo. Il tratto rilevante di questa produzione, che conta centinaia di film (quasi tutti cortometraggi), \u00e8 la capacit\u00e0 di assimilare varie forme di spettacolo popolare, dal teatro di piazza al \"vaudeville\". Costruiti attorno a esili trame con spunti umoristici e catastrofici, questi brevi film fungono da semplice accompagnamento a pellicole pi\u00f9 ambiziose.\nIl comico di maggior successo in Italia \u00e8 Andr\u00e9 Deed, pi\u00f9 noto come Cretinetti, protagonista di innumerevoli corti per la Itala Film. Il suo successo apre la strada a Marcel Fabre (Robinet), Ernesto Vaser (Fricot) e tanti altri. L'unico attore di una certa sostanza \u00e8 per\u00f2 Ferdinand Guillaume, che diverr\u00e0 famoso con il nome d'arte di Polidor.\nL'interesse storico di questi film sta nella loro capacit\u00e0 di rivelare le aspirazioni e le paure di una societ\u00e0 piccolo-borghese divisa tra il desiderio di affermazione e le incertezze del presente. \u00c8 significativo che i protagonisti delle comiche italiane non si pongano mai in aperto contrasto con la societ\u00e0 n\u00e9 incarnino desideri di rivalsa sociale (come accade per esempio con Charlie Chaplin), ma cerchino piuttosto di integrarsi in un mondo fortemente desiderato.\nIl cinema futurista.\nAnche se in modo marginale, l'avanguardia futurista ha effetti sul cinema del periodo e soprattutto ne \u00e8 influenzata. Con il suo interesse per la rapidit\u00e0 e la violenza espressiva, il futurismo trova nel cinema un'arte giovane, meno compromessa con la retorica passatista e soprattutto aperta ai futuri sviluppi tecnologici. Nel Manifesto della cinematografia futurista (1916) Filippo Tommaso Marinetti, Bruno Corra, Emilio Settimelli, Arnaldo Ginna e Giacomo Balla descrivono il cinema come l'arte capace di sintetizzare tutte le tendenze sperimentali dell'epoca. Cos\u00ec facendo, rivendicano l'uso di \"drammi di oggetti\", \"sinfonie di linee e colori\" e \"giochi delle proporzioni\" per superare i limiti del naturalismo ottocentesco. Il cinema che auspicano \u00e8 \"antigrazioso, deformatore, impressionista, sintetico, dinamico, parolibero\".\nAl di l\u00e0 della dichiarazione d'intenti, il futurismo non riuscir\u00e0 a far proprio il nuovo mezzo di espressione, n\u00e9 sar\u00e0 in grado di lasciare un segno duraturo nella sua evoluzione. L'influenza opera piuttosto in senso contrario: sar\u00e0 il cinema a condizionare la produzione artistica del movimento, con il montaggio dei materiali pi\u00f9 disparati, i primi piani e i dettagli, il taglio eccentrico delle immagini, l'uso di didascalie, stacchi e dissolvenze.\nI film riconducibili al movimento sono pochissimi. Oltre a quelli astratti dipinti su pellicola da Bruno Corra e Arnaldo Ginna, andati perduti, le opere pi\u00f9 significative sono soltanto due. La prima, \"Vita futurista\" (1916), di Arnaldo Ginna, \u00e8 una sorta di verifica pratica delle tesi esposte nel \"Manifesto\": ironico e intenzionalmente provocatorio, il film ricorre a numerosi effetti speciali (parti colorate a mano, viraggi, inquadrature eccentriche, montaggio anti-naturalistico) per stimolare le reazioni emotive dello spettatore. La seconda, \"Tha\u00efs\" (1917), di Anton Giulio Bragaglia, nasce sulla base del trattato estetico \"Fotodinamismo futurista\" (1911), redatto dello stesso autore. La pellicola, costruita attorno a una vicenda melodrammatica e decadente, rivela in realt\u00e0 molteplici influenze artistiche diverse dal futurismo marinettiano; le scenografie secessioniste, l'arredamento liberty, e i momenti astratti e surreali contribuiscono a creare un forte sincretismo formale. Nello stesso periodo Bragaglia realizza altre opere come \"Perfido incanto\", \"Il mio cadavere\" e il cortometraggio \"Dramma nell'Olimpo\", tutte andate perdute.\nLa grande crisi e l'avvento del sonoro (1920-1930).\nCon la fine della Grande guerra il cinema italiano attraversa un periodo di crisi dovuto a molti fattori: disorganizzazione produttiva, aumento dei costi, arretratezza tecnologica, perdita dei mercati esteri e incapacit\u00e0 di far fronte alla concorrenza internazionale, in particolare quella hollywoodiana. Tra le cause principali va segnalata la mancanza di un ricambio generazionale con una produzione ancora dominata da autori e produttori di formazione letteraria, incapaci di far fronte alle sfide della modernit\u00e0. La prima met\u00e0 degli anni venti segna un netto riflusso produttivo: dai 350 film prodotti nel 1921 si passa ai 60 del 1924.\nLetteratura e teatro sono ancora le fonti narrative privilegiate. Resistono i feuilleton, perlopi\u00f9 ripresi da testi classici o popolari e diretti da specialisti come Roberto Roberti ed i kolossal religiosi di Giulio Antamoro. Sulla scorta dell'ultima generazione di dive, si diffonde un cinema sentimentale al femminile, incentrato su figure ai margini della societ\u00e0 che, invece di lottare per emanciparsi (come accade nel contemporaneo cinema hollywoodiano), attraversano un autentico calvario allo scopo di preservare la propria virt\u00f9. La protesta e la ribellione da parte delle protagoniste femminili sono fuori discussione. \u00c8 un cinema fortemente conservatore, legato a regole sociali sconvolte dalla guerra e in via di dissoluzione in tutta Europa. Un caso esemplare \u00e8 quello di \"La storia di una donna\" (1920), di Eugenio Perego, che usa una costruzione narrativa originale per proporre con toni melodrammatici una morale ottocentesca. Un filone particolare \u00e8 quello di ambientazione verista, grazie all'opera della prima regista donna del cinema italiano, Elvira Notari, che dirige numerosi film influenzati dal teatro popolare e tratti da famose sceneggiate, canzoni napoletane, romanzi d'appendice oppure ispirati a fatti di cronaca. Altra pellicola di ambientazione verista \u00e8 \"Sperduti nel buio\" (1914), del regista siciliano Nino Martoglio, considerata da certa critica come un primo esempio di cinema neorealista.\nIn realt\u00e0 la produzione italiana di questo periodo \u00e8 marginale e il mercato \u00e8 dominato dai film hollywoodiani. L'unico produttore capace di adeguarsi alla situazione \u00e8 Stefano Pittaluga, destinato a esercitare un controllo quasi assoluto sui film italiani fino agli anni trenta. Tra i registi in grado di misurarsi con le produzioni europee troviamo Lucio D'Ambra, Carmine Gallone e soprattutto Augusto Genina. Realizzatore versatile e attento ai gusti del pubblico, Genina si dedica con facilit\u00e0 alla commedia brillante, ai melodrammi e ai film d'avventura, ottenendo spesso grandi successi al botteghino. Dalla seconda met\u00e0 degli anni trenta prester\u00e0 la sua regia a specifici film bellici, voluti e organizzati dalla propaganda fascista.\nSi dovr\u00e0 aspettare la fine del decennio per trovare pellicole di maggior respiro. In questo periodo un gruppo di intellettuali vicini al quindicinale \"cinematografo\" e guidati da Alessandro Blasetti lancia un programma semplice quanto ambizioso. Consapevoli dell'arretratezza culturale italiana, decidono di rompere ogni legame con la tradizione precedente attraverso una riscoperta del mondo contadino, fino ad allora praticamente assente nel cinema italiano. \"Sole\" (1929) di Alessandro Blasetti mostra l'evidente influenza delle avanguardie sovietiche e tedesche nel tentativo di rinnovare la cinematografia italiana in accordo con gli interessi del regime fascista. \"Rotaie\" (1930) di Mario Camerini fonde il genere tradizionale della commedia con il kammerspiel e il film realista, rivelando l'abilit\u00e0 del regista nel tratteggiare i caratteri della media borghesia.\nPur non essendo paragonabili ai risultati pi\u00f9 alti del cinema internazionale del periodo, i lavori di Alessandro Blasetti e Mario Camerini testimoniano un avvenuto passaggio generazionale tra i registi e gli intellettuali italiani, e soprattutto un'emancipazione dai modelli letterari e un avvicinamento ai gusti del pubblico.\nNella prima met\u00e0 degli anni trenta, il mercato cinematografico mondiale attraversa un vero e proprio sconvolgimento provocato dall'avvento del sonoro. Lo scetticismo iniziale nei confronti del nuovo mezzo coinvolge produttori e cineasti di molti paesi, restii fin da subito a cimentarsi con la relativa ideazione. Tale invenzione stravolge le regole della grammatica cinematografica e viene vista come una minaccia per la distribuzione internazionale, potenzialmente soggetta (tramite il doppiaggio) a qualsiasi tipo di manipolazione. Il sonoro arriva in Italia nel 1930, tre anni dopo l'uscita de \"Il cantante di jazz\" (1927), e porta immediatamente a un dibattito sulla validit\u00e0 del cinema parlato e i suoi rapporti con il teatro.\nAlcuni registi affrontano con entusiasmo la nuova sfida. Il primo film sonoro italiano \u00e8 \"La canzone dell'amore\" (1930), di Gennaro Righelli, che risulta essere un grande successo di pubblico. Anche Alessandro Blasetti sperimenta l'uso di una pista ottica per il suono nella pellicola \"Resurrectio\" (1930), girata prima della \"Canzone dell'amore\" ma distribuita alcuni mesi pi\u00f9 tardi. Simile al film di Righelli \u00e8 \"Gli uomini, che mascalzoni...\" (1932), di Mario Camerini, che ha il merito di far debuttare sugli schermi Vittorio De Sica.\nCon il passaggio al cinema parlato la maggior parte degli attori italiani del cinema muto, ancora legata alla stilizzazione teatrale, si ritrova squalificata. L'epoca delle dive, dei dandy e dei forzuti, sopravvissuti a stento agli anni venti, \u00e8 definitivamente conclusa. Anche se alcuni interpreti passeranno alla regia o alla produzione, l'arrivo del sonoro favorisce il ricambio generazionale e la conseguente modernizzazione delle strutture.\nL'industria cinematografica nel periodo fascista (1922-1945).\nConsapevole dell'importanza del cinema nella gestione del consenso sociale, il regime fascista si preoccupa fin da subito di rilanciare una cinematografia in declino. Nel 1924 viene fondata l'Unione Cinematografica Educativa Luce, una societ\u00e0 di produzione e distribuzione a controllo statale, mentre a livello internazionale \u00e8 creato l'L'Istituto per la cinematografia educativa collegato alla Societ\u00e0 delle Nazioni. Nello stesso periodo viene istituito il Ministero della cultura popolare che, attraverso considerevoli contributi a fondo perduto (regolati dalla legge 918 del 1931), finanzia direttamente l'industria dello spettacolo. Tra i maggiori beneficiari c'\u00e8 la casa di produzione Cines-Pittaluga, che nel 1925 costruisce nuovi teatri di posa alle porte di Roma. Nonostante l'aumento degli investimenti derivato da questa politica dirigista, l'arretratezza tecnologica e culturale condanna alla marginalit\u00e0 l'ultimo periodo del cinema muto. Nel primo anno di vita della Cines saranno prodotti in Italia soltanto 12 film, contro i 350 importati dall'estero.\nEntro la fine del decennio, il regime diventer\u00e0 l'unico finanziatore possibile dell'industria cinematografica. Da questo momento in poi, fino allo scoppio della guerra, produzione e mercato saranno stabilmente pilotati dalle autorit\u00e0 governative. Nel 1934 \u00e8 istituita la Direzione generale per la Cinematografia guidata da Luigi Freddi, che di fatto controller\u00e0 la produzione di film italiani e esteri (con appositi tagli e censure) fino alla caduta del regime. Lo stesso anno viene creata la Corporazione dello spettacolo, dove trovano posto tutti i principali produttori e distributori del paese sovvenzionati dallo Stato. In questo periodo, oltre alla Cines, nascono altre societ\u00e0 di produzione, tra cui la Lux Film, specializzata in adattamenti letterari e film religiosi, e la Novella Film di Angelo Rizzoli. Tra i produttori pi\u00f9 attivi vanno ricordati Gustavo Lombardo (presidente della Titanus), Giovacchino Forzano e i fratelli Scalera.\nNel 1935 viene istituito il Centro Sperimentale di Cinematografia, destinato a imporsi come il principale luogo di formazione professionale del cinema italiano. Nello stesso anno gli stabilimenti della Cines vengono distrutti da un incendio. Sulle ceneri del vecchio sito industriale sorge nel 1937 Cinecitt\u00e0, uno dei complessi produttivi pi\u00f9 grandi d'Europa, inaugurato in aperta sfida agli studios di Hollywood. Nel 1940 gli stabilimenti vengono statalizzati e ben presto diventano il cuore pulsante dell'industria cinematografica, portando met\u00e0 della produzione a girare nei suoi teatri di posa. Da quel momento Roma diventa la capitale indiscussa del cinema italiano, con Cinecitt\u00e0 e il Centro Sperimentale destinati a esercitare per circa mezzo secolo un dominio incontrastato nella formazione delle competenze e nella produzione.\nFino alla fine del 1938 il regime fascista non impedir\u00e0 l'importazione di film stranieri (basti pensare che il 73% degli incassi di quell'anno vanno a film hollywoodiani), ma con il rafforzamento finanziario e il sempre maggiore ruolo dello Stato nella produzione vengono adottate misure protezionistiche, volte a limitare le importazioni. Mettendo a punto una politica dittatoriale votata al monopolio dei mezzi di informazione, la legge Alfieri del 6 giugno 1938 blocca la circolazione di film stranieri, dando impulso alla produzione nazionale. Nel 1939 si realizzano 50 film, che diventeranno 119 nel 1942; contemporaneamente la quota di mercato nazionale dei film italiani passa dal 13% al 50%. Nemmeno la guerra \u00e8 capace di arrestare questo stato di euforia produttiva, che durer\u00e0 fino all'autunno del 1943.\nFino al momento della sua caduta, il regime imporr\u00e0 un cinema strutturato in generi codificati: commedia farsesca e sentimentale, melodramma, feuilleton in costume, gialli polizieschi (quasi tutti d'ambientazione straniera), film musicali (tratti dalle pi\u00f9 famose opere liriche), lungometraggi d'avventura, film a tema bellico e pellicole epico-storiche. Il cinema del periodo fascista non sar\u00e0 il veicolo privilegiato della propaganda (un compito svolto molto pi\u00f9 persuasivamente dai Cinegiornali Luce), ma contribuir\u00e0 a formare l'immagine dell'Italia che il fascismo vuole imporre: una societ\u00e0 pacificata, priva di conflitti interni, efficiente, emancipata, progredita e capace di slanci produttivi ma al contempo non toccata dai mali della modernit\u00e0.\nA questo intento celebrativo contribuisce una nuova generazione di attori: Vittorio De Sica incarna una virilit\u00e0 comune e per questo capace di catturare le attenzioni del pubblico; al suo fianco recitano Dria Paola, Memo Benassi, Isa Pola, Gianfranco Giachetti, Carlo Ninchi, Germana Paolieri, Giuditta Rissone, Elio Steiner, Leda Gloria, Nino Besozzi, Lya Franca, Mino Doro ed Isa Miranda. Tutti questi attori rappresentano un tentativo riuscito di riportare in auge un divismo di statura internazionale. Durante gli anni trenta e quaranta, allo stesso modo, interpreti come Gino Cervi, Amedeo Nazzari, Fosco Giachetti, Massimo Girotti, Leonardo Cortese, Raf Vallone ed Ennio Cerlesi continueranno a incarnare la virilit\u00e0 italiana, divisa tra orgoglio nazionale e avvicinamenti progressivi alla realt\u00e0; cos\u00ec come Antonio Centa, Osvaldo Valenti, Erminio Spalla, Rossano Brazzi, Adriano Rimoldi, Massimo Serato, Roldano Lupi, Andrea Checchi, Enzo Fiermonte, Renato Cialente, Otello Toso, Guido Celano, Claudio Gora, Armando Francioli e Roberto Villa. Dal lato femminile Alida Valli, Assia Noris, Clara Calamai, Doris Duranti, Elsa Merlini, Evi Maltagliati, Mar\u00eda Denis, Mar\u00eda Mercader e Dina Sassoli, portano sul grande schermo una bellezza pi\u00f9 comune, distante dal fascino stilizzato delle dive del muto. Sulla stessa lunghezza d'onda faranno il loro debutto Valentina Cortese, Luisa Ferida, Elisa Cegani, Caterina Boratto, Carla Del Poggio, Paola Barbara, Lilia Silvi, Mariella Lotti, Vivi Gioi, Marina Berti, Luisella Beghi, Beatrice Mancini ed Elsa De Giorgi. Nello stesso periodo fa il suo esordio una giovane Anna Magnani, che a partire dal dopoguerra diventer\u00e0 una delle interpreti pi\u00f9 significative di tutto il cinema italiano.\nUn discorso a parte meritano alcuni attori provenienti dal variet\u00e0 e capaci di portare al cinema fortunate maschere comiche: \u00e8 il caso di Ettore Petrolini, Ruggero Ruggeri, Tot\u00f2, Gilberto Govi, i fratelli Eduardo, Titina e Peppino De Filippo, Aldo Fabrizi, Nino Taranto, Renato Rascel ed Erminio Macario.\nFilm di propaganda.\nNel cinema di propaganda fascista, all'inizio, le rappresentazioni dello squadrismo e delle prime azioni fasciste sono rare. \"Vecchia guardia\" (1934), di Alessandro Blasetti rievoca la supposta spontaneit\u00e0 vitalistica dello squadrismo con toni populisti, ma non viene apprezzato dalla critica ufficiale. \"Camicia nera\" (1933), di Giovacchino Forzano, realizzato per il decennale della marcia su Roma, celebra le politiche del regime (la bonifica delle paludi pontine e la costruzione di Littoria) alternando sequenze narrative a brani documentari.\nCon il consolidamento politico, l'autorit\u00e0 governativa impone all'industria cinematografica di rafforzare l'identificazione del regime con la storia e la cultura del paese. Da qui nasce l'intento di rileggere la storia italiana in una prospettiva autoritaria, riducendo teleologicamente ogni avvenimento passato a un prodromo della \"rivoluzione fascista\", in continuit\u00e0 con l'opera storiografica di Gioacchino Volpe. Dopo i primi tentativi in questa direzione, volti soprattutto a sottolineare il presunto legame tra Risorgimento e Fascismo (\"Villafranca\" di Forzano, 1933; \"1860\" di Blasetti, 1933), la tendenza raggiunge il culmine poco prima della guerra. \"Cavalleria\" (1936), di Goffredo Alessandrini, rievoca la nobilt\u00e0 dei combattenti sabaudi presentandone le gesta come anticipazioni dello squadrismo. \"Condottieri\", (1937), di Luis Trenker, racconta la storia di Giovanni dalle Bande Nere stabilendo esplicitamente un parallelo con Benito Mussolini, mentre \"Scipione l'Africano\" (1937), di Carmine Gallone (uno dei pi\u00f9 grandi sforzi finanziari dell'epoca), celebra l'impero romano e indirettamente quello fascista.\nL'invasione dell'Etiopia d\u00e0 ai registi italiani la possibilit\u00e0 di estendere gli orizzonti delle ambientazioni. \"Il grande appello\" (1936), di Mario Camerini, esalta l'imperialismo descrivendo la \"nuova terra\" come un'opportunit\u00e0 di lavoro e redenzione, contrapponendo l'eroismo dei giovani soldati alla pavidit\u00e0 borghese. La polemica antipacifista che accompagna le imprese coloniali \u00e8 evidente anche in \"Lo squadrone bianco\" (1936), di Augusto Genina, che unisce la retorica propagandistica a notevoli sequenze di battaglia girate nel deserto della Tripolitania. La maggior parte dei film a celebrazione dell'impero sono in prevalenza documentari, volti a mascherare la guerra come una lotta della civilt\u00e0 contro la barbarie. La guerra di Spagna \u00e8 descritta nei documentari \"Los novios de la muerte\" (1936), di Romolo Marcellini e \"Arriba Espa\u00f1a, Espa\u00f1a una, grande, libre!\" (1939), di Giorgio Ferroni e fa da sfondo a un'altra dozzina di film, tra i quali il pi\u00f9 spettacolare \u00e8 \"L'assedio dell'Alcazar\" (1940), di Augusto Genina.\nPossono essere annoverati come film di propaganda (seppur indiretta) anche pellicole come \"Pietro Micca\" (1938) di Aldo Vergano, \"Ettore Fieramosca\", realizzato nello stesso anno da Alessandro Blasetti, e \"Fanfulla da Lodi\" (1940) di Giulio Antamoro, in cui, prendendo a pretesto la narrazione epica di vicende storiche, si opera una palese apologia della dedizione alla patria (in certi casi spinta fino al sacrificio personale) nel medesimo solco dei film coloniali d'ambientazione contemporanea.\nCon la partecipazione dell'Italia alla seconda guerra mondiale, il regime fascista rafforza ulteriormente il controllo sulla produzione e richiede un impegno pi\u00f9 deciso nella propaganda. Oltre agli ormai canonici documentari, cortometraggi e cinegiornali, aumentano anche i film a soggetto in elogio delle imprese belliche italiane. Tra i pi\u00f9 rappresentativi troviamo \"Bengasi\" (1942), di Genina, \"Gente dell'aria\" (1943), di Esodo Pratelli, \"I 3 aquilotti\" (1942), di Mario Mattoli (su sceneggiatura di Vittorio Mussolini), \"Il treno crociato\" (1943) di Carlo Campogalliani, \"Harlem\" (1943) di Carmine Gallone e \"Quelli della montagna\" (1943), di Aldo Vergano con la supervisione di Blasetti. Una citazione a parte merita \"Uomini sul fondo\" (1941) di Francesco De Robertis, un film notevole grazie al suo approccio quasi documentaristico.\nIl film di maggiore successo del periodo \u00e8 il dittico \"Noi vivi\"-\"Addio Kira!\" (1942), di Goffredo Alessandrini, realizzato come film unico, ma poi distribuito in due parti a causa dell'eccessiva lunghezza. Riconducibile al genere del dramma anticomunista, questo cupo melodramma (ambientato in Unione Sovietica) \u00e8 ispirato all'omonimo romanzo della scrittrice Ayn Rand che esalta l'individualismo filosofico pi\u00f9 radicale. Proprio a causa di questa generica critica all'autoritarismo, il dittico ha potuto essere interpretato come una blanda accusa al regime fascista.\nTra i registi che danno il loro contributo alla propaganda bellica c'\u00e8 anche Roberto Rossellini, autore di una trilogia composta da \"La nave bianca\" (1941), \"Un pilota ritorna\" (1942) e \"L'uomo dalla croce\" (1943). Anticipando per certi versi le sue opere della maturit\u00e0, il regista adotta uno stile dimesso e immediato, che non contrasta l'efficacia della propaganda ma neppure esalta la retorica bellica dominante: \u00e8 lo stesso approccio anti-spettacolare a cui rester\u00e0 fedele per tutta la vita.\nIl cinema dei telefoni bianchi.\nLa stagione dei telefoni bianchi interessa un periodo di tempo relativamente breve, dalla seconda met\u00e0 degli anni trenta alla caduta del fascismo. Il riferimento ai telefoni di colore bianco (all'epoca un segno di benessere sociale ed economico) indica fin da subito i caratteri di questo cinema che portano al rifiuto di qualunque problematica, ponendo al centro della scena esili commedie sentimentali che conoscono un effimero successo. Se da un lato l'ambientazione piccolo-borghese rivela le speranze e i sogni collettivi della societ\u00e0 italiana, dall'altro il carattere ameno e disimpegnato delle storie \u00e8 in netto contrasto con la politica dominante e il cinema di propaganda ad essa legato.\nUna denominazione alternativa del genere \u00e8 \"cinema d\u00e9co\", per sottolineare i frequenti riferimenti alle tendenze e al costume dell'epoca. Le relative produzioni, infatti, traboccano di case di lusso, macchine di grido, vestiti ed arredamenti alla moda, degno contorno delle innocue e spensierate vicende comico-sentimentali dei protagonisti. Il cosmopolitismo superficiale del genere \u00e8 spiegabile anche per le necessit\u00e0 produttive: molti film sono adattamenti di commedie mitteleuropee di inizio secolo, che tentano di mascherare la frivolezza del contenuto con la brillantezza dello stile. L'ambientazione straniera di molte storie (spesso in un'Europa centrale indifferente alle tragedie del continente), contribuisce a relegare questo cinema nel puro disimpegno, lontano da preoccupazioni belliche e sociali. Inoltre, il \"cinema d\u00e9co\" si riveler\u00e0 ben presto il banco di prova di numerosi sceneggiatori destinati a imporsi nei decenni successivi (tra i quali Cesare Zavattini e Sergio Amidei), e soprattutto di numerosi scenografi come Guido Fiorini, Gino Carlo Sensani e Antonio Valente, i quali, in virt\u00f9 delle riuscite invenzioni grafiche, porteranno tali produzioni a divenire una specie di \"summa\" dell'estetica piccolo-borghese del tempo.\nTra gli autori, Mario Camerini \u00e8 il maggior regista del genere. Dopo aver praticato i filoni pi\u00f9 diversi, negli anni trenta si sposta felicemente nel territorio della commedia sentimentale con \"Gli uomini, che mascalzoni...\" (1932), \"Il signor Max\" (1937) e \"I grandi magazzini\" (1939), nei quali mette a punto una leggerezza di tocco capace di valorizzare i divi dell'epoca. In altri film si confronta con la commedia di impronta hollywoodiana sul modello di Frank Capra (\"Batticuore\", 1939) e con quella surreale alla Ren\u00e9 Clair (\"Dar\u00f2 un milione\", 1936). Camerini \u00e8 interessato alla figura dell'italiano tipico e popolare, tanto da anticipare alcuni elementi della futura commedia all'italiana. Il suo interprete maggiore, Vittorio De Sica, ne continuer\u00e0 la lezione in \"Maddalena... zero in condotta\" (1940) e \"Teresa Venerd\u00ec\" (1941), valorizzando soprattutto la direzione degli attori e la cura per le ambientazioni.\nTra gli altri registi troviamo Mario Mattoli (\"\", 1941), Jean de Limur (\"Apparizione\", 1944) e Max Neufeld (\"La casa del peccato\", 1938; \"Mille lire al mese\", 1939). Di segno parzialmente diverso sono le commedie realiste di Mario Bonnard (\"Avanti c'\u00e8 posto...\", 1942; \"Campo de' fiori\", 1943), che si discostano dall'impronta \"d\u00e9co\".\nIl calligrafismo.\nIl calligrafismo \u00e8 una tendenza cinematografica relativa ad alcuni film realizzati in Italia nella prima met\u00e0 degli anni quaranta e dotati di una complessit\u00e0 espressiva che li isola dal contesto generale. L'esponente pi\u00f9 noto di questa tendenza \u00e8 Mario Soldati, scrittore e regista di lungo corso destinato a imporsi con pellicole di ascendenza letteraria e solido impianto formale. I suoi film mettono al centro della storia personaggi dotati di una forza drammatica e psicologica estranea sia al cinema dei telefoni bianchi sia ai film propagandistici, e rinvenibili in opere come \"Dora Nelson\" (1939), \"Piccolo mondo antico\" (1941), \"Malombra\" (1942), \"Tragica notte\" (1942) e \"Quartieri alti\" (1943). Luigi Chiarini, gi\u00e0 attivo come critico, approfondisce la tendenza nei suoi \"La bella addormentata\" (1942), \"Via delle Cinque Lune\" (1942) e \"La locandiera\" (1944). I conflitti interiori dei personaggi e la ricchezza scenografica sono ricorrenti anche nei primi film di Alberto Lattuada (\"Giacomo l'idealista\", 1943) e Renato Castellani (\"Un colpo di pistola\", 1942), dominati da un senso di disfacimento morale e culturale che sembra anticipare la fine della guerra.\nAltro importante esempio di film calligrafico \u00e8 la versione cinematografica de \"I promessi sposi\" (1941), di Mario Camerini (molto fedele nella messa in scena al capolavoro del Manzoni), che grazie agli introiti percepiti diviene il lungometraggio pi\u00f9 seguito a cavallo tra gli anni 1941 e 1942.\nLa caratteristica saliente in questo corpus eterogeneo di film risiede nella volont\u00e0 di competere con le produzioni europee affermando l'autonomia del cinema nei confronti delle altre arti. Nello stesso tempo, si evoca la possibilit\u00e0 di confrontarlo con esse mediante uno stile che possa fondere e contaminare i diversi linguaggi espressivi. Il risultato \u00e8 un cinema formalmente complesso, capace di rievocare numerose tendenze culturali e di armonizzarle in una forma artistica compiuta. Si rivaluta cos\u00ec il carattere \"artigianale\" del cinema, pi\u00f9 volte svilito dalle coeve produzioni dei telefoni bianchi e del filone apologetico. I riferimenti letterari principali sono quelli della narrativa ottocentesca, in prevalenza italiana (da Antonio Fogazzaro a Emilio De Marchi), russa e francese. Ai film collaborano letterati come Corrado Alvaro, Ennio Flaiano, Emilio Cecchi, Vitaliano Brancati, Mario Bonfantini, Umberto Barbaro e documentaristi come Francesco Pasinetti. Sul versante visivo, il calligrafismo si rif\u00e0 ai macchiaioli toscani, ai preraffaeliti e ai simbolisti.\nLe pellicole di questo breve periodo non hanno vocazione realista o di impegno sociale. L'interesse principale resta la cura formale e la ricchezza di riferimenti culturali racchiusi in un cinema capace di valorizzare la professionalit\u00e0 di ogni componente produttiva. Il calligrafismo non porta a innovazioni nel sistema produttivo, ma ne eleva la qualit\u00e0 e rivela le ambizioni di una nuova generazione di autori interessati a superare i limiti ristretti della cultura fascista. La critica del tempo bolla questi film come velleitari e superficiali (coniando appositamente l'espressione \"calligrafismo\"); in seguito, a partire dagli anni sessanta, questo giudizio riduttivo \u00e8 stato corretto.\nIl cinema della Repubblica di Sal\u00f2 (1944-1945).\nPer la brevit\u00e0 della sua storia, la fragilit\u00e0 delle strutture produttive e la debolezza dei film, il cinema della Repubblica di Sal\u00f2 \u00e8 un campo scarsamente considerato dalla storiografia. Questa \"non storia\" inizia all'indomani dell'armistizio dell'8 settembre, quando Luigi Freddi stabilisce il nuovo centro della cinematografia fascista a Venezia allo scopo di riprendere la produzione. Ferdinando Mezzasoma, nominato Ministro della cultura popolare, tenta di creare una piccola Cinecitt\u00e0 veneziana con i registi, gli sceneggiatori, le maestranze e gli attori che hanno risposto all'appello di trasferirsi al nord. Ma il cinema della RSI \u00e8 da subito condannato a lottare contro la scarsit\u00e0 di mezzi concessi dalle autorit\u00e0, ormai prive di interesse per quella che Mussolini stesso aveva definito \"l'arma pi\u00f9 forte\". Giorgio Venturini, Direttore generale dello spettacolo (peraltro privo di qualunque esperienza in campo cinematografico), descrive con realismo la situazione in cui si trova a operare:\nAll'inizio del 1944 vengono inviate da Praga le apparecchiature cinematografiche requisite dai tedeschi a Cinecitt\u00e0 e la produzione pu\u00f2 iniziare. Il tentativo di stabilire un solido gruppo di attori \u00e8 per\u00f2 fallimentare: Osvaldo Valenti, Luisa Ferida, Roberto Villa, Doris Duranti, Massimo Serato, Clara Calamai, Elio Steiner, Germana Paolieri, Memo Benassi, Elsa De Giorgi, Mino Doro e Luisella Beghi sono i soli nomi di prestigio ad aver giurato fedelt\u00e0 al nuovo regime e ad aderire al Cinevillaggio. Molti artisti di punta fuggono all'estero, altri si rendono irreperibili in attesa di tempi migliori. I restanti interpreti della cinematografia repubblichina risultano figure di secondo piano, che non bastano a suscitare l'interesse del pubblico (tra questi si ricordano Luigi Tosi, Andreina Carli, Romolo Costa, Nada Fiorelli, Alfredo Varelli, Loredana, Nino Crisman, Silvia Manto, Giulio Stival, Milena Penovich, Maurizio D'Ancora ed Elena Zareschi). Tra i pochi registi che aderiscono al cinema repubblichino troviamo invece Marcello Albani, Piero Ballerini, Francesco De Robertis, Carlo Campogalliani, Fernando Cerchio, Ferruccio Cerio, Giorgio Ferroni, Mario Baffico, Max Neufeld e Max Calandri; tra gli sceneggiatori Corrado Pavolini ed Alessandro De Stefani.\nLe risorse del Ministero vengono usate principalmente per riportare in vita il Cinegiornale Luce. I 55 servizi realizzati dalla met\u00e0 del 1943 alla fine della guerra si occupano di cronache mondane, eventi sportivi, curiosit\u00e0 dall'estero. La guerra resta spesso sullo sfondo, e in un solo numero si parla dei partigiani. I lungometraggi a soggetto, una quarantina in totale (diversi dei quali distribuiti solo alla fine della guerra, altri andati perduti ed altri ancora che videro interrompersi la lavorazione con la fine del conflitto, senza essere pi\u00f9 ripresa) sono improntati all'evasione dalla realt\u00e0 circostante (commedie, film storici e feuilleton sentimentali), mentre ben pochi rientrano nell'ormai morente filone propagandistico. Fra i titoli sopravvissuti si ricorda \"La vita semplice\" (1946), di Francesco De Robertis, un'amena storia sentimentale ambientata nella Venezia popolare.\nLa fine della guerra e la caduta della RSI segnano la fine di questo fragile Cinevillaggio, mai realmente decollato. Al cessare delle ostilit\u00e0 i dissidi saranno ricomposti in nome della ricostruzione nazionale, nella velleitaria speranza di mantenere anche in tempo di pace una parte della produzione a Venezia.\nIl cinema del dopoguerra (1945-1955).\nNegli ultimi anni del conflitto l'Italia conosce tragedie e distruzioni immani. Uno dei sistemi produttivi pi\u00f9 avanzati d'Europa si \u00e8 dissolto e la produzione \u00e8 praticamente ferma. In questo scenario desolante si manifesta una volont\u00e0 di rinascita, che nel 1944 porta alla fondazione dell'ANICA, erede diretta della FNFIS di epoca fascista, che raccoglie gli interessi di produttori, distributori ed esercenti. Un articolo del \"Mondo Nuovo\", rotocalco statunitense in lingua italiana, sintetizza cos\u00ec questa volont\u00e0 di resurrezione:\nAll'indomani del 25 aprile, il Comitato di Liberazione Nazionale forma un governo di coalizione su base cattolica, liberale, socialista e comunista, con l'intento di ristabilire le libert\u00e0 democratiche, venute meno nel ventennio fascista. Con l'avvento della Repubblica, nel giro di pochi anni, la produzione si stabilizza: nel 1945 vengono prodotti 28 film, che salgono a 62 l'anno successivo e a 104 all'inizio degli anni cinquanta. Alla fine del decennio si arriver\u00e0 a 167. La crescita \u00e8 facilitata anche da una politica di assistenza da parte del governo intesa a garantire la stabilit\u00e0 dell'assetto industriale, in opposizione all'azione degli studios hollywoodiani, della PWB e della diplomazia statunitense, che puntano invece a impedire la ripresa produttiva. Nel corso del decennio la cinematografia italiana si imporr\u00e0 su i film statunitensi, che alla fine della guerra si erano abbattuti in massa sul mercato nazionale.\nIl neorealismo.\nIn questo campo di contraddizioni si sviluppa il neorealismo, una stagione artistica e culturale che riguarda tutte le forme d'arte, ma che trova nel cinema i suoi risultati pi\u00f9 compiuti. Il neorealismo nasce dal libero incontro di alcune individualit\u00e0 all'interno di un clima storico comune, rappresentato dal trauma della guerra e la relativa lotta di liberazione. Per tali motivi il cinema neorealista non pu\u00f2 essere considerato n\u00e9 una corrente n\u00e9 un movimento, dato che i registi di spicco (Roberto Rossellini, Vittorio De Sica, Luchino Visconti e Giuseppe De Santis) manterranno sempre una personalit\u00e0 autonoma e originale. I tratti comuni del nuovo realismo, inseparabili dal contesto storico, sono identificabili piuttosto nel senso etico di fratellanza nato dall'antifascismo, nella centralit\u00e0 di personaggi comuni e nell'intreccio tra vicende private e storia pubblica, tutti elementi che spingono all'uso preferenziale (ma non esclusivo) di attori non professionisti e di ambientazioni reali. Si evolve in tal modo un cinema di stampo realista che assurge a simbolo di riscatto del popolo italiano, di quella societ\u00e0 povera ma vitale che il cinema d'epoca fascista aveva completamente rimosso.\nIl primo film pienamente ascrivibile al genere \u00e8 \"Ossessione\" (1943), di Luchino Visconti. Il momento di svolta avviene tuttavia con \"Roma citt\u00e0 aperta\" (1945), di Roberto Rossellini, rievocazione della lotta antifascista a Roma negli ultimi mesi della guerra civile in cui le diverse anime della resistenza romana (comunista, liberale e cattolica) collaborano nel rispetto reciproco. Ci\u00f2 che colpisce a livello scenografico \u00e8 il pieno utilizzo di luoghi all'aperto dove, oltre agli attori, a essere protagonista \u00e8 l'architettura stessa della citt\u00e0 eterna. Quello che pi\u00f9 interessa al regista sono \"le strade, le chiese, i tetti, le case popolari, quegli spazi vitali che l'uomo \u00e8 chiamato a difendere\". Il film ottiene grande successo internazionale (anche in virt\u00f9 delle prove di Aldo Fabrizi e Anna Magnani) e consacra Rossellini a portavoce del neorealismo. La visione ecumenica ritorna nel successivo, \"Pais\u00e0\" (1946), affresco bellico sull'avanzata degli alleati dalla Sicilia alla valle del Po, che rispetto al precedente sacrifica la psicologia individuale alla necessit\u00e0 dell'itinerario storico e geografico. Girato con mezzi di fortuna a ridosso dei fatti, il film suddivide gli avvenimenti narrati in sei episodi differenti, a tratti filmati con criteri e finalit\u00e0 propri del documentario.\nPer certi versi speculare a \"Pais\u00e0\" \u00e8 \"Germania anno zero\" (1948), dove l'autore muove la macchina da presa tra le macerie di una Berlino distrutta dai bombardamenti. Qui il trauma bellico \u00e8 inserito nella visione cattolica della lotta dell'uomo contro le avversit\u00e0 della storia, che nel tragico finale sembra sancire la morte della solidariet\u00e0. \"Francesco giullare di Dio\" (1950) rinnova la ricerca tematica del regista rappresentando la religione popolare come risposta al senso del vivere. Nei seguenti \"Stromboli (Terra di Dio)\" (1950), \"Europa '51\" (1952) e \"Viaggio in Italia\" (1954), segnati dalla collaborazione con Ingrid Bergman, il regista si interroga sul rapporto tra individuo e societ\u00e0, sulla solitudine dell'esistenza e sul silenzio di Dio, rappresentando i dati visibili come correlativi di una ricerca interiore. Questi film, accolti inizialmente con freddezza dalla critica, avranno grande influenza nello sviluppo del cinema europeo dei decenni successivi.\nSul versante opposto, la parabola di Vittorio De Sica \u00e8 inseparabile da quella del suo sceneggiatore Cesare Zavattini, che in pi\u00f9 di un'occasione ha rappresentato la coscienza teorica del neorealismo. Insieme realizzano nel 1943 \"I bambini ci guardano\", che mostra una forte attenzione alla realt\u00e0 contemporanea; attenzione ripresa e ampliata nei successivi \"La porta del cielo\" (1944) - girato a Roma nei mesi a cavallo della Liberazione - e \"Sciusci\u00e0\" (1946), che conoscer\u00e0 in breve tempo una grande affermazione internazionale. A differenza di Rossellini, De Sica carica il film di intensit\u00e0 emotiva e cerca il coinvolgimento dello spettatore raccontando la difficile sopravvivenza di due ragazzini inevitabilmente sconfitti dalla societ\u00e0. Con \"Ladri di biciclette\" (1948) il dramma individuale, inserito in una pi\u00f9 ampia problematica sociale, si carica di un pathos abilmente gestito dal regista, capace di impiegare al massimo grado le interpretazioni di attori non professionisti.\n\"Miracolo a Milano\" (1951) entra nel territorio della favola sotto forma di apologo fantastico e incentra le proprie tematiche sul bisogno della solidariet\u00e0 (portando allo scoperto una tendenza latente nella poetica di Zavattini). Tale rivendicazione del potere dell'immaginazione verr\u00e0 accolta con grande scetticismo da parte della critica e non trover\u00e0 pi\u00f9 seguito. Infine, l'idea zavattiniana di mettere in scena una puntigliosa descrizione della vita quotidiana raggiunge il suo climax pi\u00f9 alto con la pellicola \"Umberto D.\" (1952). La storia di un individuo qualunque alle prese con il dramma di vivere procede per accumulazione di dettagli che la regia porta fino al culmine della forza espressiva. Foriero di un acceso dibattito politico (\u00e8 nota la stroncatura dell'allora sottosegretario Giulio Andreotti), il film \u00e8 una sobria meditazione sulle asperit\u00e0 della vecchiaia, in seguito applaudito come uno dei punti d'arrivo di tutto il cinema neorealista.\nTra i registi di questo periodo, Luchino Visconti \u00e8 il pi\u00f9 complesso, solo in parte riconducibile ai moduli del neorealismo. Il suo esordio apre la strada alla riscoperta della realt\u00e0 con \"Ossessione\" (1943), autentico film-spartiacque che mostra gi\u00e0 l'ascendenza letteraria del suo cinema, l'interesse per il melodramma e l'ambientazione rurale. Piegando i motivi del noir americano ai moduli del realismo (in particolar modo francese), questo tragico dramma psicologico risulta del tutto anomalo nel contesto del cinema fascista e sar\u00e0 un punto di riferimento obbligato per molti cineasti successivi. Dopo la partecipazione al film collettivo \"Giorni di gloria\" (1945) e un'importante attivit\u00e0 teatrale, Visconti raggiunge uno degli apici della sua filmografia con \"La terra trema\" (1948). Interpretato da attori non professionisti e parlato in dialetto, il film \u00e8 la summa di tutte le influenze artistiche e culturali del regista. Figura unica di intellettuale aristocratico e comunista, Il cineasta milanese guarda alla storia di una comunit\u00e0 di pescatori attraverso la lettura esplicitamente marxista della lotta di classe. Da un punto di vista estetico, il complesso apparato figurativo rende funzionale al dramma ogni elemento della messa in scena, con sequenze costruite secondo precisi rapporti plastici, cromatici, sonori e musicali. L'opera \u00e8 un insuccesso di pubblico e Visconti ripiega su progetti meno ambiziosi. Il successivo \"Bellissima\" (1951) torna alla contemporaneit\u00e0 con una descrizione minuziosa del mondo del cinema e del fascino esercitato sui popolani, ma non rinuncia alla costruzione narrativa romanzesca n\u00e9 alla complessit\u00e0 figurativa.\nInteressato a estendere i confini del neorealismo \u00e8 senz'altro Giuseppe De Santis. Dopo un lungo apprendistato critico per la rivista \"Cinema\", esordisce nel 1946 con \"Caccia tragica\", che mostra gi\u00e0 la sua preferenza per il racconto corale, la complessit\u00e0 della messa in scena e la tendenza epicizzante. Nell'arco di una dozzina di film, De Santis cercher\u00e0 di adattare i moduli neorealisti al cinema popolare contemporaneo, nonch\u00e9 il realismo socialista sovietico allo spettacolo hollywoodiano. L'ambizione \u00e8 meglio espressa in \"Riso amaro\" (1949), grande successo internazionale, che coniuga aspirazione sociale e cultura popolare. In \"Non c'\u00e8 pace tra gli ulivi\" (1950) vengono riassunti tutti i temi a lui pi\u00f9 cari: la centralit\u00e0 del personaggio femminile, l'ambientazione agricola e la precisa descrizione sociale. \"Roma ore 11\" (1952) abbandona l'ambientazione rurale per descrivere il processo di inurbamento e le contraddizioni della ripresa economica. I pochi film successivi tra cui: \"Un marito per Anna Zaccheo\" (1953), \"Giorni d'amore\" (1954), \"Uomini e lupi\" (1956) e \"La strada lunga un anno\" (1958), saranno accolti con freddezza dalla critica, quasi a significare l'esaurimento creativo del neorealismo e la difficolt\u00e0 di rappresentare una societ\u00e0 pi\u00f9 complessa.\nFino alla met\u00e0 degli anni cinquanta molti film riprenderanno, in forme pi\u00f9 o meno consapevoli, temi e ambientazioni del neorealismo. Nell'immediato dopoguerra, Aldo Vergano dirige su commissione dell'Anpi \"Il sole sorge ancora\" (1946), che amalgama felicemente dimensione epica e impostazione storica. In \"Roma citt\u00e0 libera (La notte porta consiglio)\" (1948) Marcello Pagliero contamina il realismo con diverse tendenze di matrice comica, laddove Augusto Genina dirige con verosimiglianza il film \"Cielo sulla palude\" (1949). Dal canto suo, Mario Bonnard ne \"La citt\u00e0 dolente\" (1949) racconta l'esodo istriano avvalendosi di sequenze documentarie. Alberto Lattuada, influenzato dal noir americano, coniuga realismo e necessit\u00e0 spettacolare con \"Il bandito\" (1946) e \"Senza piet\u00e0\" (1948); seguono l'ambizioso e personale \"Il mulino del Po\" (1949) e \"Il cappotto\" (1952), entrambi di origine letteraria.\nIl giovane Pietro Germi guarda ai moduli del cinema statunitense con \"Il testimone\" (1945) e \"Giovent\u00f9 perduta\" (1948); con le opere \"In nome della legge\" (1949), \"Il cammino della speranza\" (1950) e \"Il ferroviere\" (1956) conferma la solidit\u00e0 della sua regia Anche Mario Soldati mette la vocazione letteraria al servizio del realismo con \"Le miserie del signor Travet\" (1946), cos\u00ec come Francesco De Robertis nel potente e visivo \"Fantasmi del mare\" (1948). Nel frattempo, Citto Maselli esordisce nel film \"Gli sbandati\" (1955), mentre Luigi Zampa realizza le sue pellicole pi\u00f9 note con la collaborazione di Vitaliano Brancati, nella relativa trilogia \"Anni difficili\" (1948), \"Anni facili\" (1953) e \"L'arte di arrangiarsi\" (1954).\nA met\u00e0 del decennio la tendenza neorealista pu\u00f2 dirsi esaurita. Tra le cause vanno citate la crescita produttiva (con la contemporanea affermazione di generi pi\u00f9 codificati), il raffreddamento ideologico imposto dal governo in cambio del sostegno all'industria, l'evolversi dei registi maggiori e la difficolt\u00e0 di rappresentare una societ\u00e0 in continuo cambiamento. A segnare la chiusura di questa esperienza provvedono i film di Roberto Rossellini dei primi anni cinquanta, l'esaurimento della vena realista di Vittorio De Sica (con l'insuccesso produttivo e critico di \"Stazione Termini\", 1953) e soprattutto il dibattito suscitato da \"Senso\" (1954) di Luchino Visconti, che supera il realismo contemporaneo nella direzione dell'affresco storico risorgimentale (riletto attraverso Gramsci) e dell'interesse per la complessit\u00e0 psicologica.\nIl neorealismo rosa e le altre commedie.\nUna certa attenzione sociale, ormai ridotta a puro sfondo per commedie, sopravviver\u00e0 fino alla fine degli anni cinquanta in un filone bollato dalla critica come \"neorealismo rosa\", le cui pellicole, edulcorate e blandamente ottimiste, condurranno il pubblico fuori dalle macerie del Dopoguerra. Uno dei primi cineasti a seguire questa direzione \u00e8 il ligure Renato Castellani, che contribuisce a portare in auge la commedia realista con \"Sotto il sole di Roma\" (1948) ed \"\u00c8 primavera\" (1949), entrambe girate in esterni e con attori non professionisti, e soprattutto con il successo di pubblico e critica di \"Due soldi di speranza\" (1952).\nNella seguente pellicola (Grand Prix du Festival a Cannes), l'occhio del regista diviene testimone di un sud rurale e bucolico, assorbito dalle pi\u00f9 elementari preoccupazioni pratiche e sentimentali. Il suo stile, abile nel coniugare commedia popolare e motivi realisti, arriver\u00e0 a influenzare registi come Luigi Comencini e Dino Risi nelle produzioni di grido \"Pane, amore e fantasia\" (1953) e \"Poveri ma belli\" (1956); opere, ambedue, in perfetta sintonia con l'evoluzione del costume italico. Il grande afflusso al botteghino avuto dalle due pellicole rimarr\u00e0 pressoch\u00e9 invariato nei sequel \"Pane, amore e gelosia\" (1954), \"Pane, amore e...\" (1955) e \"Belle ma povere\" (1957), egualmente diretti da Luigi Comencini e Dino Risi.\nAllo stesso modo, storie di vita quotidiana raccontate con garbata ironia (senza perdere di vista il tessuto sociale) si ritrovano nell'opera del milanese Luciano Emmer, i cui film \"Domenica d'agosto\" (1950), \"Le ragazze di Piazza di Spagna\" (1952) e \"Terza liceo\" (1953), costituiscono gli esempi pi\u00f9 noti.\nAltre commedie di indubbia caratura (e non ricollegabili al realismo rosa) sono: \"L'onorevole Angelina\" (1947), di Luigi Zampa, \"Come persi la guerra\" (1947), di Carlo Borghesio - animata da un surreale Erminio Macario - e \"Il vedovo allegro\" (1949), di Mario Mattoli, dove Carlo Dapporto rivisita con affetto il mondo del \"tabarin\". Da annotare \u00e8 la popolare pellicola \"Guardie e ladri\" (1951), diretta a quattro mani da Steno e Monicelli che si avvale delle caratterizzazioni a tutto tondo di Tot\u00f2 ed Aldo Fabrizi.\nDi altrettanto valore sono: \"Prima comunione\" (1950), di Alessandro Blasetti, \"Anselmo ha fretta\" (1950), di Gianni Franciolini, \"La famiglia Passaguai\" (1951), di Aldo Fabrizi, \"Il sole negli occhi\" (1953), di Antonio Pietrangeli e \"Un eroe dei nostri tempi\" (1955), del regista Mario Monicelli. Altri felici bozzetti dell'Italia preboom sono: \"Signori, in carrozza!\" (1951), di Luigi Zampa, \"Guardia, guardia scelta, brigadiere e maresciallo\" (1956), di Mauro Bolognini e \"La nonna Sabella\" (1957), di Dino Risi, tutti impreziositi dall'ilare teatralit\u00e0 di Peppino De Filippo.\nA met\u00e0 degli anni cinquanta Vittorio De Sica abbandona i soggetti drammatici per realizzare il vitale e anti-folcloristico \"L'oro di Napoli\" (1954) a cui segue la pochade di costume \"La spiaggia\" (1954), diretta da Alberto Lattuada. Sempre nel 1954 Camillo Mastrocinque realizza in technicolor \"Caf\u00e9 Chantant\", prezioso documento storico sul mondo del variet\u00e0, la cui eredit\u00e0 sar\u00e0 raccolta non di rado dalla successiva commedia all'italiana.\nSullo stesso registro si inseriscono alcune prove del commediografo Eduardo de Filippo come \"Napoli milionaria\" (1950), \"Filumena Marturano\" (1951) e \"Napoletani a Milano\" (1953), dove intenti realisti e connotazioni tragicomiche si interscambiano continuamente.\nDegli stessi anni \u00e8 la produzione italo-francese \"Don Camillo\" (1952), di Julien Duvivier, rifacimento del romanzo \"Mondo piccolo (Don Camillo)\" di Giovanni Guareschi, che stempera con leggerezza le due facce politiche dell'Italia di allora, per giungere a un messaggio di piena ricomposizione nazionale. La pellicola guadagna, fin da subito, un grande consenso, favorita dalla peculiare vis comica di Fernandel e Gino Cervi.\nAncora da ricordare \u00e8 la farsa agrodolce \"Policarpo, ufficiale di scrittura\" (1959), diretta da Mario Soldati e sorretta dalla comicit\u00e0 lunare e misurata di Renato Rascel. La realizzazione \u00e8 ispirata ai disegni di inizio novecento dell'umorista Gandolin e ottiene al dodicesimo Festival di Cannes il premio per la miglior commedia.\nInoltre, inserita nel ventaglio della serie a episodi, si espande, alla fine del decennio, la moda dei film balneari, girati allo scopo di pubblicizzare alcune delle pi\u00f9 importanti mete turistiche italiane. Tra i risultati migliori del genere - che vanta un ingente partecipazione di volti noti del cinema e del teatro - si evidenziano: \"Vacanze a Ischia\" (1957), di Mario Camerini, \"Avventura a Capri\" (1958), di Giuseppe Lipartiti e \"Tipi da spiaggia\" (1959), di Mario Mattoli.\nLa somma di tali contesti cinematografici aprir\u00e0 la strada a una nuova schiera di attrici, che in breve incarner\u00e0 un rinnovato divismo femminile. Fra le tante si ricordano: Silvana Mangano, Gina Lollobrigida, Silvana Pampanini, Giovanna Ralli, Marisa Allasio, Milly Vitale, Anna Maria Pierangeli, Lucia Bos\u00e8, Eleonora Rossi Drago, Gianna Maria Canale, Elsa Martinelli, Marisa Pavan, Rossana Podest\u00e0 ed Anna Maria Ferrero. A seguire: Claudia Cardinale, Virna Lisi, Lisa Gastoni, Rosanna Schiaffino, Lea Massari, Antonella Lualdi, Ilaria Occhini, Sylva Koscina, Sandra Milo e naturalmente Sophia Loren. Nello stesso tempo, fuori dal circuito divistico, troveranno inizio le carriere di interpreti di qualit\u00e0 come Luisa Della Noce, Carla Gravina, Adriana Asti, Franca Valeri, Lea Padovani e Giulietta Masina. Gli anni cinquanta saranno, infine, il terreno fertile su cui germoglier\u00e0 una fucina notevole di interpreti quali Enrico Maria Salerno, Romolo Valli, Gabriele Ferzetti, Gastone Moschin, Adolfo Celi, Walter Chiari, Renato Salvatori, Franco Fabrizi, Aldo Giuffr\u00e8, Carlo Giuffr\u00e8, Franco Interlenghi, Maurizio Arena, Ettore Manni, Rosario Borelli, Ermanno Randi, Antonio Cifariello, Cesare Danova, Giorgio De Lullo. Per la loro versatilit\u00e0 e gli incontri felici con importanti registi, Alberto Sordi, Vittorio Gassman, Ugo Tognazzi, Nino Manfredi, Marcello Mastroianni e Monica Vitti si impongono come protagonisti della commedia all'italiana. Gian Maria Volont\u00e9 sar\u00e0 invece l'attore di punta del cinema politico e di impegno civile.\nIl cinema d'autore (1950-1980).\nGli anni cinquanta.\nA partire dalla met\u00e0 degli anni cinquanta il cinema italiano si svincola dal neorealismo affrontando argomenti prettamente esistenziali, filmati con stili e punti di vista differenti, spesso pi\u00f9 introspettivi che descrittivi. Si assiste cos\u00ec a una nuova fioritura di cineasti che contribuisce in maniera fondamentale allo sviluppo della settima arte.\nAnna Magnani vince l'Oscar per la miglior attrice (prima italiana) grazie alla sua interpretazione ne \"La rosa tatuata\" (1955).\nMichelangelo Antonioni \u00e8 il primo ad imporsi, divenendo un autore di riferimento per tutto il cinema contemporaneo. Tale carica di novit\u00e0 \u00e8 ravvisabile fin dal principio. Infatti, la prima opera del regista, \"Cronaca di un amore\" (1950), segna un'indelebile frattura con il mondo del neorealismo e la conseguente nascita di una moderna cinematografia. Antonioni indaga con sguardo critico il mondo della borghesia italiana, rimasto fuori dall'obiettivo cinematografico del dopoguerra. Cos\u00ec facendo, vedono la luce opere di ricerca psicologica come \"I vinti\" (1952), \"La signora senza camelie\" (1953) e \"Le amiche\" (1955), libero adattamento del racconto \"Tra donne sole\" di Cesare Pavese. Nel 1957 mette in scena l'inconsueto dramma proletario \"Il grido\", con cui ottiene il plauso della critica.\nNegli anni tra il 1960 e il 1962, dirige la \"trilogia dell'incomunicabilit\u00e0\", composta dai film \"L'avventura\", \"La notte\" e \"L'eclisse\". In tali pellicole (che vedono come protagonista una giovane Monica Vitti) Antonioni affronta in maniera diretta i moderni temi dell'incomunicabilit\u00e0, dell'alienazione e del disagio esistenziale, dove i rapporti interpersonali sono volutamente descritti in modo oscuro e sfuggente. Il regista riesce cos\u00ec a rinnovare la drammaturgia filmica e a creare un forte smarrimento tra pubblico e critica, i quali accolgono queste opere con criteri e atteggiamenti contrastanti. A met\u00e0 degli anni sessanta si consacra all'attenzione internazionale con \"Il deserto rosso\" (1964) e \"Blow-Up\" (1966), vincitore l'anno successivo della Palma d'oro al Festival di Cannes. Il film \u00e8 una profonda riflessione sul rapporto arte-vita e sull'impossibilit\u00e0 del cinema di rappresentare la realt\u00e0, simbolicamente riassunta nell'ultima sequenza, dove alcuni saltimbanchi mimano ripetutamente una partita di tennis. Negli anni a venire ottengono visibilit\u00e0 oltre i confini nazionali \"Zabriskie Point\" (1970) e \"\" (1974).\nFederico Fellini \u00e8 l'autore che pi\u00f9 di ogni altro ha racchiuso ogni aspetto del reale e del surreale in una dimensione poetica e favolistica. Nel 1950 esordisce al cinema con Alberto Lattuada nel film \"Luci del variet\u00e0\", affettuoso e sincero tributo al declinante mondo della rivista. Con \"I vitelloni\" (1953), \"La strada\" (1954) e \"Le notti di Cabiria\" (1957) si impone come uno dei massimi punti di riferimento del cinema italiano e internazionale. Il suo stile altamente immaginifico viene esaltato dal felice sodalizio con gli sceneggiatori Ennio Flaiano e Tullio Pinelli e, in particolar modo, con il compositore Nino Rota. Alcune scene dei suoi film pi\u00f9 noti assurgeranno a simboli di un'intera epoca, come la famosa sequenza di Anita Ekberg che, ne \"La dolce vita\" (1960), entra nella Fontana di Trevi divenendo, da allora, un'icona del grande cinema. L'opera (tacciata di impurit\u00e0 dall\"Osservatore Romano\") \u00e8 un programmatico affresco di una Roma frivola e decadente, assolutamente priva di qualsiasi certezza morale. Ne consegue un composito viaggio nel sonno della ragione dove i disvalori della societ\u00e0 borghese emergono in maniera autentica e viscerale.\nNel corso degli anni sessanta l'artista romagnolo inizia un periodo di sperimentazione col monumentale, onirico e visionario \"8\u00bd\" (1963). Il film \u00e8 un'autobiografia immaginaria dello stesso regista che, con apparente svagatezza, tocca temi centrali come l'arte, la persistenza della memoria e la morte. Dopo un omaggio alla capitale nel film \"Roma\" (1972), il seguente \"Amarcord\" (1973) descrive con nostalgia e complicit\u00e0 i propri luoghi d'infanzia e la spontanea vitalit\u00e0 dell'et\u00e0 adolescenziale.\nTerminata l'esperienza neorealista, Luchino Visconti continuer\u00e0 a regalare al cinema italiano altre prestigiose creazioni. Nel 1960 esce nelle sale \"Rocco e i suoi fratelli\", che mette a confronto una storia di miseria meridionale con la civilt\u00e0 industriale del Nord, raccontando l'afflusso migratorio delle popolazioni del Sud con lucida introspezione psicologica. Nel 1963 giunge sugli schermi \"Il Gattopardo\", fedele illustrazione del passaggio della Sicilia dei Borboni a quella dei Sabaudi, non tradendo lo spirito scettico e amaro dell'omonimo romanzo. La sua vasta produzione continua con le opere \"La caduta degli dei\" (1969), \"Morte a Venezia\" (1971), \"Ludwig\" (1973), \"Gruppo di famiglia in un interno\" (1974) e \"L'innocente\" (1976).\nAnche Roberto Rossellini abbandona la stagione neorealista per realizzare il dramma psicologico \"Viaggio in Italia\" (1953), che anticipa i temi sull'incomunicabilit\u00e0 della coppia delineati dal cinema di Antonioni. Stroncato quasi ovunque, verr\u00e0 unicamente elogiato dalla critica francese, divenendo un punto di riferimento per i futuri registi della \"Nouvelle vague\". A seguito di vari film come \"Dov'\u00e8 la libert\u00e0...?\" (1954), \"India\" (1959) e \"Il generale Della Rovere\" (1959) aprir\u00e0 una nuova fase della sua carriera con la sperimentazione di pellicole enciclopediche per il cinema e la televisione, dal puro scopo umanistico e didattico.\nAll'inizio degli anni sessanta Vittorio De Sica porter\u00e0 al successo planetario l'interprete Sophia Loren nel drammatico \"La ciociara\" (1960) e in egual misura nella commedia a episodi \"Ieri, oggi, domani\" (1963), dove l'attrice recita al fianco di Marcello Mastroianni. La pellicola varr\u00e0 al regista un nuovo Oscar nella sezione miglior film straniero. La sequenza pi\u00f9 famosa del film resta il n\u00e9glig\u00e9 con cui la Loren si mostra nell'ultimo episodio, lasciando il segno nell'intero immaginario collettivo. Con il drammatico ed elegante \"Il giardino dei Finzi-Contini\" (1970), l'artista si aggiudicher\u00e0 nuovamente l'Oscar per il Miglior film straniero.\nDa sottolineare la peculiare carriera del palermitano Vittorio De Seta che negli anni cinquanta realizza vari documentari ambientati prevalentemente in terra siciliana e sarda. Queste opere descrivono con potente espressivit\u00e0 gli usi e costumi del proletariato meridionale e, allo stesso tempo, mettono a nudo le dure condizioni di vita dei pescatori siciliani, dei minatori di zolfo nisseni e dei pastori della Barbagia. Nel 1955, il regista si aggiudica la Palma d'oro a Cannes per il miglior documentario grazie al film \"Isola di fuoco\". Anni pi\u00f9 tardi, dirige il film a soggetto \"Banditi a Orgosolo\" (1961). L'opera, stilisticamente asciutta, \u00e8 un resoconto a sfondo realista della vita e delle abitudini di un vero pastore sardo. Negli anni settanta gira l'appassionante \"Diario di un maestro\" (1972); uno sceneggiato televisivo in quattro puntate (ridotto a 135 minuti per l'uscita nelle sale) che indaga il mondo dell'istruzione elementare con metodo antiautoritario e riformista.\nIn un tempo coevo si afferma il regista Carlo Lizzani. Contribuisce all'affermazione del neorealismo nelle vesti di critico e sceneggiatore, imponendosi in seguito come autore di un cinema politicamente impegnato, teso ad affrontare momenti scottanti della storia italiana, dal fascismo alla cronaca pi\u00f9 recente. Nel 1951 dirige il suo primo lungometraggio, \"Achtung, banditi!\" - storia di un episodio di guerra partigiana - cui fa seguito \"L'amore che si paga\" (episodio di \"L'amore in citt\u00e0\", 1953). La sua filmografia continua con \"Cronache di poveri amanti\" (1954) - resoconto della Firenze degli anni Venti tratto dal romanzo di Vasco Pratolini - \"Il gobbo\" (1960) - vivido ritratto di un bandito della periferia romana - \"Il processo di Verona\" (1963) e \"La vita agra\" (1964).\nDopo aver diretto il realistico \"Quattro passi fra le nuvole\" (1942) ed essersi diviso tra commedie e film storici, Alessandro Blasetti mette in campo la sua innata voglia di sperimentare inaugurando, con il dittico \"Altri tempi (Zibaldone n. 1)\" (1952) e \"Tempi nostri (Zibaldone n. 2)\" (1954), la realt\u00e0 dei film a episodi, che verr\u00e0 sfruttata in modo capillare da tutto il cinema a venire.\n\u00c8 il decennio in cui volge a conclusione il cinema \"protogiallo\" italiano, sorto con le produzioni giallo-poliziesche nel periodo del muto e accresciuto nei successivi cinquant'anni. Vengono prodotti \"Contro la legge\" (1950), \"Atto d'accusa\" (1950), \"L'ultima sentenza\" (1951), \"Vacanze col gangster\" (1952), \"Terrore sulla citt\u00e0\" (1956), e molti altri. Il \"protogiallo\" segna la fase antesignana del giallo all'italiana precedendolo di mezzo secolo, fino agli ultimi titoli significativi come \"Il rossetto\" (1960) di Damiano Damiani e \"L'assassino\" (1961) di Elio Petri, prima che nel 1963, Mario Bava, dia vita al genere con \"La ragazza che sapeva troppo\".\nLa generazione degli anni sessanta.\nAltro protagonista del cinema d'autore \u00e8 Pier Paolo Pasolini. Attento osservatore della trasformazione della societ\u00e0 italiana dal secondo dopoguerra sino alla met\u00e0 degli anni settanta, ha suscitato forti polemiche per la radicalit\u00e0 e vivacit\u00e0 del suo pensiero; vivacit\u00e0 che ha saputo mettere in evidenza anche in campo cinematografico e da subito riscontrabile nel suo film d'esordio \"Accattone\" (1961). Le medesime ambientazioni le si ritrova in \"Mamma Roma\" (1962), dove il regista nobilita i suoi personaggi suburbani con richiami alla pittura rinascimentale del Mantegna. Nel \"Vangelo secondo Matteo\" (1964), l'artista racconta la vita del Cristo rinunciando agli orpelli dell'iconografia tradizionale, avvalendosi di una forma registica che alterna camera a mano a immagini proprie della pittura quattrocentesca. In \"Uccellacci e uccellini\" (1966) il suo cinema vira sull'apologo fantastico descrivendo le varie trasformazioni del proletariato.\nTra le sue varie pellicole troviamo \"Edipo re\" (1967), \"Teorema\" (1968), \"Porcile\" (1969), \"Medea\" (1969) e le trasposizioni cinematografiche della trilogia della vita: \"Il Decameron\" (1971), \"I racconti di Canterbury\" (1972) e \"Il fiore delle Mille e una notte\" (1974). In \"Sal\u00f2 o le 120 giornate di Sodoma\" (1975), dietro la cornice storica del fascismo, l'autore sonda i meandri pi\u00f9 remoti dell'essere umano. Tali pellicole hanno proposto chiavi di lettura differenti scatenando sovente lunghi dibattiti, talvolta con strascichi giudiziari ed episodi di censura.\nUn altro regista di rilievo \u00e8 Valerio Zurlini: i suoi film, da \"Estate violenta\" (1959) a \"La ragazza con la valigia\" (1961), da \"Cronaca familiare\" (1962) a \"Il deserto dei Tartari\" (1976), alternano suggestive rievocazioni letterarie ad analisi psicologiche raffinate e complesse, con risultati visivi alquanto notevoli. Molto raffinato sul piano formale \u00e8 anche il cinema di Mauro Bolognini che, pur soffrendo talora di eccessi di decadentismo e affettazione, possiede una ricchezza scenografica e letteraria di chiara derivazione viscontiana, senza dimenticare la dialettica dei conflitti sociali. Tra i film pi\u00f9 significativi: \"Giovani mariti\" (1958), \"La giornata balorda\" (1960), \"Il bell'Antonio\" (1960), \"La viaccia\" (1961), \"Agostino\" (1962) e \"Metello\" (1970).\nErmanno Olmi esordisce con il film \"Il tempo si \u00e8 fermato\" (1958), emozionante parabola sui rapporti tra uomo e natura che fa subito emergere le sue peculiari doti artistiche. La notoriet\u00e0 arriver\u00e0 tre anni dopo con \"Il posto\" (1961), un ritratto dolce-amaro della Milano del boom economico. Nel 1963 gira l'esistenziale \"I fidanzati\" e dopo alcuni lavori interlocutori il cupo e dolente \"La circostanza\" (1974). Gli anni settanta consacrano Olmi a livello internazionale con l'uscita nelle sale de \"L'albero degli zoccoli\" (1978), commosso e partecipe omaggio a un mondo contadino in via d'estinzione, premiato, nello stesso anno, con la Palma d'oro al Festival di Cannes. Dopo una lunga malattia, Olmi ritorna alle cronache col surreale \"Lunga vita alla signora!\" (1987) e l'intenso \"La leggenda del santo bevitore\" (1988). Nel 2001 il regista realizza quello che molti critici considerano il suo miglior lavoro: \"Il mestiere delle armi\", dedicato al mito di Giovanni dalle Bande Nere.\nMarco Ferreri si cimenta nella regia verso la fine degli anni cinquanta presentando un cinema grottesco e provocatorio, con tratti e accenti parzialmente bunueliani. Il suo umorismo nero e sferzante \u00e8 gi\u00e0 rintracciabile nelle opere \"El pisito\" (1958) e \"La carrozzella\" (1960), filmate e ambientate in terra spagnola. Anni dopo dirige l'attore Ugo Tognazzi nei film \"\" (1963) e \"La donna scimmia\" (1964), dove ha modo di farsi conoscere dalla critica italiana. Nel 1969 raggiunge la piena maturit\u00e0 artistica con \"Dillinger \u00e8 morto\", stralunato e attualissimo apologo sull'alienazione della vita moderna. Dopo il percorso kafkiano e surreale de \"L'udienza\" (1971) ottiene la massima popolarit\u00e0 internazionale con il sorprendente e discusso \"La grande abbuffata\" (1973). Scritto dal regista assieme a Rafael Azcona, il film \u00e8 un'allegoria della societ\u00e0 del benessere condannata all'autodistruzione e, al tempo stesso, un limpido saggio sui vari intrecci tra \"eros\" e \"thanatos\", filmati con raggelante ironia.. Successivamente, rilegge il rapporto tra i sessi nel nichilista \"L'ultima donna\" (1976) e nel visionario \"Ciao maschio\" (1978). Si distinguono negli anni a venire \"Storie di ordinaria follia\" (1981) e \"Storia di Piera\" (1983), costruito sulla vita romanzata dell'attrice Piera Degli Esposti.\nSempre negli anni sessanta si impone all'attenzione di pubblico e critica l'opera del giovane Marco Bellocchio che tramite pellicole apertamente in contrasto con la societ\u00e0 e i valori borghesi anticipa il fermento generazionale del sessantotto. La sua pellicola d'esordio \"I pugni in tasca\" (1965), a causa dei suoi contenuti altamente drammatici, scuote l'opinione pubblica aprendo la strada a una prolifica serie di film tra i quali si ricordano: \"La Cina \u00e8 vicina\" (1967), \"Nel nome del padre\" (1972), \"Sbatti il mostro in prima pagina\" (1973), \"Marcia trionfale\" (1976) e il documentario \"Matti da slegare - Nessuno o tutti\" (1975) - diretto con Silvano Agosti - uno dei primi esempi di cinema militante a difesa del metodo psichiatrico di Franco Basaglia, teso al reinserimento sociale del malato.\nBernardo Bertolucci si avvicina al cinema grazie a Pier Paolo Pasolini di cui sar\u00e0 assistente sul set di \"Accattone\".\nBen presto si stacca dal mondo pasoliniano per inseguire una personale idea di cinema, basata sullo studio antropologico dell'individuo e del suo relazionarsi ai mutamenti sociali che la storia impone. Esordisce giovanissimo nel lungometraggio \"La commare secca\" (1962), e desta attenzione con \"Prima della rivoluzione\" (1964). Nei primi anni settanta realizza in rapida successione tre capisaldi del suo cinema: \"Il conformista\" (1970), tratto dal romanzo di Moravia, il metafisico \"La strategia del ragno\" (1970) e il film scandalo \"Ultimo tango a Parigi\" (1972), con Marlon Brando e Maria Schneider. Quest'ultimo, a causa dei suoi contenuti altamente erotici viene condannato al rogo dalla Cassazione nel gennaio del 1976, per poi essere riabilitato dalla stessa nel febbraio del 1987. Consolida la fama internazionale con il kolossal \"Novecento\" (1976), potente affresco sulle lotte di classe contadine dagli albori del novecento fino alla seconda guerra mondiale. Dopo aver diretto un efficace Ugo Tognazzi nel film \"La tragedia di un uomo ridicolo\" (1981), nel 1987 gira il ciclopico e suggestivo \"L'ultimo imperatore\", che si aggiudicher\u00e0 ben nove Premi Oscar, tra cui quelli per miglior film e regia.\nI fratelli Paolo e Vittorio Taviani, appassionati fin da giovanissimi al cinema, conoscono un primo discreto successo con \"Un uomo da bruciare\" (1962) e \"I sovversivi\" (1967), che vede come primo interprete il cantautore Lucio Dalla, a cui seguono \"Sotto il segno dello scorpione\" (1969) e il film sulla restaurazione \"Allonsanf\u00e0n\" (1974). Il seguente \"Padre padrone\" (1977), tratto dal romanzo di Gavino Ledda, racconta la lotta di un pastore sardo contro le regole feroci del proprio universo patriarcale. Il film riscuote critiche favorevoli aggiudicandosi nello stesso anno la Palma d'oro al Festival di Cannes. Ne \"Il prato\" (1979) si recuperano echi neorealisti, mentre \"La notte di San Lorenzo\" (1982) racconta, con uno stile vicino al realismo magico, la deliberata fuga di un gruppo di abitanti della Toscana, nella notte in cui tedeschi e fascisti compiono una sanguinosa rappresaglia nel Duomo della citt\u00e0.\nCome allievo di Visconti si mette in luce il regista fiorentino Franco Zeffirelli, autore, per molti decenni, di una feconda produzione teatrale. Tra le sue opere cinematografiche pi\u00f9 note vi sono le trasposizioni shakespeariane de \"La bisbetica domata\" (1967) e \"Romeo e Giulietta\" (1968). Nello stesso tempo si afferma Liliana Cavani, che conosce notoriet\u00e0 con le opere \"Francesco d'Assisi\" (1966) e \"Il portiere di notte\" (1974).\nTra i vari film del periodo, un significativo esempio di cinema sperimentale \u00e8 rappresentato dal film di Alberto Grifi \"Anna\", diretto assieme all'attore Massimo Sarchielli e presentato nei maggiori festival europei nel 1975. Il lungometraggio \u00e8 un'inedita esperienza di cinema-diretto, che riprende, in undici ore di girato (ridotte poi a quattro), l'aberrante quotidianit\u00e0 di una giovane tossicodipendente incinta e senza dimora. I due autori, privi di soggetto e sceneggiatura, abbandonano la telecamera a una sorta di flusso di coscienza in tempo reale, facendo irrompere sullo schermo \"una tranche de vie\" libera da compromessi narrativi e mediazioni estetiche.\nLa grande stagione della commedia (1958-1980).\nVerso la fine degli anni cinquanta si sviluppa il genere della commedia all'italiana; una definizione che fa riferimento al titolo di due film: \"Matrimonio all'italiana\" e \"Divorzio all'italiana\", quest'ultimo con Marcello Mastroianni e Stefania Sandrelli. Il termine, pi\u00f9 che indicare un vero genere, riguarda una particolare stagione cinematografica, segnata da un nuovo modo di intendere gli elementi costitutivi della commedia. Tali elementi si pongono in contrasto con la commedia leggera e disimpegnata del \"Neorealismo rosa\", assai in voga per tutti gli anni cinquanta.\nTenendo a mente la lezione del neorealismo, la nuova commedia all'italiana pone le proprie attenzioni sulla realt\u00e0 prodotta dal boom economico, affrontando questioni drammatiche con toni umoristici e graffianti. Pertanto, accanto alle situazioni comiche e agli intrecci tipici della farsa tradizionale, vediamo emergere una pungente satira di costume, che evidenzia con tagliente ironia le contraddizioni della societ\u00e0 industriale. Inoltre, non del tutto infrequenti risultano le commedie nelle quali l'ambientazione scenica \u00e8 traslata in diversi contesti storici, spesso con finalit\u00e0 critiche nei confronti dell'attualit\u00e0 sociale.\nA partire dalla fine degli anni sessanta e per tutti gli anni settanta, l'Italia vive numerose fasi che muteranno in maniera radicale la mentalit\u00e0 e il costume degli italiani. La congiuntura economica, le agitazioni studentesche e la ricerca di nuove emancipazioni nel mondo del lavoro e della famiglia, diverranno il luogo ideale entro il quale proiettare i personaggi della commedia, pronti a far rivivere sulla scena i mutamenti della societ\u00e0 civile.\nA tale stagione cinematografica si ricollegano i nomi dei principali attori italiani del tempo: da Alberto Sordi a Vittorio Gassman, da Marcello Mastroianni a Ugo Tognazzi e Nino Manfredi, da Monica Vitti a Claudia Cardinale, senza dimenticare Sophia Loren, Silvana Mangano, Giancarlo Giannini e Mariangela Melato, oltre alla gi\u00e0 citata Stefania Sandrelli. Altri interpreti riferibili a tale stagione sono: Tiberio Murgia, Leopoldo Trieste, Renato Salvatori, Franco Fabrizi, Vittorio Caprioli, Gigi Proietti, Michele Placido, Gastone Moschin e occasionalmente attrici come Lea Massari, Ornella Muti e Ottavia Piccolo. Hanno preso parte ad alcune commedie anche attori prevalentemente drammatici come Enrico Maria Salerno, Romolo Valli, Gabriele Ferzetti, Paolo Stoppa, Gian Maria Volont\u00e9 e Jean-Louis Trintignant\nGeneralmente si ritiene sia stato il regista Mario Monicelli, capostipite e fra i massimi esponenti (con Dino Risi, Luigi Comencini, Pietro Germi e Ettore Scola) della commedia italica, a inaugurare questa nuova fase con il lungometraggio \"I soliti ignoti\" (1958), scritto assieme a Suso Cecchi D'Amico e alla coppia di sceneggiatori Agenore Incrocci e Furio Scarpelli. L'opera coniuga spunti grotteschi a sequenze proprie del dramma sottoproletario, filmando con minuzia di dettagli una Roma periferica e degradata, ancora estranea ai processi economici del \"boom\". Il film si rivela un successo (anche oltre confine) tanto da venir candidato all'Oscar come miglior film straniero.\nNel 1959 esce nelle sale \"La grande guerra\", con Alberto Sordi e Vittorio Gassman. Il lungometraggio, prendendo spunto da un racconto di Maupassant, contamina la tragedia storica con i moduli della commedia dissacrando un tema - gli inutili massacri della prima guerra mondiale - fino allora tab\u00f9 per tutto il cinema nazionale. Dopo \"I compagni\" (1963), nel 1966 il cineasta dirige \"L'armata Brancaleone\". La pellicola \u00e8 un miscuglio di fantasia e avventure farsesche che si dispiegano lungo un Medioevo sbrigliato e carnevalesco, in chiara polemica con l'opposta visione dell'et\u00e0 mezzana proposta dal cinema hollywoodiano. Tempo dopo, in piena contestazione, porta sugli schermi \"La ragazza con la pistola\" (1968), intuendo le qualit\u00e0 comiche dell'attrice Monica Vitti. Tra i suoi film successivi si riportano: \"Vogliamo i colonnelli\" (1973), \"Romanzo popolare\" (1974), \"Amici miei\" (1975) ed \"Un borghese piccolo piccolo\" (1977); opera quest'ultima che risente esplicitamente del clima repressivo degli anni di piombo e consegna all'attore Alberto Sordi uno dei suoi personaggi pi\u00f9 neri e sofferti.\nGli anni sessanta sono il periodo del \"boom economico\" e di riflesso il cinema risente dei cambiamenti che modificano la societ\u00e0 italiana. Uno dei primi artisti a documentare tali cambiamenti \u00e8 il cineasta milanese Dino Risi. Nel suo lungometraggio pi\u00f9 conosciuto - \"Il sorpasso\" (1962) - il regista mescola, con acuta sensibilit\u00e0, comicit\u00e0 e seriet\u00e0 del soggetto, virando, in maniera inconsueta, in un finale drammatico e raggelante. L'istrionismo di Vittorio Gassman e la colonna sonora, con brani di Edoardo Vianello e Domenico Modugno, fotografano perfettamente il quadro dell'epoca, facendo raggiungere al genere della commedia una piena maturit\u00e0 autoriale. Sempre per la regia di Dino Risi vanno menzionati il \"cult movie\" \"I mostri\" (1963) e \"Una vita difficile\" (1961), che porta sulle scene un intenso Alberto Sordi. Il film \u00e8 un imponente documento artistico sull'Italia del dopoguerra e sulla nascente democrazia, in un perfetto equilibrio tra la farsa e il dramma, tra ambizioni sociologiche e disillusione politica. Altre opere da segnalare sono: \"Il vedovo\" (1959), \"Il mattatore\" (1960), \"Il gioved\u00ec\" (1964), \"L'ombrellone\" (1965), \"Straziami ma di baci saziami\" (1968), \"In nome del popolo italiano\" (1971) e la pellicola \"Profumo di donna\" (1974), pienamente sorretta dalla verve attoriale di Vittorio Gassman.\nVa messo in evidenza come spesso gli elementi costitutivi della commedia siano stati intrecciati ad arte con generi differenti, dando vita a pellicole decisamente inclassificabili. Nell'inaugurare tale tecnica, Il cineasta Luigi Comencini \u00e8 stato senza dubbio uno degli autori di maggior rilievo. Dopo aver raggiunto la popolarit\u00e0 negli anni cinquanta con alcune commedie rosa (tra tutte la conosciuta \"Pane, amore e fantasia\", 1953), nel 1960 regala al cinema italiano l'opera bellica \"Tutti a casa\". Il lungometraggio, costantemente in bilico tra humour e dramma, ricostruisce i giorni seguenti l'armistizio di Cassibile, contribuendo a spezzare il muro di silenzio calato sulla Resistenza, argomento fino allora ignorato da gran parte del cinema nazionale. Tra le sue opere migliori si ricordano: \"A cavallo della tigre\" (1961), \"La ragazza di Bube\" (1963), \"Lo scopone scientifico\" (1972), lo sceneggiato \"Le avventure di Pinocchio\" (1972), \"Il gatto\" (1978) e \"L'ingorgo\" (1979), in cui si fondono generi e stili differenti.\nAltra figura di primo piano per lo sviluppo e l'imposizione della commedia all'italiana \u00e8 il regista Pietro Germi. Dopo essersi cimentato in opere a evidente contenuto civile, in qualche modo riconducibili entro i canoni del neorealismo, nell'ultima fase della sua carriera ha diretto pellicole inseribili entro il raggio della commedia,\ndove accanto agli abituali toni umoristici sopravvivono componenti di critica sui costumi della media borghesia. Il gi\u00e0 citato \"Divorzio all'italiana\" apre a Germi le porte del successo che si concretizzer\u00e0 con \"Sedotta e abbandonata\" (1964) e con il limpido e caustico \"Signore &amp; signori\" (1965). Il film (satira sull'ipocrisia borghese di una cittadina dell'alto Veneto), vince la Palma d'oro al Festival di Cannes ex aequo con \"Un uomo, una donna\" (1966), di Claude Lelouch.\nL'ultimo protagonista della grande stagione della commedia \u00e8 il regista romano Ettore Scola. Per tutti gli anni cinquanta veste i panni dello sceneggiatore, per poi esordire alla regia nel 1964 con il film \"Se permettete parliamo di donne\". Nel 1974 d\u00e0 alla luce il suo film pi\u00f9 noto, \"C'eravamo tanto amati\", che ripercorre trent'anni di storia italiana attraverso le vicende di tre amici: l'avvocato Gianni Perego (Vittorio Gassman), il portantino Antonio (Nino Manfredi) e l'intellettuale Nicola (Stefano Satta Flores. Altre importanti pellicole sono: \"Brutti, sporchi e cattivi\" (1976) - trainata da Nino Manfredi - e \"Una giornata particolare\" (1977), dove Sophia Loren e Marcello Mastroianni si producono in una delle loro interpretazioni pi\u00f9 alte e struggenti.\nNel 1980 il regista tira le somme della commedia all'italiana nel pamphlet generazionale de \"La terrazza\", che descrive con grande efficacia l'amaro bilancio esistenziale di un gruppo di intellettuali di sinistra. La pellicola, secondo gran parte della critica, \u00e8 una delle ultime opere ancora ascrivibile alla tradizione \"alta\" della commedia.\nUn posto a parte occupa Antonio Pietrangeli, che in quasi tutti i suoi film si \u00e8 occupato di psicologia femminile, delineando con spiccata sensibilit\u00e0 ritratti di donne infelici e tormentate: da \"Adua e le compagne\" (1960) a \"La visita\" (1963), da \"La parmigiana\" (1963) a \"Io la conoscevo bene\" (1965), considerato il suo capolavoro.\nAltre opere significative sono i sempre attuali \"Il vigile\" (1960) e \"Il medico della mutua\" (1968), di Luigi Zampa, \"Crimen\" (1961), di Mario Camerini, \"Leoni al sole\" (1961), di Vittorio Caprioli, \"Il diavolo\" (1963), di Gian Luigi Polidoro, nonch\u00e9 alcune commedie di Vittorio De Sica, come \"Il boom\" (1963), \"Ieri, oggi, domani\" (1963) e \"Matrimonio all'italiana\" (1964).\nTra gli anni sessanta e settanta conosce notoriet\u00e0 il cinema di Luciano Salce, autore di molteplici commedie dal sicuro incasso al botteghino. Oltre al ciclo comico dei film basati sulle avventure del ragionier Fantozzi, si ricordano \"Il federale\" (1961), \"La voglia matta\" (1962), \"Le ore dell'amore\" (1963) e \"L'anatra all'arancia\" (1975), tutti arricchiti dall'estro recitativo di Ugo Tognazzi. Da non dimenticare il film di Franco Brusati, \"Pane e cioccolata\" (1973), che rivisita con mordace intelligenza le varie problematiche dell'immigrazione italiana, in questo aiutato dall'incisiva interpretazione di Nino Manfredi. Lo stesso Brusati dirige \"Dimenticare Venezia\" (1979).\nSempre in questo ambito, si menziona il lavoro svolto dalla regista Lina Wertm\u00fcller, che assieme alla rodata coppia di attori Giancarlo Giannini e Mariangela Melato ha dato vita, nella prima met\u00e0 degli anni settanta, a pellicole di successo tra le quali si evidenziano: \"Mim\u00ec metallurgico ferito nell'onore\" (1972), \"Film d'amore e d'anarchia - Ovvero \"Stamattina alle 10 in via dei Fiori nella nota casa di tolleranza...\"\" (1973) e \"Travolti da un insolito destino nell'azzurro mare d'agosto\" (1974). Due anni pi\u00f9 tardi, con \"Pasqualino Settebellezze\" (1976) ottiene quattro nomination agli Oscar, risultando la prima donna in assoluto a ricevere una candidatura come miglior regista.\nDi rilievo \u00e8 il prodotto artistico di Sergio Citti, che sulla falsariga di certo cinema pasoliniano dirige commedie bizzarre e surreali, raggiungendo risultati convincenti in pi\u00f9 di una pellicola tra le quali si menzionano: \"Ostia\" (1970), \"Casotto\" (1977) e \"Il minestrone\" (1981).\nVi \u00e8 infine da ricordare che, nell'arco di oltre un ventennio, sono stati numerosissimi i registi che hanno partecipato e contribuito allo sviluppo della commedia. Tra questi meritano di essere citati Nanny Loy - per il film \"Le quattro giornate di Napoli\" (1962) - Steno - nella riuscita \"pochade\" \"Febbre da cavallo\" (1976) - Sergio Corbucci, Salvatore Samperi, Gianni Puccini e Marcello Fondato. Si riportano ancora: Pasquale Festa Campanile, Luigi Filippo D'Amico, Tonino Cervi, Flavio Mogherini, Franco Rossi e Luigi Magni, che nella sua esigua ma significativa produzione ha delineato commedie ambientate nella Roma papalina e risorgimentale che hanno visto spesso come attore protagonista Nino Manfredi.\nIl cinema comico.\nIl luogo ideale dove il genere comico trova ampia affermazione \u00e8 senz'altro il teatro dove, tra gli anni trenta e quaranta, si sviluppano numerose scuole di avanspettacolo che vedono tra le proprie file attori comici di prim'ordine come Carlo Dapporto, Gilberto Govi, Ettore Petrolini, Erminio Macario, Nino Taranto, Renato Rascel, Walter Chiari, Carlo Campanini e Antonio De Curtis, in arte Tot\u00f2. Proprio a quest'ultimo si deve il merito di aver spostato e integrato tale prodotto artistico dal palcoscenico alla celluloide. Ideatore di un'autentica maschera nel solco della tradizione della commedia dell'arte, Tot\u00f2 ha spaziato dal teatro (con oltre 50 titoli) al cinema (con 97 pellicole) e alla televisione (con 9 telefilm e vari passaggi pubblicitari). I suoi film riscuotono ancora oggi molto successo, e talune sue battute sono diventate perifrasi entrate nel linguaggio comune.\nTra i suoi innumerevoli lungometraggi si evidenziano: \"Fifa e arena\" (1948), \"I pompieri di Viggi\u00f9\" (1949), \"Tot\u00f2 cerca casa\" (1949), \"L'imperatore di Capri\" (1949), \"Tot\u00f2 le Mok\u00f2\" (1949), \"Un turco napoletano\" (1953), \"Miseria e nobilt\u00e0\" (1954), \"Signori si nasce\" (1960) e \"Tot\u00f2 a colori\" (1952), primo film italiano in Ferrania-color, dove il comico sfoggia prestazioni mimiche tra le pi\u00f9 alte. Non sono da trascurare i fruttiferi sodalizi con Aldo Fabrizi e con il grande attore di teatro Peppino De Filippo, con il quale ha ideato numerose pellicole di sicura presa sul pubblico. A tal proposito si menzionano: \"La banda degli onesti\" (1956), \"Arrangiatevi!\" (1959), \"Tot\u00f2, Peppino e... la dolce vita\" (1961) e la celebre \"Tot\u00f2, Peppino e la... malafemmina\" (1956), per la regia di Camillo Mastrocinque.\nTra le altre spalle dell'artista si segnalano Carlo Croccolo, Mario Castellani e attrici di notevole valore come Tina Pica, Franca Valeri, Ave Ninchi, Isa Barzizza, Pupella Maggio e Marisa Merlini. Oltre ad aver rappresentato per pi\u00f9 di un ventennio l'attore comico per antonomasia, Tot\u00f2 si \u00e8 cimentato in altre pellicole rientranti pi\u00f9 esplicitamente nel filone della commedia all'italiana, finanche nel cinema d'autore (in particolar modo negli anni sessanta).\nAnalogo discorso avviene nei successivi anni settanta con l'emergere di una nuova personalit\u00e0 comica facente capo all'autore, attore e scrittore Paolo Villaggio. Dopo aver debuttato nel programma televisivo \"Quelli della domenica\" presentando personaggi dalla mimica grottesca ed inedita, fa esordire sul grande schermo la celebre maschera di Fantozzi, creata dallo stesso artista alla fine degli anni sessanta e pubblicata con notevole richiamo nell'omonimo libro, uscito per la \"Rizzoli\" nel 1971. Il capostipite \"Fantozzi\" (1975), diretto da Luciano Salce e campione di incassi nella stagione 1974 - 1975, ha dato vita a una saga di ampio e duraturo successo, che si \u00e8 protratta con altre nove pellicole fino alla fine degli anni novanta.\nAccanto all'artista hanno poi recitato svariati attori divenuti fin da subito molto popolari tra i quali si ricordano: Milena Vukotic, Anna Mazzamauro, Li\u00f9 Bosisio, Plinio Fernando e soprattutto Gigi Reder, il quale ha composto con Villaggio un fortunato sodalizio riscontrabile in oltre quattordici pellicole. Allo stesso modo di Tot\u00f2 anche Villaggio ha effettuato incursioni nella commedia, cos\u00ec come nel cinema d'autore continuando in parallelo la principale attivit\u00e0 di attore comico e scrittore satirico. Se si esclude l'Oscar a Roberto Benigni (il quale \u00e8 sia interprete che regista), entrambi gli artisti sono gli unici attori comici in Italia ad aver vantato riconoscimenti di grande prestigio internazionale. Tot\u00f2 ha infatti ricevuto due menzioni speciali al Festival di Cannes, per le prove nei film \"Guardie e ladri\" (1951) e \"Uccellacci e uccellini\" (1966); a Villaggio sono andati rispettivamente il Leone d'oro alla carriera (1992) e il Pardo d'onore al Festival di Locarno (2000).\nInoltre, va evidenziato il grande consenso popolare avuto negli anni cinquanta da Alberto Sordi, che prima di intraprendere la strada di attore a tutto tondo ha mostrato indiscusse doti comiche nei rispettivi film \"Un giorno in pretura\" (1953) e \"Un americano a Roma\" (1954), entrambi diretti da Steno. Non \u00e8 da tralasciare la popolarit\u00e0 del duo comico composto da Franco Franchi e Ciccio Ingrassia, che per tutti gli anni sessanta ha inanellato una serie di lungometraggi a stampo parodistico (i pi\u00f9 diretti da Giorgio Simonelli), proponendo situazioni e gag derivanti dall'avanspettacolo e dal teatro di strada. Si segnalano, ancora, le numerose partecipazioni della coppia a molti film autoriali, mettendo la propria arte al servizio di registi quali Pier Paolo Pasolini, Vittorio De Sica e i Fratelli Taviani. Lo stesso Ingrassia lavorer\u00e0 singolarmente per cineasti come Elio Petri e Federico Fellini..\nUna ritrovata linfa nel contesto di tale forma artistica viene alla luce all'inizio degli anni ottanta con la comparsa di una nuova generazione di attori e registi che avrebbe, seppur con tematiche sociali differenti, continuato il percorso gi\u00e0 tracciato dalla commedia all'italiana. Attori comici quali Roberto Benigni, Carlo Verdone, Massimo Troisi, Francesco Nuti e Maurizio Nichetti, hanno proposto in maniera coeva un nuovo modo di fare comicit\u00e0, passando con disinvoltura dallo sketch televisivo al cinema, presentando pellicole quasi sempre dirette e interpretate da se medesimi.\nIl cinema sociale e politico.\nIl cinema d'autore degli anni sessanta continua il proprio percorso analizzando temi e problematiche distinte. Dalle vene surreali ed esistenziali di Fellini e Antonioni si emancipa una nuova visione autoriale che vede nel cinema un mezzo ideale per denunciare corruzioni e malaffare, sia del sistema politico che del mondo industriale. Nasce cos\u00ec la struttura del film inchiesta che partendo dall'analisi neorealista dei fatti, aggiunge a essi un conciso giudizio critico, con il manifesto intento di scuotere le coscienze dell'opinione pubblica. Tale tipologia tocca volutamente questioni scottanti, spesso prendendo di mira il potere costituito, con l'intento di ricostruire una verit\u00e0 storica il pi\u00f9 delle volte celata o negata.\nVero precursore di questo modo di intendere il mestiere del regista \u00e8 l'artista napoletano Francesco Rosi. Nel 1962 inaugura il progetto dei film-inchiesta ripercorrendo, attraverso una serie di lunghi flashback, la vita del malavitoso siciliano \"Salvatore Giuliano\". L'anno successivo dirige Rod Steiger ne \"Le mani sulla citt\u00e0\" (1963), nel quale denuncia con coraggio le collusioni esistenti tra i diversi organi dello Stato e lo sfruttamento edilizio a Napoli. La pellicola viene premiata con il Leone d'Oro al Festival di Venezia.\nQuesti film sono generalmente considerati i capostipiti del cinema a carattere politico, che vedr\u00e0 spesso la recitazione duttile e mimetica di Gian Maria Volont\u00e9. Uno dei punti di arrivo del cammino artistico di Francesco Rosi \u00e8 \"Il caso Mattei\" (1972), un rigoroso documento in cui il regista cerca di far luce sulla misteriosa scomparsa di Enrico Mattei, manager del pi\u00f9 importante gruppo statale italiano: l'Eni.\nLa pellicola vince la Palma d'oro al festival di Cannes e diviene (assieme al serrato \"Cadaveri eccellenti\", 1976) un vero modello per analoghi film di denuncia prodotti sia in Italia che all'estero.\nI movimenti studenteschi, operai ed extra-parlamentari della fine degli anni sessanta e quelli del decennio seguente influenzeranno molte arti, in particolar modo il cinema, che ricalca sulle orme di Rosi un percorso socialmente e politicamente impegnato. In questo contesto nuovi registi continuano e potenziano l'opera del cineasta napoletano; tra questi il pi\u00f9 attivo \u00e8 l'autore romano Elio Petri, che utilizza il discorso politico in un'ottica di superamento e completamento del cinema neorealista. A questo proposito il regista romano dichiara: \u00abIl neorealismo se non \u00e8 inteso come vasta esigenza di ricerca e di indagine, ma come vera e propria tendenza poetica, non ci interessa pi\u00f9 (...) Occorre fare i conti con i miti moderni, con le incoerenze, con la corruzione, con gli esempi splendidi di eroismi inutili, con i sussulti della morale: occorre sapere e potere rappresentare tutto ci\u00f2\u00bb.\nNei primi anni sessanta lavora con Alberto Sordi nell'amara commedia \"Il maestro di Vigevano\" (1963), ispirata al romanzo di Lucio Mastronardi. Nel 1967 avvia un solidale progetto con l'attore e alter ego Gian Maria Volont\u00e9, sviluppando produzioni dal chiaro monito civile come: \"A ciascuno il suo\" (1967), tratto da un romanzo di Leonardo Sciascia, \"La classe operaia va in paradiso\" (1971), corrosiva denuncia sulla vita in fabbrica (vincitrice della Palma d'oro a Cannes) e \"Indagine su un cittadino al di sopra di ogni sospetto\" (1970). Quest'ultimo (accompagnato dall'incisiva colonna sonora di Ennio Morricone) \u00e8 un asciutto thriller psicoanalitico incentrato sulle aberrazioni del potere, analizzate in chiave sulfurea e patologica. La pellicola ottiene un vasto consenso, aggiudicandosi l'anno seguente l'Oscar al miglior film straniero. Nel 1976 Petri porta al cinema un altro componimento di Sciascia, \"Todo modo\", che racconta il cupo decadimento di una classe dirigente, rifugiatasi in un albergo-eremo, al finto scopo di praticare esercizi spirituali.\nArgomenti affini al cinema d'impegno civile si ritrovano nell'opera di Damiano Damiani, che con \"Il giorno della civetta\" (1968), conosce un notevole successo. Altri lungometraggi da citare sono: \"Confessione di un commissario di polizia al procuratore della repubblica\" (1971), \"\" (1971), \"Perch\u00e9 si uccide un magistrato\" (1974) e \"Io ho paura\" (1977). Si menzionano, inoltre, Pasquale Squitieri per il film \"Il prefetto di ferro\" (1977) e Giuliano Montaldo, che dopo alcune esperienze come attore mette in scena alcune pellicole di carattere storico e politico come \"Gott mit uns\" (1970), \"Sacco e Vanzetti\" (1971) e \"Giordano Bruno\" (1973).\nDi estrema importanza risulta il duro e realistico \"Detenuto in attesa di giudizio\" (1971), di Nanni Loy, con protagonista un toccante Alberto Sordi. Il film del regista sardo \u00e8 una sorta di incubo kafkiano, perfettamente calato nella realt\u00e0 sociale del tempo. La pellicola ha suscitato ampio scalpore, in quanto, per la prima volta, un'opera cinematografica denunciava la drammatica arretratezza del sistema giudiziario e carcerario italiano. Anni prima, lo stesso Sordi viene diretto da Alberto Lattuada nel film \"Mafioso\" (1960), uno dei primi \"gangster movie\" italiani, dove lo sguardo glaciale del regista ritrae uno spaccato della malavita siciliana freddo e amorale, privo di qualsiasi finale consolatorio.\nAnche se non strettamente legato alla realt\u00e0 italiana si pu\u00f2 ricordare \"La battaglia di Algeri\" (1966), dell'autore toscano Gillo Pontecorvo. L'opera \u00e8 una vibrante ricostruzione degli eventi militari che portarono l'Algeria all'indipendenza dal Colonialismo francese, rievocata con un rigore e uno stile prossimi a molti cinegiornali dell'epoca. Acclamato da critica e pubblico, Il film (Leone d'oro a Venezia), \u00e8 divenuto nel tempo una delle opere italiane pi\u00f9 conosciute nel mondo.\nNel 1969 Marlon Brando \u00e8 il protagonista di un nuovo film sempre diretto da Pontecorvo: \"Queimada\", che descrive le sopraffazioni dell'Imperialismo e la rivolta dei popoli oppressi in un paese del Sud America. Nel suo ultimo lungometraggio, l'artista pisano affronta il tema del terrorismo basco durante il franchismo in \"Ogro\" (1979), raccontando la vicenda dell'attentato all'ammiraglio e presidente del governo Luis Carrero Blanco, avvenuto nel 1973. Francesco Rosi ebbe successo con \"Cristo si \u00e8 fermato ad Eboli\" (1979).\nUn altro regista legato al cinema politico e d'impegno sociale \u00e8 il ferrarese Florestano Vancini, che in molte realizzazioni ha coniugato la robustezza della ricostruzione storica con il resoconto di crisi sentimentali e soggettive. Tra le sue opere migliori si ricordano: \"La lunga notte del '43\" (1960), \"La banda Casaroli\" (1962), \"Le stagioni del nostro amore\" (1966) e \"Il delitto Matteotti\" (1973).\nIl cinema d'animazione.\nNonostante l'Italia non abbia una grande tradizione nell'ambito del cinema d'animazione, nel corso del tempo si sono rivelati diversi autori degni d'attenzione. Il pioniere del cartone animato italiano \u00e8 stato Francesco Guido, meglio conosciuto come Gibba. Subito dopo la fine della guerra, produce il primo mediometraggio animato del nostro cinema dal titolo \"L'ultimo sciusci\u00e0\" (1946), che riprende tematiche proprie del neorealismo e nel decennio seguente i lungometraggi \"Rompicollo\" e \"I picchiatelli\", in collaborazione con Antonio Attanasi. Negli anni settanta, dopo molti documentari animati, lo stesso Gibba torner\u00e0 al lungometraggio con l'erotico \"Il nano e la strega\" (1973) e\n\"Il racconto della giungla\" (1974). Interessanti anche i contributi del pittore e scenografo Emanuele Luzzati che dopo alcuni pregevoli cortometraggi, realizza nel 1976 uno dei capolavori dell'animazione italiana: \"Il flauto magico\", basato sull'omonima opera di Mozart.\nNel 1949 il disegnatore Nino Pagot presenta al Festival di Venezia \"I fratelli Dinamite\", uno dei primi lungometraggi animati dell'epoca, uscito nelle sale in concomitanza con \"La rosa di Bagdad\" (1949), realizzato dall'animatore Anton Gino Domeneghini. Nei primi anni cinquanta il fumettista Romano Scarpa crea il cortometraggio \"La piccola fiammiferaia\" (1953), che resta, come i due film precedenti, poco pi\u00f9 che un caso isolato. Infatti, all'infuori di questi esempi, l'animazione italiana a cavallo degli anni cinquanta e sessanta non riesce a diventare una realt\u00e0 di rilievo e rimane confinata nel settore televisivo, grazie alle varie committenze fornite dal contenitore Carosello.\nMa \u00e8 con Bruno Bozzetto che il cartoon italiano raggiunge una dimensione internazionale: il suo lungometraggio d'esordio \"West and Soda\" (1965), irresistibile caricatura del genere Western, accoglie consensi sia di pubblico che di critica.\nPochi anni dopo esce la sua seconda opera dal titolo \"Vip - Mio fratello superuomo\", distribuita nel 1968. Dopo tanti cortometraggi satirici (incentrati sulla popolare figura del \"Signor Rossi\") torna al lungometraggio con quello che viene considerato il suo lavoro pi\u00f9 ambizioso: \"Allegro non troppo\" (1977). Ispirato al noto \"Fantasia\" della Disney \u00e8 un film a tecnica mista, in cui gli episodi animati vengono plasmati sulle note di molti brani di musica classica. Altro disegnatore da sottolineare \u00e8 l'artista Pino Zac che nel 1971 gira (sempre con tecnica mista) \"Il cavaliere inesistente\", tratto dall'omonimo romanzo di Italo Calvino.\nNegli anni novanta l'animazione italiana entra in una nuova fase produttiva grazie allo studio torinese Lanterna Magica che nel 1996, con la regia di Enzo D'Al\u00f2, realizza l'intrigante favola natalizia \"La freccia azzurra\", basata su un racconto di Gianni Rodari.\nIl film \u00e8 un successo e apre la strada, negli anni a venire, ad altri lungometraggi. Infatti, nel 1998, viene distribuito \"La gabbianella e il gatto\" tratto da un romanzo di Luis Sep\u00falveda, che attira i favori del pubblico, toccando un nuovo vertice del nostro cinema animato.\nIl regista Enzo d'Al\u00f2, separatosi dallo studio Lanterna Magica, produrr\u00e0 negli anni seguenti altre pellicole come \"Momo alla conquista del tempo\" (2001) e \"Opopomoz\" (2003).\nLo studio torinese distribuisce per suo conto le pellicole \"Aida degli alberi\" (2001) e \"Tot\u00f2 Sapore e la magica storia della pizza\" (2003), accompagnati da un buon riscontro al botteghino.\nNel 2003 esce il primo film d'animazione in computer grafica di produzione interamente italiana dal titolo \"L'apetta Giulia e la signora Vita\", per la regia di Paolo Modugno. Da sottolineare l'opera \"La Storia di Leo\" (2007), del regista Mario Cambi, vincitore, l'anno seguente, del Giffoni Film Festival.\nNel 2010 giunge il primo film d'animazione italiano in tecnologia 3D, diretto da Igino Straffi, dal titolo \"Winx Club 3D - Magica avventura\", tratto dall'omonima serie che ha goduto di molta fama in tutto il mondo; nel frattempo torna nelle sale Enzo D'Al\u00f2, presentando il suo \"Pinocchio\" (2012).\nNel 2012 ottiene credito presso il pubblico la pellicola \"Gladiatori di Roma\", anch'esso girato in tecnologia 3D, seguita dal lungometraggio \"Winx Club - Il mistero degli abissi\" (2014), entrambi ancora di Igino Straffi.\nSi ricorda, infine, \"L'arte della felicit\u00e0\" (2013) di Alessandro Rak, pellicola realizzata a Napoli da 40 autori, tra cui soltanto 10 disegnatori e animatori dello studio Mad Entertainment, vero primato assoluto per un film cinematografico d'animazione. Per mano dello stesso studio esce \"Gatta Cenerentola\" (2017), tratto dal testo \"Lo cunto de li cunti\" di Giambattista Basile. L'opera vince due David di Donatello di cui uno agli effetti speciali divenendo il primo film d'animazione a candidarsi e a vincere in tale categoria.\nIl cinema di genere.\nAccanto al cinema neorealista ed esistenziale degli autori, della commedia all'italiana e di denuncia sociale, a partire dal secondo dopoguerra, si sviluppa un cinema italiano pi\u00f9 popolare che se da una parte viene snobbato e osteggiato dalla critica, dall'altra viene accolto con entusiasmo da gran parte del pubblico, nazionale e internazionale.\nDopo aver toccato il proprio culmine negli anni sessanta e settanta del Novecento, il cinema di genere entra in declino a met\u00e0 degli anni ottanta per due motivi principali: da una parte la grave crisi che colpisce tutto il cinema italiano e dall'altra l'affermazione della televisione commerciale, che in pochi anni priva le sale cinematografiche del suo pubblico abituale. Questo tipo di cinema \u00e8 venuto ad affievolirsi all'inizio degli anni novanta, per poi scomparire del tutto a met\u00e0 dello stesso decennio.\nI generi cinematografici prodotti in Italia sono stati molteplici (variando a seconda dei decenni) e molte volte si sono incrociati tra loro, attraverso varie commistioni e fusioni. Qui di seguito \u00e8 rappresentata una sommaria lista dei vari filoni cinematografici che hanno incontrato, in periodi diversi, maggior successo.\nMelodramma sentimentale.\nFra la met\u00e0 degli anni quaranta e la met\u00e0 degli anni cinquanta si sviluppa il filone dei melodrammi popolari, detti comunemente \"strappalacrime\" (in seguito indicati anche con il termine \"neorealismo d'appendice\"). Rispetto ai drammi sentimentali del periodo fascista, i melodrammi girati nel secondo dopoguerra sono caratterizzati da ambientazioni pi\u00f9 realistiche, abitate da una piccola borghesia all'alba del boom economico. Le trame sono costruite attorno a giovani coppie unite dall'amore ma divise dai ceti sociali di appartenenza, con particolare insistenza sulle sofferenze, gli inganni, le vessazioni, i ricatti e le rinunce che i personaggi (soprattutto femminili) sono costretti a subire. I melodrammi sono poco apprezzati dalla critica, che li considera alla stregua di fotoromanzi cinematografici, ma il successo di pubblico \u00e8 notevole.\nIl regista pi\u00f9 rappresentativo di tale filone \u00e8 stato Raffaello Matarazzo, attivo gi\u00e0 dai tempi del fascismo e prolifico autore di una serie di film sentimentali di successo, molti dei quali interpretati dalla coppia composta da Amedeo Nazzari ed Yvonne Sanson. Tra i suoi film pi\u00f9 conosciuti vi sono \"Catene\" (1949) e \"Tormento\" (1950), che risulteranno rispettivamente il primo ed il secondo maggior incasso in Italia nella stagione cinematografica 1949-50. Il successo si ripete con il successivo \"I figli di nessuno\" (1951), sempre interpretato dalla coppia Nazzari-Sanson. Altri suoi film da ricordare sono \"Chi \u00e8 senza peccato...\" e \"Il tenente Giorgio\" (1952), \"Torna!\", \"Vortice\", \"La nave delle donne maledette\" e \"Giuseppe Verdi\" (1953), \"La schiava del peccato\" e \"Guai ai vinti\" (1954), \"L'angelo bianco\" (1955), \"L'intrusa\" e \"La risaia\" (1956).\nAltre pellicole da citare sono: \"La sepolta viva\" (1949), \"Il bacio di una morta\" (1949), \"Core 'ngrato\" (1951), \"Inganno\" (1952), \"Bufere\" (1953) e \"Noi peccatori\" (1953) del regista Guido Brignone. Seguono \"Trieste mia!\" (1951), \"Perdonami!\" (1953), \"Ti ho sempre amato!\" (1953), \"Per salvarti ho peccato\" (1953) e \"Piet\u00e0 per chi cade\" (1954) di Mario Costa; \"Tormento del passato\" (1952) ed \"I figli non si vendono\" (1952) di Mario Bonnard; \"Persiane chiuse\" (1951) e \"La tratta delle bianche\" (1952) di Luigi Comencini, ed il dittico \"Domani \u00e8 troppo tardi\" (1950) e \"Domani \u00e8 un altro giorno\" (1951) di L\u00e9onide Moguy, che vedono come prima attrice Anna Maria Pierangeli. Degno di considerazione \u00e8 il film \"Anna\" (1951) - prima produzione italiana a toccare il miliardo di lire d'incasso - del poliedrico Alberto Lattuada; un appassionato racconto femminile, recitato con sensuale abilit\u00e0 da Silvana Mangano.\nInoltre, affrontano il melodramma sentimentale anche Mario Soldati, con le pellicole \"La provinciale\" (1953) e \"La donna del fiume\" (1955), interpretate rispettivamente da Gina Lollobrigida e Sophia Loren, e persino Tot\u00f2 con \"Yvonne la Nuit\" (1949) di Giuseppe Amato, tra i suoi rari film a carattere drammatico.\nTra i molti registi che si sono cimentati in questo filone troviamo: Ubaldo Maria Del Colle, Luigi Capuano, Leonardo De Mitri, Pino Mercanti, Marcello Pagliero, Sergio Grieco, Antonio Leonviola, Giuseppe Maria Scotese, Carlo Borghesio, Roberto Bianchi Montero, Giuseppe Vari, Armando Fizzarotti, Mario Sequi, Mino Roli, Mario Volpe, Mario Landi, David Carbonari, Augusto Genina, Renato May, Ernesto Grassi, Giulio Morelli, Lionello De Felice, Adelchi Bianchi, Aldo Vergano e Clemente Fracassi, ed ancora Giorgio P\u00e0stina, Enzo Di Gianni, Francesco De Robertis, Giorgio Bianchi, Giorgio Ferroni, Giuseppe Guarino, Vittorio Cottafavi, Natale Montillo, Flavio Calzavara, Giorgio Capitani, Carlo Campogalliani, Giacomo Gentilomo, Domenico Gambino, Enzo Liberti, Armando Grottini, Anton Giulio Majano, Giorgio Walter Chili, Ferruccio Cerio, Glauco Pellegrini, Gianni Franciolini, Goffredo Alessandrini, Carmine Gallone e persino registi maggiormente legati alla commedia come Carlo Ludovico Bragaglia, Mario Camerini, Nunzio Malasomma, Camillo Mastrocinque, Mario Mattoli e Giorgio Simonelli.\nAnche Riccardo Freda, Duilio Coletti, Marino Girolami, Pietro Francisci, Renato Castellani e Sergio Corbucci, prima di prendere strade diverse nell'ambito del cinema commerciale, hanno diretto (specialmente negli anni cinquanta) questo genere di pellicole, alcune delle quali derivanti da famosi romanzi d'appendice oppure ispirate a canzoni popolari di quel periodo (un altro modo di riferirsi a questo genere di pellicole era infatti \"Canzoni sceneggiate\") od a fatti di cronaca dell'epoca.\nNel decennio successivo il melodramma tenter\u00e0 di aggiornarsi ai gusti del pubblico. I film di questo periodo hanno come argomento storie di minori con genitori distaccati o in procinto di separarsi, destinati a morire per una disgrazia o una malattia (tra gli attori del tempo, l'interprete pi\u00f9 famoso \u00e8 Renato Cesti\u00e8, protagonista di titoli di successo come \"L'ultima neve di primavera\" e \"L'albero dalle foglie rosa\"). Altri copioni raccontano coppie in crisi che ritrovano l'amore, prima di essere nuovamente separate da un destino avverso. Capostipiti di questo \"revival\" sono \"Incompreso\" (1966), di Luigi Comencini e \"Anonimo veneziano\" (1970), di Enrico Maria Salerno, speculare per temi e propositi alla pellicola americana \"Love Story\" (1970). La popolarit\u00e0 dei due film d\u00e0 il via a una serie di imitazioni, pi\u00f9 o meno esplicite, lungo tutti gli anni settanta ed ottanta.\nA partire dagli anni novanta, in seguito alla crisi del cinema di genere italiano, il filone sentimentale \u00e8 scomparso quasi del tutto dal grande schermo (tra le poche eccezioni si pu\u00f2 citare \"Va' dove ti porta il cuore\" di Cristina Comencini del 1996), trovando al contempo per\u00f2 grande spazio in televisione attraverso molte fiction, anche se in seguito, negli anni 2000, lo stesso ha conosciuto un'effimera rinascita anche al cinema, grazie a diversi film sentimentali (rivolti perlopi\u00f9 ad un pubblico giovanile), alcuni dei quali tratti dai romanzi di Federico Moccia (\"Tre metri sopra il cielo\", \"Ho voglia di te\").\nPeplum.\nAl filone del peplum appartengono numerosi film nati sulla scia del successo di kolossal hollywoodiani come \"Quo vadis?\" (1951) e prodottisi in Italia dalla met\u00e0 degli anni cinquanta fino alla fine del decennio successivo. Il brusco sviluppo di film americani girati in costume negli stabilimenti di Cinecitt\u00e0 ha generato una serie ininterrotta di imitazioni, portando sullo schermo pellicole di produzione italiana. Tali opere sono ambientate perlopi\u00f9 nell'antichit\u00e0 e hanno come argomento accadimenti riguardanti fatti mitologici, storici o biblici.\nTra i titoli di maggiore successo troviamo: \"Ulisse\" (1954) di Mario Camerini, \"Ercole al centro della Terra\" (1961) di Mario Bava, \"La regina di Saba\" (1952), \"Attila\" (1954), \"Le fatiche di Ercole\" (1958) ed \"Ercole e la regina di Lidia\" (1959) di Pietro Francisci. Queste pellicole narrano le gesta di potenti eroi mitologici come Ercole, Golia, Maciste, Sansone o Ursus e delle loro imprese epiche. Interpretati da attori americani con esperienze da body-builder come Gordon Scott, Steve Reeves e Brad Harris, i forzuti entrano ben presto nell'immaginario collettivo. Le esili trame, costruite su improbabili compresenze di miti ed eroi, il dialogo fuori sincrono, la recitazione legnosa dei personaggi, uniti ai primitivi effetti speciali hanno contribuito a etichettare queste opere come mere riproposizioni dei pi\u00f9 costosi prodotti americani. Una delle poche eccezioni \u00e8 rappresentata dal kolossal \"Fabiola\" (1949), di Alessandro Blasetti, uno dei maggiori sforzi produttivi del dopoguerra che grazie alla sua magniloquenza viene presto visionato anche all'estero, stabilendo (dai tempi di \"Cabiria\") un nuovo primato commerciale.\nAnalogo al peplum \u00e8 il coevo genere del cappa e spada (prodotto in Italia dagli anni cinquanta fino alla met\u00e0 degli anni ottanta), in cui si inseriscono film storici ambientati in epoca medievale o nel Rinascimento. Questi film narrano gesta di uomini e donne realmente esistiti, oppure vedono protagonisti i personaggi della narrativa avventurosa o dei romanzi epico-cavallereschi.\nFilm musicali.\nLa cinematografia italiana risulta pressoch\u00e9 estranea al genere del musical, che in maniera opposta ha avuto ampio richiamo negli Stati Uniti e in altri Paesi europei. Tra i pochi film italiani ascrivibili al genere si pu\u00f2 citare \"Carosello napoletano\" (1953) di Ettore Giannini, interpretato tra gli altri dal cantante Giacomo Rondinella e da un'esordiente Sophia Loren.\nLa pellicola \u00e8 una versione cinematografica dell'omonima opera teatrale, portata al successo in molti paesi d'oltreoceano.\nQuesto insolito film-rivista, aiutato da procedimenti stilistici piuttosto originali (con le scenografie di Mario Chiari e la fotografia di Giorgio Sommer), fonde l'eredit\u00e0 colta del vedutismo con l'ingenuit\u00e0 surreale degli ex voto, mescolando regia teatrale e cinematografica con ambizioni proprie del musical hollywoodiano.\nIn virt\u00f9 di queste caratteristiche, il lungometraggio riceve, nella primavera dello stesso anno, il Prix International al Festival di Cannes.\nDalla fine degli anni cinquanta e fino a tutti gli anni settanta, si sviluppa con notevole fortuna il sottofilone dei cosiddetti musicarelli, che prevedono l'ingaggio e la partecipazione di numerosi cantanti di musica leggera, con l'unico intento di trasformare gli artisti in autentiche star del grande schermo. Queste produzioni (il pi\u00f9 delle volte commedie a carattere sentimentale) vedono come protagonisti i cantanti italiani pi\u00f9 in voga come Adriano Celentano, Mina, Little Tony, Rita Pavone, Gianni Morandi, Caterina Caselli, Iva Zanicchi, Domenico Modugno e Claudio Villa, i quali, tra una sequenza e l'altra, propongono le varie hits del momento. L'operazione si rivela un successo, consolidando la fama di molte voci italiane, soprattutto di Gianni Morandi e Rita Pavone, che pi\u00f9 di tutti incarnavano l'allegria e la spensieratezza del mondo degli adolescenti. Tra i titoli pi\u00f9 rappresentativi si ricordano: \"I ragazzi del juke-box\" (1959) e \"Urlatori alla sbarra\" (1960), di Lucio Fulci, \"In ginocchio da te\" (1964), di Ettore Maria Fizzarotti e \"Rita la zanzara\" (1966), per la regia di Lina Wertm\u00fcller.\nFantascienza.\nPer quanto non molto ricordato, il cinema italiano ha saputo esprimere un proprio filone di fantascienza, sebbene realizzato in maniera assai pi\u00f9 artigianale rispetto a quello hollywoodiano, di cui \u00e8 rimasto prevalentemente al traino. Se si escludono pellicole del periodo del muto e film farseschi come \"Mille chilometri al minuto!\" (1939), \"Baracca e burattini\" (1954) e \"Tot\u00f2 nella luna\" (1958), la fantascienza \"made in Italy\" si sviluppa a partire dagli anni cinquanta quando, venuto meno il protezionismo del regime, il mercato italiano viene invaso dai \"blockbuster\" d'oltreoceano. Tra i primi registi a cimentarsi nel genere si segnalano Paolo Heusch con \"La morte viene dallo spazio\" (1958) e Riccardo Freda con \"Caltiki, il mostro immortale\" (1959).\nTra gli autori emerge soprattutto il regista Antonio Margheriti, che si distingue nell'ambito dell'avventura spaziale. Margheriti - quasi sempre sotto lo pseudonimo di Anthony M. Dawson - \u00e8 stato autore di numerosi film di genere dal solido impianto tecnico e realizzativo, seppur minati da pesantissimi limiti di budget. Il suo lungometraggio dal titolo \"Space Men\" (1960) \u00e8 uno dei primi esempi di \"space opera\" del cinema italiano, cui seguono \"Il pianeta degli uomini spenti\" (1961) e il ciclo della stazione spaziale Gamma Uno (composto da quattro film girati contemporaneamente in 12 settimane e distribuiti tra il 1965 e il 1967). Nonostante il livello degli effetti speciali sia di basso costo, le opere di Margheriti riescono a riscuotere una certa attenzione in Italia e all'estero, contribuendo all'espansione del filone. Su questa scia si muovono Ubaldo Ragona, Carlo Ausino e Pietro Francisci. Nel corso degli anni sessanta queste produzioni crescono a dismisura, con la peculiarit\u00e0 di fondersi frequentemente con altri generi o sottogeneri, come quello dell'orrore e dello spionaggio.\nUn chiaro esempio \u00e8 il fanta-horror \"Terrore nello spazio\" (1965), del cineasta Mario Bava, che mescola con creativit\u00e0 atmosfere proprie dell'horror e della fantascienza.\nIl genere ha inoltre catturato l'attenzione di altri cineasti, alcuni dei quali propriamente ascrivibili al cinema d'autore. Elio Petri dirige nel 1965 \"La decima vittima\" - basato su un racconto di Robert Sheckley - mentre Marco Ferreri porta sullo schermo l'apocalittico \"Il seme dell'uomo\" (1969), dove il pessimismo dell'autore si trasforma in una feroce critica verso tutta la comunit\u00e0 umana. Nello stesso periodo il cinema italiano di fantascienza viene a incrociarsi con quello della satira sociale, offrendo in questo ambito alcuni contributi originali. Esempi di questo tipo sono \"Omicron\" (1963) di Ugo Gregoretti, \"Il disco volante\" di Tinto Brass (1964) e la bizzarra commedia fantapolitica \"Colpo di stato\" (1969), diretta dal regista Luciano Salce.\nDalla fine degli anni settanta - esauritasi la spinta contestatrice - la produzione vira verso temi pi\u00f9 avventurosi, spensierati e infantili. Tra le opere pi\u00f9 emblematiche del periodo viene citata \"Scontri stellari oltre la terza dimensione\" (1978), di Luigi Cozzi, uscita a poca distanza dal primo episodio di \"Guerre stellari\" (1977), diretto da George Lucas e promosso come risposta italiana a tale film, nonostante risultasse, per gli standard hollywoodiani, chiaramente un \"B movie\". Non va dimenticato lo sviluppo di vari sottogeneri come la fantascienza apocalittica e post atomica che ha visto impegnare, nei primi anni ottanta, numerosi registi italiani. Il capostipite di tali \"action\" futuristici \u00e8 \"1990 - I guerrieri del Bronx\" (1982), girato da Enzo G. Castellari; autore che, nel corso del tempo, ha diretto agevolmente variegate pellicole, ottenendo all'estero una certa visibilit\u00e0.\nDopo una produzione commerciale relativamente ricca di film a basso costo, negli anni novanta si distingue \"Nirvana\" (1997), di Gabriele Salvatores, una pellicola ispirata al cyberpunk che costituisce la produzione cinematografica di fantascienza italiana pi\u00f9 costosa di sempre e quella di maggiore successo commerciale. Salvatores torna a testare il genere nel 2014 con il film drammatico-fantascientifico \"Il ragazzo invisibile\". Nel 2016 ottiene risalto la pellicola \"Lo chiamavano Jeeg Robot\", dell'esordiente Gabriele Mainetti.\nWestern.\nSergio Leone \u00e8 unanimemente considerato il precursore del cinema western all'italiana. Figlio del cineasta Roberto Roberti, intraprende la professione come aiuto regista in varie produzioni hollywoodiane, debuttando alla regia con il peplum \"Il colosso di Rodi\" (1961). Tre anni pi\u00f9 tardi, sulle orme dei grandi maestri americani, si dedica al genere western lanciando nelle sale il film \"Per un pugno di dollari\" (1964), seguito da \"Per qualche dollaro in pi\u00f9\" (1965) e da \"Il buono, il brutto, il cattivo\" (1966). Queste produzioni, tutte interpretate dall'attore americano Clint Eastwood, vengono comunemente denominate la trilogia del dollaro.\nLa forza innovativa di tali pellicole risiede nel rifiuto del western americano tradizionale, non pi\u00f9 incentrato su trame sentimentali, sul mito della frontiera o sulle guerre con gli indiani ma su eroi cinici e disincantati, avvolti in un mondo dove conta solo la violenza e la sopraffazione. Tutto ci\u00f2 \u00e8 rafforzato da uno stile registico irreale e iperbolico, perfettamente coadiuvato dalle colonne sonore di Ennio Morricone. \u00c8 l'inizio di un nuovo modo di concepire il genere, tutto giocato sulla forza dei primi piani che svelano la crudele ieraticit\u00e0 degli attori e conquistano il pubblico con la forza di un pugno nello stomaco.\nLa qualit\u00e0 filmica della trilogia raggiunge il suo vertice con \"Il buono, il brutto, il cattivo\": una sorta di aggiornamento de \"La grande guerra\" di Mario Monicelli e raccontato mescolando toni picareschi a momenti di grande lirismo.\nA questo trittico seguiranno il kolossal epico \"C'era una volta il West\" (1968), girato in parte nella Monument Valley, e \"Gi\u00f9 la testa\" (1971), che risente esplicitamente del clima della contestazione. Sergio Leone, snobbato all'epoca da buona parte della critica, viene oggi celebrato come uno dei registi italiani pi\u00f9 noti e acclamati nel mondo.\nIl successo mondiale dei film di Leone apre la strada a una moltitudine d'imitazioni \"made in Italy\" (circa cinquecento pellicole spalmate in quindici anni), alcune delle quali hanno riscontrato un notevole seguito sia nazionale che estero. \u00c8 il caso del lungometraggio \"Django\" (1966), diretto da Sergio Corbucci. \"Django\" (primo western italiano vietato ai minori di diciotto anni) ha conosciuto una larga fortuna oltre oceano, lanciando il divo e primo attore Franco Nero. Il film ha dato vita a una miriade di imitazioni e un solo sequel originale: \"Django 2 - Il grande ritorno\" (1987), per la regia di Ted Archer. Tra i volti italici pi\u00f9 noti del western all'italiana, oltre a Franco Nero, si menzionano: Giuliano Gemma, Fabio Testi e Gian Maria Volont\u00e9.\nAltre pellicole rientranti nella medesima categoria sono: \"Duello nel Texas\" (1963), di Mario Caiano, \"Il grande silenzio\" (1969) e \"Vamos a matar, compa\u00f1eros\" (1970), sempre di Sergio Corbucci, \"La resa dei conti\" (1966), \"Faccia a faccia\" (1967) e \"Corri uomo corri\" (1968), di Sergio Sollima, \"Qui\u00e9n sabe?\" (1966), di Damiano Damiani, \"Una pistola per Ringo\" (1965), \"Il ritorno di Ringo\" (1966) e \"Viva la muerte... tua!\" (1972), di Duccio Tessari. Dello stesso tenore sono i lungometraggi \"Arizona Colt\" (1966), di Michele Lupo, \"Sugar Colt\" (1966), di Franco Giraldi, \"I giorni dell'ira\" (1967), di Tonino Valerii, \"T'ammazzo!... Raccomandati a Dio\" (1968), di Osvaldo Civirani e \"Tepepa\" (1968) di Giulio Petroni. Negli anni settanta si evidenziano: \"Matalo!\" (1970), di Cesare Canevari, \"Ehi amigo... sei morto!\" (1970), di Paolo Bianchini, \"La vendetta \u00e8 un piatto che si serve freddo\" (1971), di Pasquale Squitieri, \"Keoma\" (1976), di Enzo G. Castellari, \"I quattro dell'apocalisse\" (1975) e \"Sella d'argento\" (1978), di Lucio Fulci.\nAl filone degli spaghetti-western si ricollegano le movimentate commedie scritte e dirette dal regista Enzo Barboni (firmatosi sempre con lo pseudonimo di E.B. Clucher) e con protagonisti gli attori Bud Spencer e Terence Hill (nomi d'arte degli italiani Carlo Pedersoli e Mario Girotti). I due film pi\u00f9 importanti del duo, che coniugano con simpatia risate e scene d'azione, sono \"Lo chiamavano Trinit\u00e0...\" (1970) e il seguito \"...continuavano a chiamarlo Trinit\u00e0\" (1972), quest'ultimo \u00e8 risultato campione d'incassi nella stagione cinematografica 1971-1972. Entrambi gli attori, su proposta del regista Ermanno Olmi, vengono insigniti, nel 2010, del David di Donatello alla carriera. Da menzionare il crepuscolare e ibrido \"Il mio nome \u00e8 Nessuno\" (1973), per la regia di Tonino Valerii. La pellicola, prodotta da Sergio Leone e interpretata da Terence Hill ed Henry Fonda, unisce l'epicit\u00e0 di opere come \"C'era una volta il West\" con elementi tipici della farsa e della commedia.\nGiallo, thriller e horror.\nGrande rilevanza assumono le categorie del thriller e dell'horror, che proprio in Italia hanno avuto, a partire dal \"protogiallo\" prima e dagli anni Sessanta poi, un notevole successo, protrattosi felicemente per almeno tre decenni. I registi italiani che si sono cimentati in queste produzioni sono stati fonte d'ispirazione per un'intera schiera di cineasti internazionali tra i quali si ricordano: Brian De Palma, Tim Burton e Quentin Tarantino.\nI due autori di maggior rilievo sono stati Mario Bava e Dario Argento. Il primo, direttore della fotografia passato alla regia, ha attuato un deciso presupposto per creare un vero horror di qualit\u00e0, rivelandosi, al tempo stesso, un notevole narratore di immagini, colto e raffinato. Basilare per lo sviluppo del genere \u00e8 il suo film d'esordio \"La maschera del demonio\" (1960), la cui trama prende spunto dal racconto \"Il Vij\" di Nikolaj Vasil'evi\u010d Gogol', che tratteggia la figura del vampiro in maniera inconsueta e originale, in aperta opposizione a quella dell'iconografia tradizionale. La ricercata fotografia, gli innovati effetti speciali e il fascino misterioso dell'attrice Barbara Steele contribuiscono a creare un soggetto gotico molto personale, venendo pi\u00f9 volte elogiato da molta critica inglese e francese.\nAltri titoli fondamentali della sua filmografia sono: \"La frusta e il corpo\" (1962), \"I tre volti della paura\" (1965), \"Operazione paura\" (1966) e l'antesignano del moderno slasher \"Reazione a catena\" (1971).\nDario Argento, ideale continuatore di certe atmosfere baviane, ha avuto il merito di trainare l'horror italiano verso il grande pubblico, riscontrando successo per tutti gli anni settanta e ottanta. La poesia macabra di Argento \u00e8 resa tale da una sapiente miscela che varia dal thriller all'horror di natura fantastica, con lungometraggi che sono tuttora presi a modello sia dal punto di vista estetico che da quello narrativo.\nPur avendo attinto da pellicole come \"La ragazza che sapeva troppo\" (1963) e \"Sei donne per l'assassino\" (1964) di Mario Bava, Argento, nelle sue opere migliori, ha saputo emanciparsi dal suo maestro grazie a un uso incalzante del montaggio in combinazione a colonne sonore rimaste negli annali (fondamentale la collaborazione con il gruppo musicale dei Goblin). Opere come \"L'uccello dalle piume di cristallo\" (1970) e \"Profondo rosso\" (1975), hanno imposto figure e maniere (killer con impermeabile nero, soggettive dell'assassino, telefonate misteriose etc..) ampiamente riprese da tutto il thriller italiano e internazionale.\nTra i vari titoli della sua filmografia si ricordano: \"Il gatto a nove code\" (1971), \"4 mosche di velluto grigio\" (1971), \"Suspiria\" (1977), \"Inferno\" (1980), \"Tenebre\" (1982), \"Phenomena\" (1985) ed \"Opera\" (1987).\nUn altro pioniere \u00e8 l'artista Riccardo Freda, che con il gotico \"I vampiri\" (1956), diviene il primo regista italiano, dell'epoca del sonoro, a dirigere un film dal solido impianto horror. Altri suoi lungometraggi da segnalare sono \"L'orribile segreto del dr. Hichcock\" (1962) e \"Lo spettro\" (1963). Sempre negli anni sessanta si registrano la pellicole \"Il mulino delle donne di pietra\" (1960), di Giorgio Ferroni e \"Danza macabra\" (1964), di Antonio Margheriti, dove l'eleganza classica della messa in scena fonde il romanticismo macabro con temi sessuali morbosi e suggestivi.\nNell'ambito di questi due generi, tuttavia, intorno agli anni settanta si sviluppa un'ondata di registi che ha reinventato diverse forme di cinema horror lasciando contributi di assoluto rilievo. Fra i tanti \u00e8 possibile ricordare Lucio Fulci con le opere \"Una lucertola con la pelle di donna\" (1971), \"Non si sevizia un paperino\" (1972), \"Sette note in nero\" (1977), \"Zombi 2\" (1979), \"Paura nella citt\u00e0 dei morti viventi\" (1980), \"...E tu vivrai nel terrore! L'aldil\u00e0\" (1981) e \"Quella villa accanto al cimitero\" (1981), che gli fanno guadagnare dalla stampa francese gli appellativi di \"poeta del macabro\" e \"Godfather of gore\". La critica italiana, viceversa, ha rivalutato le opere fulciane solo in tempi recenti, considerando molti suoi film veri e propri capisaldi del genere splatter.\nNon passa inosservato il regista bolognese Pupi Avati che si mette in evidenza con le pellicole \"La casa dalle finestre che ridono\" (1976) e \"Zeder\" (1983). Si segnalano ulteriormente le opere di Ubaldo Ragona con \"L'ultimo uomo della Terra\" (1963) e Francesco Barilli che dirige \"Il profumo della signora in nero\" (1974). Si possono menzionare ancora: Sergio Martino per i film \"Lo strano vizio della signora Wardh\" (1970) e \"I corpi presentano tracce di violenza carnale\" (1972), Ruggero Deodato con \"La casa sperduta nel parco\" (1980), Pasquale Festa Campanile per la pellicola \"Autostop rosso sangue\" (1977), Aldo Lado con \"La corta notte delle bambole di vetro\" (1971) e \"Chi l'ha vista morire?\" (1972) e Massimo Dallamano nei seguenti \"Cosa avete fatto a Solange?\" (1972)\" e Il medaglione insanguinato\" (1974).\nNel decennio successivo si mette in mostra Lamberto Bava (figlio di Mario), presentando numerosi lungometraggi che virano decisamente verso l'horror e lo splatter. Tra i molti si riportano: \"Macabro\" (1980), \"La casa con la scala nel buio\" (1983), il dittico \"D\u00e8moni\" (1985) e \"D\u00e8moni 2... L'incubo ritorna\" (1986), \"Morirai a mezzanotte\" (1986) e il remake de \"La maschera del demonio\" (1989).\nAnalogamente si mette in evidenza Michele Soavi, autore di numerosi film prodotti dal cineasta Dario Argento. Tra le sue opere pi\u00f9 note vi sono: \"Deliria\" (1987), \"La chiesa\" (1989), \"La setta\" (1991) e \"Dellamorte Dellamore\" (1994). Lo stesso Federico Fellini si \u00e8 concesso un'intrigante divagazione horror nel segmento \"Toby Dammit\", facente parte del film a episodi \"Tre passi nel delirio\" (1967), seguito, un anno dopo, da Elio Petri con l'opera \"un tranquillo posto di campagna\" (1968).\nIl sottogenere splatter.\nNel corso degli anni settanta il cinema horror sconfina nello \"splatter\" e nel \"gore\", dando vita a diversi sottogeneri, lontani per trame e ambientazioni ma equiparati dalla presenza di effetti grandguignoleschi dal grande impatto emotivo.\nSuscita interesse internazionale il genere cannibalistico (o cannibal movie), avviato da Umberto Lenzi con \"Il paese del sesso selvaggio\" (1972).\nL'idea di ambientare storie horror/avventurose in scenari esotici e solari si rivela vincente, soprattutto sotto il profilo commerciale, tanto da far sviluppare negli anni successivi un vero e proprio filone.\nEsempi ne sono \"La montagna del dio cannibale\" (1978), di Sergio Martino, e il trittico \"Mangiati vivi!\" (1979), \"Cannibal Ferox\" (1980) e \"Incubo sulla citt\u00e0 contaminata\" (1980), ancora di Umberto Lenzi (precursore quest'ultimo, secondo il critico Filippo Rigobello, di film come \"28 giorni dopo\" e \"28 settimane dopo\").\nSullo stesso raggio d'azione troviamo: \"Zombi Holocaust\" (1979), di Marino Girolami\", Emanuelle e gli ultimi cannibali\" (1977) e \"Antropophagus\" (1980), di Joe D'Amato, \"Ultimo mondo cannibale\" (1977) e \"Cannibal Holocaust\" (1980), di Ruggero Deodato. Quest'ultimo lungometraggio ha avuto numerosi strascichi polemici per via dell'estrema violenza impartita realmente a molti animali. Condannato e sequestrato pi\u00f9 volte \u00e8 tornato nuovamente in circolazione con appositi tagli di censura. Negli stessi anni, si ritaglia una qualche attenzione il sottofilone nazi-erotico (anche conosciuto come nazisploitation), impostato sul binomio vittime-carcerieri che ha avuto nei film \"La svastica nel ventre\" (1977), di Mario Caiano, \"La bestia in calore\" (1977), di Luigi Batzella e \"Le lunghe notti della Gestapo\" (1977), di Fabio De Agostini, un certo quanto effimero risalto. Tali compiacimenti nel mostrare efferatezze di ogni tipo hanno avuto un diretto antecedente nel semidocumentario \"Mondo cane\" (1961), diretto da Gualtiero Jacopetti, Paolo Cavara e Franco Prosperi, che in virt\u00f9 delle curiose sequenze e delle violenze rappresentate ha riscosso un successo addirittura internazionale.\nNel corso degli anni ottanta, questi film d'eccezione diventano una regola. Non a caso vengono prodotte decine di pellicole thriller/horror di bassa qualit\u00e0 (all'epoca si preferiva usare la definizione \"Serie Z\", analoga al \"B-movie\"), spesso seguiti apocrifi di famosi film statunitensi.\nGli scarsi mezzi produttivi (con regie approssimative, sceneggiature stiracchiate e cast poco pi\u00f9 che dilettanteschi), non hanno impedito a tali film di conquistarsi, nel tempo, un'ampia schiera di estimatori.\nPoliziesco.\nAltro genere di successo prodotto in Italia tra la met\u00e0 degli anni sessanta ed i primi anni ottanta, \u00e8 il cosiddetto poliziesco all'italiana (in gergo poliziottesco), in cui vengono trattate storie di poliziotti dai metodi poco ortodossi, talvolta non tanto differenti da quelli dei loro antagonisti. Codeste figure sono alle prese con delinquenti, terroristi e organizzazioni criminali e agiscono sullo sfondo delle principali citt\u00e0 italiane come Roma, Milano, Napoli, Torino, Palermo, Genova ed altre ancora. Protagonisti di questi lungometraggi possono essere, altres\u00ec, normali cittadini, sovente vittime di episodi criminosi che, di fronte all'inefficienza e alla lentezza della giustizia, agiscono in solitudine, divenendo una sorta di vendicatori in lotta contro il crimine.\nI film in questione, carichi di azione e violenza, hanno evidenti richiami a fatti di cronaca nera. Non bisogna dimenticare che tali operazioni risentivano del clima angusto formatosi durante gli anni settanta (periodo in cui il filone raggiunse il suo apice), caratterizzato dagli anni di piombo e dalla strategia della tensione. In questo contesto, la diffusione del poliziesco ha generato nel pubblico una forte ascendenza, spingendo numerosi registi a intraprendere la strada del cinema di genere. Al contrario la critica tende, fin da subito, a ridimensionare la portata del fenomeno nonch\u00e9 la qualit\u00e0 artistica di tali prodotti, denigrandone esplicitamente i contenuti; spesso bollati come qualunquisti se non addirittura eversivi.\nBisogna, inoltre, aggiungere come la diffusione del poliziesco sia mutuata dall'esplosione precedente del genere western, di cui ne riprende, in parte, stili e contenuti. A mutare \u00e8 solo il paesaggio che vira bruscamente dal mondo rurale ai bassifondi urbani dove la continua lotta tra bene e male non \u00e8 altro che una moderna riproposizione dei tipici duelli in salsa western. La critica individua nei film \"Svegliati e uccidi\" (1966) e \"Banditi a Milano\" (1968), entrambi per la regia di Carlo Lizzani, i diretti antesignani del relativo filone. Il primo film narra le vicende del bandito Luciano Lutring, mentre la seconda opera prende spunto dalle imprese criminali operate in Lombardia dall'allora banda Cavallero.\nUno dei principali artefici della fortuna del poliziesco italiano \u00e8 senz'altro Fernando Di Leo, che in pi\u00f9 occasioni, con film come \"Milano calibro 9\" (1972), \"La mala ordina\" (1972) ed \"Il boss\" (1973), ha saputo creare un cinema di genere maturo ed efficace. Autore di alcuni dei pi\u00f9 interessanti film noir italiani, \u00e8 stato oggetto negli anni 2000 di una autentica riscoperta critica, venendo tutt'oggi considerato un maestro del cinema di azione. Si ricorda, inoltre, l'atipico noir \"on the road\" \"Cani arrabbiati\" (1974), del regista Mario Bava. La pellicola, cinica, iperviolenta e beffarda, viene subito bloccata per fallimento dal produttore, per poi essere rimontata e doppiata negli anni novanta, facendone uscire sul mercato almeno sei versioni differenti. Altri registi da annoverare tra i protagonisti del genere sono: Stefano Vanzina, Umberto Lenzi, Stelvio Massi, Sergio Grieco, Marino Girolami, Mario Caiano, Enzo G. Castellari e Tonino Valerii. Tra gli attori hanno avuto fortuna interpreti come Enrico Maria Salerno, Franco Nero, Gastone Moschin, Mario Adorf, Maurizio Merli, Tomas Milian, Luc Merenda, Antonio Sab\u00e0to, Ray Lovelock, Fabio Testi e Franco Gasparri.\nOpere come \"La polizia ringrazia\" (1972), \"La polizia incrimina, la legge assolve\" (1973), ' (1973) \"Il cittadino si ribella\" (1974), ' (1974), \"Un uomo, una citt\u00e0\" (1974), \"Roma violenta\" (1975), \"Mark il poliziotto\" (1975), \"Vai gorilla\" (1975) ed ancora \"Il giustiziere sfida la citt\u00e0\" (1975), ' (1975), ' (1975), \"Roma a mano armata\" (1976), \"Milano violenta\" (1976), \"Napoli violenta\" (1976), \"Il grande racket\" (1976), \"Italia a mano armata\" (1976), \"Paura in citt\u00e0\" (1976), \"Il cinico, l'infame, il violento\" (1977), \"La banda del gobbo\" (1977), \"La via della droga\" (1977), \"Napoli spara!\" (1977), \"Poliziotto sprint\" (1977), \"La belva col mitra\" (1977), \"Io ho paura\" (1977), \"Poliziotto senza paura\" (1977), \"Napoli si ribella\" (1977), \"Un poliziotto scomodo\" (1978), \"Il commissario di ferro\" (1978), \"Corleone\" (1978), \"Sbirro, la tua legge \u00e8 lenta... la mia... no!\" (1979), \"Da Corleone a Brooklyn\" (1979), \"Un uomo in ginocchio\" (1979), \"Luca il contrabbandiere\" (1980), \"L'avvertimento\" (1980), \"Poliziotto solitudine e rabbia\" (1980), sono state di recente oggetto di rivalutazione da parte della critica, anche grazie al regista Quentin Tarantino, che in varie interviste ha pubblicamente elogiato l'artigianato di lusso di tali pellicole.\nCos\u00ec come nello spaghetti-western, anche in questo genere si \u00e8 sviluppato un sottofilone comico, in particolar modo nella serie di film girati da Bruno Corbucci che hanno visto protagonista il colorito commissario Nico Giraldi, interpretato da Tomas Milian, che in precedenza aveva preso parte a molti poliziotteschi di carattere drammatico. Nel medesimo sottofilone rientra la saga del poliziotto napoletano Piedone, che vede la pubblicazione di quattro lungometraggi, tutti diretti da Steno e interpretati dall'attore Bud Spencer. Il successo del poliziesco all'italiana \u00e8 stato, comunque, tanto intenso quanto breve, coprendo un arco temporale di appena quindici anni, per poi scomparire del tutto all'inizio degli anni ottanta. All'inizio degli anni 2000 il poliziesco ha trovato una sua dimensione sul piccolo schermo (sotto forma di fiction), a uso e consumo di un pubblico familiare, privando il genere della carica violenta e iperrealistica che lo aveva caratterizzato al cinema.\nSpionistico.\nIl genere spionistico fa la sua comparsa nel cinema italiano tra la met\u00e0 degli anni sessanta e la met\u00e0 dei settanta, raggiungendo il suo culmine tra il 1965 e il 1967 con l'uscita di oltre cinquanta film fanta-spionistici, tutti di poche pretese e realizzati sull'onda del successo mondiale conseguito dalle pellicole di James Bond (all'epoca interpretato da Sean Connery).\nQuesta serie di film (realizzati sempre in tempi brevissimi e a basso costo), si propongono di ricreare situazioni e azioni che vedono come protagonisti agenti segreti in lotta contro organizzazioni terroristiche o talvolta contro scienziati con deviazioni comportamentali, che detengono per fini eversivi ordigni o armi apocalittiche. I protagonisti di turno hanno il compito di ricalcare pedissequamente la figura dell'agente James Bond, con anch'essi annessa la notoria sigla \"007\" o declinata in altri numeri come \"008\", \"009\" e molti ancora. Per la scelta del cast femminile sono state ingaggiate, in alcuni casi, attrici di fama che in precedenza avevano lavorato in film spionistici americani ad alto budget e sicuro successo.\nProprio come lo spaghetti-western e il poliziottesco, anche questo genere ha partorito un sottofilone comico-parodistico, in voga specialmente negli anni sessanta come si evince nel film \"Le spie vengono dal semifreddo\" (1966), del regista Mario Bava. La realizzazione della pellicola ha coinvolto una coproduzione Italia-USA, in cui recita la coppia comica Franco e Ciccio assieme all'attore statunitense Vincent Price. Non mancano le parodie aventi come protagonista l'agente James Tont interpretate da Lando Buzzanca, e la simpatica caricatura del superagente \"Flit\" impersonato dal comico televisivo Raimondo Vianello.\nTra i pochi precursori del genere spionistico in Italia troviamo \"Lotte nell'ombra\" (1938) di Domenico Gambino e \"La casa senza tempo\" (1943) di Andrea Forzano: un fanta-spionistico \"giallo-rosa\" realizzato come film di propaganda fascista e poi ridoppiato nel 1945 subito dopo la fine della guerra.\nTale filone si \u00e8 sviluppato non solo in Italia ma anche in altri paesi come la Francia (\u00e8 nota la serie dell'agente segreto Francis Coplan). Di conseguenza la critica americana dell'epoca ha etichettato questi film europei (inclusi quelli italiani) sotto il nome di Eurospy.\nGuerra.\nEuro War (o in gergo Macaroni Combat o Spaghetti Combat) \u00e8 la dicitura americana che indica specifici film bellici sviluppatisi in Italia per tutti gli anni settanta e ottanta.\nIl genere, per mere ragioni propagandistiche, ha avuto una prima diffusione gi\u00e0 in epoca fascista. Il cinema a tematica bellica, attivo negli Stati Uniti fin dagli anni cinquanta, conosce una certa popolarit\u00e0 a partire dalla fine degli anni sessanta, spesso dotandosi di mezzi produttivi esigui e con attori il pi\u00f9 delle volte sconosciuti. Il soggetto e la sceneggiatura si ispirano in gran parte a scene di guerra realmente accadute o, in alcuni casi, semplicemente immaginate ed hanno come ambientazione luoghi desertici o esotici come l'America latina, l'Asia o il Medio Oriente. Durante gli anni ottanta si assiste a una vertiginosa produzione di opere belliche, con il palese intento di omaggiare film statunitensi pi\u00f9 costosi ed eclatanti come \"Papillon\" (1973), \"Apocalypse Now\" (1979) e \"Rambo\" (1982).\nTra i registi che si sono distinti in questo genere troviamo: Enzo G. Castellari, Umberto Lenzi, Joe D'Amato, Claudio Fragasso, Bruno Mattei, Fabrizio De Angelis, Camillo Teti, Armando Crispino, Ignazio Dolce e Antonio Margheriti, mentre tra gli attori ricorrenti si ricorda l'attore tedesco Klaus Kinski. Il film pi\u00f9 famoso del genere \u00e8 l'antieroico \"Quel maledetto treno blindato\", di Enzo G. Castellari (1978), conosciuto con il titolo internazionale di \"Inglorious Bastards\".\nAltri titoli da citare sono: \"Commandos\" (1968), \"5 per l'inferno\" (1969), \"La legione dei dannati\" (1969), \"I lupi attaccano in branco\" (1970), \"Il grande attacco\" (1978), \"L'ultimo cacciatore\" (1980), \"Fuga dall'arcipelago maledetto\" (1981), \"Tornado\" (1983) e \"Arcobaleno selvaggio\" (1984). A seguire troviamo: \"Un ponte per l'inferno\" (1985), \"Squadra selvaggia\" (1985), \"Commando Leopard\" (1985), \"Tempi di guerra\" (1987), \"Il triangolo della paura\" (1987), \"Trappola diabolica\" (1987), \"Cobra Mission\" (1986) e \"Cobra Mission 2\" (1989). Altre realizzazioni inseribili nel filone sono: \"Bianco Apache\" (1987), \"Double Target (Doppio bersaglio)\" (1987), \"Bye Bye Vietnam\" (1988), \"Commander\" (1988), \"Strike Commando\" (1988), \"Angel Hill - L'ultima missione\" (1988), \"I ragazzi del 42\u00ba plotone\" (1989), \"Nato per combattere\" (1989), \"L'ultimo volo all'inferno\" (1990) e il dittico \"Indio\" (1989) e \"Indio 2 - La rivolta\" (1991).\nCinema erotico.\nAll'interno del cinema erotico italiano un caso a parte rappresenta l'attivit\u00e0 del regista veneziano Tinto Brass. Gi\u00e0 assistente di maestri quali Roberto Rossellini e Joris Ivens, intraprende la carriera di regista con il lungometraggio \"In capo al mondo\" (1963) a cui segue l'anarcoide \"Chi lavora \u00e8 perduto\" (1963).\nDurante gli anni settanta dirige alcune eccentriche produzioni come \"Salon Kitty\" (1976) e \"Io, Caligola\" (1979), ottenendo un grande successo con \"La chiave\" (1983), dramma erotico con Stefania Sandrelli in vesti insolite e provocanti. Negli anni successivi la produzione di Brass vira decisamente verso il cinema erotico, lanciando di volta in volta un numero cospicuo di attrici emergenti. Tra i suoi film di maggior successo si ricordano: \"Miranda\" (1985), \"Capriccio\" (1987), \"Paprika\" (1991) e \"Cos\u00ec fan tutte\" (1992).\nTra le numerose pellicole softcore, che tra gli anni settanta e ottanta hanno invaso il mercato italiano, ottiene attenzione il lungometraggio \"La seduzione\" (1973), di Fernando Di Leo, e in maniera maggiore il film \"Malizia\" (1973), di Salvatore Samperi, vero e proprio trampolino di lancio per l'attrice Laura Antonelli. Nel corso della sua carriera l'interprete istriana ha partecipato a numerosi film dal sapore erotico e disimpegnato, non disdegnando cast e produzioni pi\u00f9 autorevoli. Tra i suoi titoli si enumerano: \"Il merlo maschio\" (1971), di Pasquale Festa Campanile, \"Sessomatto\" (1973), del regista Dino Risi, \"Divina creatura\" (1975), di Giuseppe Patroni Griffi e \"L'innocente\" (1976), di Luchino Visconti, dove recita al fianco dell'attore Giancarlo Giannini. Oltre Laura Antonelli, si sono prestate a diversi ruoli erotici (uniti a parti pi\u00f9 impegnate) attrici come Stefania Casini, Agostina Belli, Dalila Di Lazzaro e Monica Guerritore.\nSempre negli anni settanta, sull'onda del clamore suscitato da \"Il Decameron\" (1971), di Pier Paolo Pasolini, si espande il sottogenere decamerotico, raffigurante storie di vita medievale, dove le oculate scene di sesso perseguivano intenti e propositi assai pi\u00f9 rozzi e commerciali. Tra i registi specializzati troviamo: Franco Rossetti, Italo Alfaro, Mino Guerrini, Gian Paolo Callegari, Aldo Grimaldi, Bitto Albertini, Brunello Rondi, Enrico Bomba, Carlo Infascelli e Pino Tosini.\nCommedia sexy e commedia trash.\nNegli anni settanta l'allentarsi dei confini della censura e la ricerca del successo commerciale mediante investimenti di modesta entit\u00e0, permettono lo sviluppo, accanto alla pi\u00f9 autoriale commedia, della commedia sexy all'italiana. Trame, sceneggiature e dialoghi, generalmente con poche pretese narrative, fanno da pretesto per sviluppare pellicole a sfondo pi\u00f9 o meno erotico e dal puro disimpegno. A questo genere di film hanno legato la propria notoriet\u00e0 attori come Lando Buzzanca, Lino Banfi, Gianfranco D'Angelo, Renzo Montagnani, Carlo Giuffr\u00e9, Aldo Maccione, Pippo Franco, Alvaro Vitali, Mario Carotenuto ed Enzo Cannavale e attrici come Edwige Fenech, Gloria Guida, Nadia Cassini, Barbara Bouchet, Carmen Villani, Anna Maria Rizzoli, Michela Miti, Carmen Russo e Lilli Carati. Tra gli autori, i registi che pi\u00f9 di tutti si sono distinti nel dirigere tali pellicole sono stati Mariano Laurenti, Nando Cicero e Michele Massimo Tarantini.\nParimenti, a partire dagli ottanta, si inseriscono numerose sottoproduzioni farsesche dove le varie sceneggiature vengono infarcite di situazioni e gag volutamente grevi, al solo scopo di attirare nelle sale il maggior numero di pubblico. La critica ha sovente bollato queste operazioni come cinema trash (ovvero commedie-spazzatura), non riconoscendogli nessun crisma artistico. All'interno di tale categoria vengono annoverati i film aventi come protagonista la scherzosa maschera di Pierino, che riprende con toni pi\u00f9 smaccati l'anarcoide personaggio letterario di Gian Burrasca (anch'esso portato al cinema per la regia di Pier Francesco Pingitore).\nA incarnare nell'immaginario popolare il personaggio di Pierino \u00e8 stato pi\u00f9 di tutti l'attore Alvaro Vitali (gi\u00e0 spalla felliniana negli anni settanta), che ha visto esaurire il proprio successo con il venir meno di tale genere.\nCome gi\u00e0 ricordato, sia la commedia sexy che la commedia trash sono state categorie apertamente disprezzate dalla critica, non altrettanto dal pubblico, che ha costantemente portato le pellicole ad avere elevati incassi al botteghino. In virt\u00f9 di ci\u00f2, svariati caratteristi, presenti in molti set del periodo, sono divenuti nel tempo molto popolari: basti pensare a Ennio Antonelli, Giorgio Ariani, Giacomo Rizzo, Salvatore Baccaro, Franco Lechner (in arte Bombolo), Nino Terzo e Luigi Origene Sofrano, meglio conosciuto come Jimmy il Fenomeno.\nGli anni ottanta: la crisi.\nDalla fine degli anni settanta si avvertono i primi sintomi di una crisi che esploder\u00e0 a met\u00e0 degli anni ottanta e che si protrarr\u00e0, con alti e bassi, fino ai giorni nostri. Per dare un'idea delle proporzioni di questa crisi industriale, basti pensare che nel 1985 vengono prodotti soltanto 80 film (il minimo dal dopoguerra) e il numero totale di spettatori dai 525 milioni del 1970 scende a 123 milioni. Si tratta di un processo fisiologico che investe nello stesso periodo altri Paesi dalla grande tradizione cinematografica come il Giappone, la Gran Bretagna e la Francia. Tramonta l'era dei produttori: Carlo Ponti e Dino De Laurentiis lavorano all'estero, Goffredo Lombardo e Franco Cristaldi non sono pi\u00f9 figure chiave. La crisi colpisce soprattutto il cinema italiano di genere, il quale, in virt\u00f9 dell'affermazione della televisione commerciale, viene privato della stragrande maggioranza del suo pubblico. Di conseguenza le sale si trovano a essere monopolizzate dalle pi\u00f9 abbienti pellicole hollywoodiane, che prendono stabilmente il sopravvento. Molte sale chiudono, e altre per sopravvivere si trasformano in cinema a luci rosse.\nIn tale situazione di crisi, restano fenomeni del tutto isolati due \"exploit\" produttivi e commerciali come \"Il nome della rosa\" (1986) e quello di un cineasta affermato come Bernardo Bertolucci che, con il kolossal \"L'ultimo imperatore\" (1987), ritrova una vasta risonanza internazionale. Un caso unico \u00e8 l'ultimo film di Sergio Leone, \"C'era una volta in America\" (1984), interamente supportato da capitali di provenienza hollywoodiana. L'opera, strutturata su un ampio ricorso alla formula dell'analessi e della prolessi, narra le drammatiche vicissitudini del criminale David \"Noodles\" Aaronson e del suo progressivo passaggio dal ghetto ebraico all'ambiente della malavita newyorkese. Scritto da Leone assieme agli sceneggiatori Leo Benvenuti e Piero De Bernardi, malgrado l'insuccesso di pubblico, resta una summa della poetica del regista e uno dei film italiani pi\u00f9 importanti di sempre.\nIl cinema d'autore tende dunque a isolarsi, con una serie di film che difficilmente si inseriscono in uno sviluppo comune. Molte grandi personalit\u00e0 del cinema italiano scompaiono: da Vittorio De Sica a Pietro Germi (1974), da Pier Paolo Pasolini (1975) a Luchino Visconti (1976), Roberto Rossellini (1977), Elio Petri e Valerio Zurlini (1982). Altre figure consolidate ritroveranno solo occasionalmente un concreto seguito popolare, come nel caso dell'ultimo film di Michelangelo Antonioni, dal titolo \"Identificazione di una donna\" (1982), mentre Federico Fellini ritrover\u00e0 la sua vena migliore con la pellicola \"Ginger e Fred\" (1986). Tuttavia tali film, favoriti dalla legge 1213 del 1965 che stanzia fondi pubblici per la produzione (istituendo tra l'altro l'Italnoleggio), non colmeranno la frattura tra pubblico e cinema d'essai, sempre pi\u00f9 relegato ai margini della distribuzione.\nInoltre, il mutare delle condizioni socio-economiche del tempo e l'inevitabile andare con l'et\u00e0 di un'intera generazione, portano a compimento la stagione della commedia all'italiana, nonostante i propri autori restino, con alterne fortune, in piena attivit\u00e0. L'unico a centrare nuovamente successi di natura commerciale sar\u00e0 Mario Monicelli, grazie al virtuosistico \"Il marchese del Grillo\" (1981) e al corale \"Speriamo che sia femmina\" (1986); al contempo Ettore Scola raggiunger\u00e0 risultati interessanti nella produzione musicale \"Ballando ballando\" (1983) e nella saga minimalista \"La famiglia\" (1987).\nPer ci\u00f2 che riguarda gli autori emergenti, il debutto pi\u00f9 eclatante \u00e8 quello di Nanni Moretti, che nel 1976 gira in super 8 \"Io sono un autarchico\", libera commedia sulla sinistra del dopo-sessantotto, sulla piccola borghesia romana e sulle mode del ceto medio giovanile. Il film \u00e8 un grande successo di pubblico e fa di Moretti il massimo esponente del \"cinema giovane\", in aperto contrasto con l'industria dominante. La sua cifra stilistica si consolida con \"Ecce bombo\" (1978) e \"Sogni d'oro\" (1981), a met\u00e0 tra commedia satirica e sguardo critico sulla societ\u00e0 dell'epoca. I film successivi ricorrono a una struttura narrativa pi\u00f9 solida per mettere in scena le incertezze di personaggi incapaci di adattarsi alla societ\u00e0 che li circonda: \u00e8 il caso del giallo esistenziale \"Bianca\" (1984) e del drammatico \"La messa \u00e8 finita\" (1985), che colgono perfettamente il punto di rottura degli anni ottanta, aprendo a un cinema volutamente essenziale e analitico. Il decennio di Moretti si chiude con uno dei suoi film pi\u00f9 complessi e apprezzati, \"Palombella rossa\" (1989), riflessione critica sulla difficile trasformazione della sinistra italiana alla vigilia dello scioglimento del PCI.\nL'altro importante esordio del decennio \u00e8 quello di Gianni Amelio, che dopo anni di cortometraggi e documentari per la Rai gira \"Colpire al cuore\" (1983), uno dei rari approfondimenti sul terrorismo, seguito da \"I ragazzi di via Panisperna\" (1988). Nei film che seguono, Amelio sviluppa tematiche legate alla realt\u00e0 sociale con dolorosa partecipazione e sensibilit\u00e0 artistica. Con \"Il ladro di bambini\" (1992), attraverso lo sguardo muto e dolente dei suoi piccoli protagonisti, descrive lo squallore morale dell'Italia anni novanta, senza chiudersi in facili nichilismi, n\u00e9 aprirsi a sogni illusori. Nel seguente \"Lamerica\" (1994), descrive la situazione politica dell'Albania post-comunista filmando il tutto con il proprio stile asciutto e oggettivo.. Quattro anni dopo, \"Cos\u00ec ridevano\" (1998), probabilmente il suo lavoro di pi\u00f9 difficile comprensione per il pubblico, vince il Leone d'oro alla Mostra del cinema di Venezia.\nI nuovi comici.\nAl nome di Moretti viene affiancato quello dei \"nuovi comici\", registi e attori di stili differenti ma tutti indicati come promesse di rinnovamento della moribonda commedia all'italiana. Il primo artista a mettersi in evidenza \u00e8 Roberto Benigni che, grazie alla sua irruenza satirica (propria del vernacolo toscano), porta al cinema una figura comica di impronta popolare, subito rinvenibile nel film \"Berlinguer ti voglio bene\" (1977). In seguito, senza rinunciare a farsi dirigere ai massimi livelli (da Marco Ferreri in \"Chiedo asilo\", 1979, da Federico Fellini ne \"La voce della luna\", 1990, e da Blake Edwards ne \"Il figlio della pantera rosa\", 1993), diverr\u00e0 autore dei propri film spostandosi dal registro surreale di \"Tu mi turbi\" (1983) e \"Il piccolo diavolo\" (1988), alla commedia degli equivoci di \"Johnny Stecchino\" (1991) e \"Il mostro\" (1994), fino a progetti pi\u00f9 impegnativi e di successo internazionale (\"La vita \u00e8 bella\", 1997).\nProveniente dal teatro mimico e dal cinema di animazione, Maurizio Nichetti aggiorna il registro delle comiche mute e della \"slapstick comedy\" in \"Ratataplan\" (1979) e \"Ho fatto splash\" (1980), parodizza i generi cinematografici in \"Ladri di saponette\" (1989) e fonde riprese dal vivo e cartoni animati in \"Volere volare\" (1991). Su un versante pi\u00f9 tradizionale, Carlo Verdone propone in \"Un sacco bello\" (1980) e \"Bianco rosso e Verdone\" (1981) una comicit\u00e0 strutturata in sketch autonomi e retta da un'inedita abilit\u00e0 nel creare personaggi tipizzati. Conferma il consenso acquisito nei successivi \"Borotalco\" (1982) e \"Acqua e sapone\" (1983). Dal punto di vista narrativo risultano pi\u00f9 complessi il film corale \"Compagni di scuola\" (1988), \"Maledetto il giorno che ti ho incontrato\" (1992) e \"Perdiamoci di vista\" (1994), nei quali affiora una vena malinconica fino ad allora latente.\nEsponente di punta della compagnia teatrale \"La Smorfia\" (fondata con Lello Arena ed Enzo Decaro), Massimo Troisi rinnova la comicit\u00e0 napoletana con \"Ricomincio da tre\" (1981) e \"Scusate il ritardo\" (1983) per poi contaminarla con il sentimentalismo e la riflessione storica nel film \"Le vie del Signore sono finite\" (1987). La consacrazione arriva nel 1989 dove l'attore campano si aggiudica il premio come miglior interprete al Festival del cinema di Venezia (ex aequo con Marcello Mastroianni) per il film \"Che ora \u00e8\" (1989), diretto da Ettore Scola. Dopo aver recitato in pellicole altrui (per lo pi\u00f9 di Maurizio Ponzi), anche Francesco Nuti esordisce alla regia con \"Casablanca, Casablanca\" (1985), presentando film di successo come \"Tutta colpa del paradiso\" (1985), \"Caruso Pascoski di padre polacco\" (1988) e \"Willy Signori e vengo da lontano\" (1989). Durante gli anni duemila la sua vena creativa sembra esaurirsi, anche in virt\u00f9 di seri problemi di salute. Nel 1984 arriva nelle sale \"Non ci resta che piangere\", interpretato e diretto da Troisi e Benigni, le cui gag, citazioni e sequenze paradossali, l'hanno reso, nel tempo, uno dei film pi\u00f9 celebri della nuova comicit\u00e0.\nMolti comici tenuti a battesimo dalla televisione e dal cabaret avranno grande popolarit\u00e0 nel corso del decennio, sostituendo gradualmente attori e caratteristi della commedia all'italiana. Oltre alle collaudate pellicole dell'attore Paolo Villaggio (le pi\u00f9 dirette da Neri Parenti), ottengono richiamo le interpretazioni di Renato Pozzetto ed Enrico Montesano, presenti in diverse realizzazioni del tempo, sia autorevoli che leggere. Di seguito salgono sulla scena: Adriano Celentano, Lino Banfi, Massimo Boldi, Christian De Sica, Jerry Cal\u00e0 e Diego Abatantuono (che in avanti si sposter\u00e0 su un registro pi\u00f9 impegnato grazie alle collaborazioni con Gabriele Salvatores e Pupi Avati). I registi di riferimento sono Castellano e Pipolo, Enrico Oldoini e in particolar modo Carlo Vanzina, che in un solo anno lancer\u00e0 produzioni di cassetta come \"Sapore di mare\" (1983) - rivisitazione nostalgica dell'immaginario degli anni sessanta - e la farsa collettiva \"Vacanze di Natale\" (1983), prodromica al futuro sviluppo dei cinepanettoni.\nLontano da Roma.\nNel corso degli anni ottanta le modalit\u00e0 e i contesti produttivi cambiano radicalmente. In tutta Italia prendono vita e si diffondono numerosi poli creativi, diversi per ambizioni e risultati, che condividono la lontananza dal centro produttivo di Roma e dai registi del cinema consolidato. Nasce una figura inedita nel cinema italiano, il \"filmmaker\", che cura personalmente tutto l'iter procedurale di un film (dalla scrittura alla fotografia, dalla regia al montaggio), spesso realizzato in video con capitali esigui. L'emergere di questa figura, frutto di una scolarizzazione di massa che ha aumentato le possibilit\u00e0 di accesso alle professioni intellettuali e artistiche, trover\u00e0 degli interlocutori sensibili sul versante critico.\nMilano \u00e8 il centro principale di questa tendenza grazie alle numerose cooperative e al supporto della provincia. Il gruppo di registi comprende Massimo Mazzucco (\"Summertime\", 1982), il video-artista Paolo Rosa (\"L'osservatorio nucleare del signor Nanof\", 1985) e Giancarlo Soldi (\"Polsi sottili\", 1985). Il solo a lasciare una traccia duratura \u00e8 Silvio Soldini, che con \"Giulia in ottobre\" (1985) e \"L'aria serena dell'ovest\" (1990) rinnova la lezione di Antonioni, divenendo un modello per tanto cinema indipendente a venire. A Milano \u00e8 attivo anche Gabriele Salvatores, che porta al cinema la sua esperienza teatrale in \"Sogno di una notte d'estate\" (1983) e \"Kamikazen - Ultima notte a Milano\" (1987).\nA Torino il Festival del Cinema Giovani (poi Festival di Torino) afferma la pratica del cortometraggio come forma di espressione lontana dai condizionamenti industriali. In questo contesto passa al cinema Daniele Segre, gi\u00e0 fotografo militante, con documentari di argomento sociale spesso realizzati per la Rai e due film a soggetto, \"Testadura\" (1982) e \"Manila paloma blanca\" (1992). Un percorso affine \u00e8 quello dell'ex critico Davide Ferrario, che alla fine del decennio esordisce con il film \"La fine della notte\" (1989). Allo stesso modo, il Bellaria Festival raccoglie una produzione indipendente e in crescita grazie alla diffusione della tecnologia video, mentre a Bassano del Grappa Ermanno Olmi e Mario Brenta organizzano la scuola Ipotesi Cinema, frequentata tra gli altri dai registi Maurizio Zaccaro e Giacomo Campiotti. Anche il ramo italiano della Gaumont \u00e8 attivo nel supporto agli esordienti, ma il fallimento precoce impedisce esiti di rilievo.\nAltri autori.\nContemporaneamente, altri registi debuttano in sordina ma sono destinati a lasciare segni pi\u00f9 duraturi negli anni successivi. Marco Tullio Giordana dirige nel 1979 \"Maledetti vi amer\u00f2\", che insieme al seguente \"La caduta degli angeli ribelli\" (1981) indaga il mondo dell'estrema sinistra nel periodo del riflusso. Negli anni seguenti torna al cinema solo occasionalmente, dedicandosi a film di impianto sociale con \"Appuntamento a Liverpool\" (1988) e soprattutto \"Pasolini, un delitto italiano\" (1996).\nMarco Risi dirige alcune commedie giovaniliste interpretate da Jerry Cal\u00e0, per poi cambiare radicalmente registro con \"Soldati - 365 all'alba\" (1987) e in maniera maggiore con i drammi carcerari \"Mery per sempre\" (1989) e \"Ragazzi fuori\" (1990), testimonianza della rinascita di un filone realista. Tra le altre rivelazioni del decennio meritano di essere ricordati: Luigi Faccini, per il film storico \"Nella citt\u00e0 perduta di Sarzana\" (1980), Francesca Comencini, con \"Pianoforte\" (1984) e Carlo Mazzacurati, con \"Notte italiana\" (1987).\nTra gli autori pi\u00f9 originali e appartati del periodo va citato Franco Piavoli, che pur non essendo mai entrato nel mondo del cinema professionale ha lasciato testimonianze di grande importanza. Dopo aver realizzato alcuni documentari negli anni sessanta, esordisce nel lungometraggio con \"Il pianeta azzurro\" (1983), un'originale meditazione sui cicli della natura che piega i codici del documentario verso una forma poetica; il talento del regista \u00e8 confermato da \"Nostos - Il ritorno\" (1990), inedita interpretazione del mito di Ulisse che si trasforma in un'esplorazione dell'ignoto, e da \"Voci nel tempo\" (1996), affresco visivo e sonoro sulle stagioni della vita e della natura.\nAnni novanta.\nLa crisi economica emersa negli anni ottanta comincer\u00e0 ad attenuarsi nel decennio successivo. Ciononostante, le stagioni 1992-1993 e 1993-1994 segneranno il minimo storico nel numero di film realizzati, nella quota di mercato nazionale (15%), nel numero totale di spettatori (sotto i 90 milioni annui) e nel numero di sale. L'effetto di questa contrazione industriale sancisce la totale scomparsa del cinema di genere italiano a met\u00e0 del decennio, in quanto non pi\u00f9 idoneo a competere con i coevi grandi blockbuster hollywoodiani (soprattutto a causa delle enormi differenze di budget a disposizione), con i suoi registi ed attori che quindi passano quasi tutti alla fiction televisiva.\nIn tale situazione di ristagno emergono nuove personalit\u00e0 cinematografiche che raggiungono in breve tempo fama e notoriet\u00e0. Si afferma il regista siciliano Giuseppe Tornatore che nel 1986 porta sul grande schermo la pellicola \"Il camorrista\", realizzando, due anni dopo, \"Nuovo cinema Paradiso\" (1988), dolceamaro \"amarcord\" raccontato attraverso il punto di vista di una sala di provincia. La pellicola riscuote visibilit\u00e0 in tutto il mondo, vincendo il gran premio della giuria al Festival di Cannes e in seguito, nel 1990, l'Oscar al miglior film straniero.\nDopo una serie di film quali \"L'uomo delle stelle\" (1995), \"La leggenda del pianista sull'oceano\" (1998) e \"La sconosciuta\" (2006), nel 2009 gira il film \"Baar\u00eca\", la cui trama racconta una parte di vita vissuta nella sua citt\u00e0 d'origine.\nAltro regista a imporsi tra la fine degli anni ottanta e l'inizio degli anni novanta \u00e8 senz'altro Gabriele Salvatores. Nel 1989 si fa notare per l'opera \"Marrakech Express\", cui segue, nel 1990, \"Turn\u00e9\".\nIl terzo lungometraggio, dal titolo \"Mediterraneo\" (1991), conclude la cosiddetta \"trilogia della fuga\", che verr\u00e0 idealmente proseguita con il successivo \"Puerto Escondido\" (1992). Dedicando il film \"a tutti quelli che fuggono\" il regista napoletano tesse un elogio della ribellione usando gli anni quaranta come metafora dei sogni e delle speranze post-sessantottine. L'opera gli vale il Premio Oscar come miglior film straniero. Nel 2003 dirige \"Io non ho paura\", il cui soggetto \u00e8 tratto dall'omonimo romanzo di Niccol\u00f2 Ammaniti.\nOpere non meno importanti uscite nella prima met\u00e0 degli anni novanta sono certamente l'ultima fatica di Fellini (\"La voce della Luna\" 1990), \"Jona che visse nella balena\" (1993), che mette in luce le qualit\u00e0 artistiche del cineasta Roberto Faenza, \"Piccolo Buddha\" (1993) di Bernardo Bertolucci, \"Al di l\u00e0 delle nuvole\" (1995) di Michelangelo Antonioni e Wim Wenders e \"L'amore molesto\" (1995) dell'artista napoletano Mario Martone. L'esordio alla regia cinematografica di Martone \u00e8 del 1980 con un cortometraggio sponsorizzato dal Banco di Napoli, a cui segue \"Foresta Nera\" (1982). Dopo dieci anni, si rivela al grande pubblico con il suo primo lungometraggio \"Morte di un matematico napoletano\" (1992). Nel 1998 esce nelle sale \"Teatro di guerra\". Il film, presentato nella sezione Un Certain Regard al 51\u00ba Festival di Cannes, \u00e8 una cupa riflessione sulla consistenza del dolore, che descrive con arguzia e verit\u00e0 d'accenti tutte le bellezze (e contraddizioni) del capoluogo campano.\nSempre in questo periodo si sviluppa un piccolo filone cinematografico di derivazione neorealista, contaminato da tematiche civili aderenti all'attualit\u00e0. A tale filone (denominato \"Nuovo neorealismo\") appartengono film come \"Ultr\u00e0\" (1991), incentrato sulla violenza delle tifoserie calcistiche, \"La scorta\" (1993) ispirato alle contemporanee stragi mafiose siciliane e \"Vite strozzate\" (1996), tutti diretti dal cineasta Ricky Tognazzi. Da citare in questo senso sono anche: \"Il muro di gomma\" (1991), di Marco Risi, \"Teste rasate\" (1993) di Claudio Fragasso, violento ritratto dell'ambiente skinhead e neonazista, \"Il giudice ragazzino\" (1993) di Alessandro Di Robilant e \"Poliziotti\" (1995), diretto dall'attore e regista Giulio Base. Altra pellicola ascrivibile al genere e influenzata dai convergenti avvenimenti di Cosa nostra \u00e8 \"Giovanni Falcone\" (1993) di Giuseppe Ferrara, opera che ripercorre gli ultimi giorni di vita dei magistrati siciliani Giovanni Falcone e Paolo Borsellino.\nLontano da mode e correnti si sviluppa il cinema di Pasquale Pozzessere, che nel film d'esordio \"Verso sud\" (1992) esplora senza retorica lo sfacelo urbano e ambientale dell'Italia anni novanta, con inquadrature che rimandano direttamente al cinema di Michelangelo Antonioni e di Pier Paolo Pasolini. Tra i lavori a venire vi sono \"Padre e figlio\" (1994) e il lungometraggio di impegno civile \"Testimone a rischio\" (1997). Tra gli esordienti del periodo vi \u00e8 Mimmo Calopresti che dirige Nanni Moretti ne \"La seconda volta\" (1995) e conferma le proprie qualit\u00e0 con il successivo \"La parola amore esiste\" (1998). Ricco di idee e sensibilit\u00e0 \u00e8 il cinema dell'italoargentino Marco Bechis, che sviluppa opere riflessive e intense come \"Alambrado\" (1991) e \"Garage Olimpo\" (1999), dove il regista ripercorre la dittatura argentina di Videla seguendo la storia di una giovane maestra elementare.\nA seguito di una duratura gavetta televisiva come scenografo, esordisce nel mondo del cinema il regista e pittore Antonio Capuano. Nel lungometraggio \"Vito e gli altri\" (1991), l'autore filma con sprezzante coraggio la cruda e difficile situazione delinquenziale dei minorenni napoletani. Seguono \"Pianese Nunzio, 14 anni a maggio\" (1996), \"Polvere di Napoli\" (1998) e \"La guerra di Mario\" (2005), che tratta con finezza psicologica una storia d'amore contrastato tra una madre e un figlio.\nLe medesime problematiche vengono affrontate dal regista ligure Luigi Faccini nei film \"Notte di stelle\" (1991) e \"Giamaica\" (1998), improntati sul degrado delle periferie romane. Si sottolinea, in aggiunta, la produzione dell'artista Paolo Benvenuti, che dopo molti cortometraggi per la tv di Stato realizza alcune pellicole dalla forma pittorica e dal valore didattico quali: \"Il bacio di Giuda\" (1988), \"Confortorio\" (1992) e \"Tiburzi\" (1996).\nDa ultimo, si menziona l'operato dei due cineasti sperimentali Angela Ricci Lucchi e Yervant Gianikian che, in oltre trent'anni di carriera, hanno presentato documentari inerenti ai tragici fatti del primo conflitto mondiale. I due registi, nel fare ci\u00f2, hanno recuperato numerosi materiali di archivio, successivamente ingranditi e virati per dare ulteriore valore ai fotogrammi esistenti e portare lo spettatore a riflettere sulle atrocit\u00e0 di tutte le guerre. Pressoch\u00e9 sconosciuti in Italia, hanno incontrato, a partire dagli anni novanta, stima e apprezzamenti in molti festival europei; tra i loro film pi\u00f9 noti si riportano: \"Uomini, anni, vita\" (1990) - incentrato sul massacro degli armeni - e il trittico bellico \"Prigionieri della guerra\" (1995), \"Su tutte le vette \u00e8 pace\" (1998) e \"Oh! uomo\", presentato nella Quinzaine des r\u00e9alisateurs del Festival di Cannes nel maggio del 2004.\nLa commedia.\nGradualmente riprende quota la commedia, anch'essa rivisitata con temi e stili contemporanei. Nella prima met\u00e0 degli anni novanta ricevono consensi il comico toscano Alessandro Benvenuti, con \"Benvenuti in casa Gori\" (1990), Massimo Troisi, con \"Pensavo fosse amore... invece era un calesse\" (1991), Lina Wertm\u00fcller, con \"Io speriamo che me la cavo\" (1992) e l'artista romano Carlo Verdone, che torna a sperimentare l'ambito comico nel fortunato film a episodi \"Viaggi di nozze\" (1995). Infine, riscuote grande seguito l'attore e regista fiorentino Leonardo Pieraccioni, specialmente con commedie giovanili come \"I laureati\" (1995), \"Il ciclone\" (1996) e \"Fuochi d'artificio\" (1997).\nNel frattempo, Nanni Moretti innalza il proprio percorso d'autore con il sincero e autobiografico \"Caro diario\" (1993), seguito da \"Aprile\" (1998), dove l'artista documenta se stesso di fronte all'evolversi della situazione politica italiana.\nNel 1994 fa il suo esordio cinematografico il regista livornese Paolo Virz\u00ec, subito salutato dalla critica come una vera rivelazione. Tra i suoi primi lungometraggi si evidenziano: \"La bella vita\" (1994), \"Ferie d'agosto\" (1995) e il cult \"Ovosodo\" (1997).\nSi afferma agli inizi del decennio il cinema di Daniele Luchetti, costantemente diviso fra la classica commedia e una matura attenzione all'impegno civile. Fra le sue opere pi\u00f9 significative si ricordano: \"Il portaborse\" (1991), \"La scuola\" (1995) e in tempi pi\u00f9 recenti \"Mio fratello \u00e8 figlio unico\" (2006) e \"La nostra vita\" (2010).\nVerso la met\u00e0 degli anni novanta dividono la critica le grottesche messe in scena degli artisti Cipr\u00ec e Maresco che mettono a frutto l'esperienza televisiva di \"Cinico TV\" nel film d'esordio \"Lo zio di Brooklyn\" (1995) e nei successivi \"Tot\u00f2 che visse due volte\" (1998) e \"Il ritorno di Cagliostro\" (2003).\nLo stile dissacrante dei due autori che procedono per accumulo di episodi in un universo totalmente iperbolico sconcerta, tra entusiasmi e stroncature.\nAlla fine degli anni ottanta debutta dietro la macchina da presa la cineasta romana Francesca Archibugi con la commedia \"Mignon \u00e8 partita\" (1988), che vede come protagonista Stefania Sandrelli. Dopo la pellicola \"Verso sera\" (1990), dirige nel 1993 \"Il grande cocomero\". In quest'opera la Archibugi affronta il difficile tema della neuropsichiatria infantile, ispirandosi a un saggio dello psichiatra Marco Lombardo Radice e alle sue esperienze nel reparto di via dei Sabelli a Roma.\nL'italo-svizzero Silvio Soldini continua a proporre pellicole dallo stile dolce-amaro, che non rientrano facilmente in nessun genere predefinito. Nel corso degli anni novanta dirige alcuni dei suoi film pi\u00f9 noti come \"Un'anima divisa in due\" (1993), \"Le acrobate\" (1997) e \"Pane e tulipani\" (1999).\nProprio in seno alla commedia, tra la met\u00e0 degli anni ottanta e l'inizio dei novanta, si \u00e8 affacciata una nuova schiera di attori che ha alternato abilmente ruoli impegnati ad altri pi\u00f9 leggeri, fra i tanti si menzionano: Sergio Castellitto, Silvio Orlando, Sergio Rubini, Fabrizio Bentivoglio, Alessandro Haber, Ennio Fantastichini, Claudio Amendola e Carlo Delle Piane (gi\u00e0 attivo come caratterista da oltre tre decenni). Sul versante femminile emergono: Margherita Buy, Valeria Golino, Laura Morante, Anna Bonaiuto, Valeria Bruni Tedeschi, Francesca Neri, Lina Sastri, Isabella Ferrari, Sabrina Ferilli e Monica Bellucci.\nNel settembre del 1994 esce nelle sale \"Il postino\", diretto da Michael Radford e interpretato dall'attore Massimo Troisi. Il film, tratto dal romanzo \"Ardiente paciencia\" del cileno Antonio Sk\u00e1rmeta, rappresenta il testamento artistico dell'attore partenopeo che centra l'obbiettivo di rinverdire la tradizione alta della commedia all'italiana in chiave internazionale e anti-hollywoodiana. L'opera riceve grandi consensi sia in Italia che all'estero e ottiene 5 candidature agli Oscar 1996. Troisi, morto dodici ore dopo la fine delle riprese per un arresto cardiaco, verr\u00e0 insignito dal Sindacato nazionale giornalisti cinematografici italiani di un apposito Nastro d'argento speciale.\nGli ultimi anni del decennio vedono il trionfo internazionale di Roberto Benigni con l'acclamato \"La vita \u00e8 bella\" (1997). L'attore-regista, gi\u00e0 premiato dal pubblico coi precedenti \"Johnny Stecchino\" (1991) e \"Il mostro\" (1994), porta sullo schermo una commedia sull'Italia fascista, accentuandone la drammaturgia con lo spostamento dell'azione all'interno dei lager nazisti. Inizialmente il progetto prevede una stesura a esclusivo impianto comico; in seguito lo script viene ad assumere volutamente le vesti di una commedia a sfondo drammatico. La pellicola (Oscar al miglior film straniero nel 1999) ottiene un vasto clamore in tutto il mondo, portando il comico toscano a ricevere, nello stesso anno, l'Oscar al miglior attore protagonista. A tutt'oggi, l'artista di Vergaio, \u00e8 l'unico interprete maschile italiano ad aver ottenuto un simile riconoscimento.\nIl nuovo millennio.\nCon l'arrivo del nuovo millennio l'industria cinematografica ritrova parzialmente stabilit\u00e0 e riconoscimento critico. Oltre al successo ottenuto da Nanni Moretti al Festival di Cannes per \"La stanza del figlio\" (2001), va ricordato il consenso critico di \"La meglio giovent\u00f9\" (2003), di Marco Tullio Giordana. Ritrova nuova linfa creativa l'opera di Marco Bellocchio che torna alla ribalta con due acclamati lungometraggi: \"L'ora di religione\" (2002) e \"Buongiorno, notte\" (2003), nonch\u00e9 il cinema di Pupi Avati (\"Il cuore altrove\", 2003; \"Il pap\u00e0 di Giovanna\", 2007). Gabriele Muccino dirige Will Smith in \"La ricerca della felicit\u00e0\" (2006).\nTuttavia, il lascito pi\u00f9 importante del cinema italiano del nuovo millennio arriva dai registi Paolo Sorrentino e Matteo Garrone.\nSorrentino realizza il suo primo lungometraggio nel 2001 con \"L'uomo in pi\u00f9\", che passa inosservato. Il successivo \"Le conseguenze dell'amore\" (2004) ottiene una considerazione di pubblico e critica maggiore. Nel 2008 esce nelle sale cinematografiche \"Il divo\", liberamente ispirato alla biografia dell'onorevole Giulio Andreotti, che vede protagonista l'interprete Toni Servillo. L'opera, accolta positivamente dalla critica, si aggiudica il Premio della giuria al Festival di Cannes. Il regista (anche sceneggiatore), nel ricostruire la vita dello statista intreccia pubblico e privato, alternando scene ipotetiche ad altre basate sui fatti con uno stile spesso frenetico.\nGarrone dopo alcuni lungometraggi e vari documentari conosce il successo critico con il film \"L'imbalsamatore\" (2002) che combina, in maniera rigorosa, gli elementi tipici del noir dentro una narrazione in bilico tra realismo e astrazione pittorica. Nel 2008 il regista romano arriva sulla croisette con il film \"Gomorra\", tratto dal omonimo libro denuncia di Roberto Saviano e conquista il Grand Prix Speciale della Giuria. La pellicola lascia volutamente da parte le componenti pi\u00f9 cronachistiche riguardanti la malavita organizzata per incentrarsi su cinque storie personali che hanno tutte il compito di svelare il sottile rapporto esistente tra mondo legale e illegale. Pur stilisticamente differenti, sia \"Il divo\" che \"Gomorra\" si accomunano nel tentativo di tornare a raccontare, attraverso il cinema, aspetti critici della societ\u00e0 italiana. L'ottimo riscontro al botteghino delle due pellicole segna un deciso rilancio del cinema italiano d'autore, capace nello stesso tempo di raggiungere un ampio richiamo di pubblico.\nIn egual misura raggiungono il crisma dell'autorialit\u00e0 i lungometraggi di Paolo Virz\u00ec che fotografano con lucidit\u00e0 e pungente ironia le varie facce dell'Italia attuale. Film come \"Caterina va in citt\u00e0\" (2003), \"Tutta la vita davanti\" (2008) e \"La prima cosa bella\" (2010), lo impongono come uno degli eredi naturali della commedia all'italiana.\nDa ricordare il regista italo-turco Ferzan \u00d6zpetek che ottiene seguito dirigendo film imperniati sulle difficolt\u00e0 di coppia, l'elaborazione del lutto e la condizione omosessuale, tutte tematiche rintracciabili in lavori come \"Il bagno turco\" (1997), \"Le fate ignoranti\" (2000), \"La finestra di fronte\" (2003), \"Cuore sacro\" (2005) e \"Saturno contro\" (2007).\nNegli anni duemila si afferma una nuova generazione di interpreti, tra i quali Claudio Santamaria, Stefano Accorsi, Kim Rossi Stuart, Pierfrancesco Favino, Elio Germano e Riccardo Scamarcio. Tutti gli attori sopracitati recitano insieme nel film di successo \"Romanzo criminale\" (2005), diretto da Michele Placido, basato sull'omonimo romanzo di Giancarlo De Cataldo e incentrato sulle sanguinarie vicende della Banda della Magliana (da cui \u00e8 stata tratta una serie televisiva). In questi anni, oltre a Michele Placido, passano alla regia attori di fama come Sergio Rubini e Sergio Castellitto che conosce un buon riscontro di pubblico e critica con il film \"Non ti muovere\" (2004).\nIl film \"La bestia nel cuore\" di Cristina Comencini ottiene un grande successo anche internazionale conquistando una nomination all'Oscar come Miglior Film Straniero.\nNella sfera del cinema comico, insieme alle commedie del regista Carlo Verdone, ottengono grande affermazione quelle del trio Aldo, Giovanni e Giacomo, autori e interpreti di film come \"Tre uomini e una gamba\" (1997), \"Cos\u00ec \u00e8 la vita\" (1998), \"Chiedimi se sono felice\" (2000) e \"Tu la conosci Claudia?\" (2004), tutti diretti dal regista Massimo Venier. Lo stesso Roberto Benigni torna al cinema con il controverso \"Pinocchio\" (2002), seguito da \"La tigre e la neve\" (2005).\nSempre sul fronte del cinema comico si confermano campioni di incassi i cosiddetti \"cine-panettoni\", cos\u00ec chiamati per l'annuale distribuzione nelle sale durante il periodo natalizio. Tale filone \u00e8 costantemente interpretato dal popolare duo comico formato da Massimo Boldi e Christian De Sica (poi separatisi) e diretti da registi specialisti come Enrico Oldoini, Neri Parenti e Carlo Vanzina. I cinepanettoni si presentano come film dal carattere nazionalpopolare che descrivono senza alcuna pretesa narrativa le disavventure di vari personaggi all'interno di spazi esotici, sempre adibiti a luoghi di vacanza.\nAltre leve del cinema italiano.\nIl nuovo millennio porta con s\u00e9 una nuova ondata di registi, che aggiorna e rilegge il cinema d'autore italiano, ponendosi spesso e volentieri in una sorta di zona franca, tra tradizione e modernit\u00e0. Emanuele Crialese suscita interesse con l'opera seconda \"Respiro\" (2003) e in misura maggiore con l'affresco \"Nuovomondo\" (2006), in cui descrive la tragica realt\u00e0 dell'emigrazione italiana del primo novecento. Allo stesso modo attira attenzione l'opera d'esordio di Saverio Costanzo dal titolo \"Private\" (2004), storia della convivenza forzata tra una famiglia palestinese e un gruppo di militari israeliani. Di rilievo \u00e8 il premiato \"L'uomo che verr\u00e0\" (2009), del regista Giorgio Diritti, incentrato sugli eventi storici inerenti la strage di Marzabotto.\nUn caso peculiare di cinema alternativo rappresenta l'esperienza dell'artista milanese Michelangelo Frammartino che a partire dal film \"Il dono\" (2003) ricostruisce percorsi narrativi pregni di realismo poetico, dando grande rilevanza all'ambiente scenico; ci\u00f2 diviene ancora pi\u00f9 evidente nel successivo \"Le quattro volte\" (2010). Contemporaneamente conosce i favori della critica il primo lungometraggio del cineasta romano Francesco Munzi, dal titolo \"Saimir\" (2004). Raccoglie nuovi consensi con \"Il resto della notte\" (2008), presentato nella Quinzaine des R\u00e9alisateurs del Festival di Cannes. Un altro esempio di cinema alternativo \u00e8 da intravedersi nel singolare \"La paura\" (2009), filmato con il solo utilizzo di un telefono cellulare dal regista Pippo Delbono. In questo modo, l'autore documenta in presa diretta una galleria di immagini quotidiane per far risaltare le varie incongruenze dell'Italia attuale, ottenendo esiti di grande efficacia espressiva. Solleva, inoltre, curiosit\u00e0 il film-documentario \"Viva Zapatero!\" (2005), diretto da Sabina Guzzanti, che pone l'accento sui limiti del diritto di satira presenti in Italia.\nSi fa conoscere anche il giovane regista Pietro Marcello. Nel 2007 gira \"Il passaggio della linea\", un progetto che racconta la realistica storia di un anziano che decide di passare il resto della propria vita a bordo di un treno. Il film offre un magma di situazioni notturne che annullano la forma tradizionale del documentario, lasciando libero lo spettatore di farsi guidare dalla pura forza delle immagini.. Nel 2009, grazie alla fondazione gesuita San Marcellino di Genova, realizza il documentario drammatico \"La bocca del lupo\", che si aggiudica (primo italiano) il Torino Film Festival.\nGli anni 2010.\nNei primi anni dieci una profonda crisi economica colpisce molti settori industriali tra cui quello cinematografico. Secondo i dati presentati dalla Direzione generale per il Cinema del Ministero e dai produttori dell'ANICA (per l'anno solare 2012), gli spettatori presenti in sala, rispetto al 2011, calano inesorabilmente del 10%, con ulteriore decremento del 5% nel primo trimestre del 2013. Sul versante produttivo i vari investimenti pubblici a sostegno del cinema divengono sempre pi\u00f9 precari, passando dai 71 milioni del 2008 agli appena 24,4 milioni del 2012. In questo clima di ampia recessione economica, nello stesso 2012, vengono comunque prodotti 166 film di nazionalit\u00e0 italiana, facendo registrare, nonostante tutto, un incremento produttivo dell'1,07%. Nel 2016 viene approvata la legge che riorganizza in modo organico l'industria cinematografica, ampliando il credito d'imposta automatico, abolendo la censura e sopprimendo la valutazione ministeriale del criterio dell'interesse culturale.\nIl cinema italiano torna comunque alla ribalta internazionale. Il 2012 si apre con la vittoria dei Fratelli Taviani al Festival di Berlino che conquistano l'Orso d'oro con il film \"Cesare deve morire\". L'opera (girata con la tecnica della \"docu-fiction\") \u00e8 ambientata all'interno del carcere di Rebibbia e interpretata dagli stessi detenuti che mettono in scena il \"Giulio Cesare\" di William Shakespeare. A maggio dello stesso anno, al Festival di Cannes, Matteo Garrone vince per la seconda volta il \"Grand Prix della giuria\" con la pellicola \"Reality\". Gli anni dieci mantengono il cinema italiano sotto i riflettori internazionali. Un'altra riprova arriva nel settembre del 2013, con il film documentario \"Sacro GRA\", diretto dal regista Gianfranco Rosi, che consegue il Leone d'oro al festival di Venezia.\nSulla scia di questo favorevole momento, grande clamore internazionale suscita il film di Paolo Sorrentino, \"La grande bellezza\" (2013), interpretato principalmente ancora da Toni Servillo. L'opera \u00e8 una versione moderna de \"La dolce vita\" di Fellini, dove il regista filma con opulenza artistica una Roma assolata e quasi metafisica. La pellicola ottiene numerosi riconoscimenti tanto da ricevere nel gennaio 2014 il Golden Globe come \"Miglior film straniero\", seguito, Il 16 febbraio 2014, dal premio BAFTA. Infine, il 2 marzo 2014, la pellicola si aggiudica l'Oscar al miglior film straniero.\nUn anno pi\u00f9 tardi la regista toscana Alice Rohrwacher diviene la vera rivelazione del Festival di Cannes con l'opera seconda \"Le meraviglie\", che le vale, nel maggio 2014, il gran premio della giuria. Con tale attestazione la Rohrwacher risulta essere la prima cineasta italiana ad aggiudicarsi l'ambito riconoscimento. Ottengono favori dalla critica il regista e produttore Uberto Pasolini con \"Still Life\" (2013),\nRoberto And\u00f2 con il film \"Viva la libert\u00e0\" (2013), la regista teatrale Emma Dante per \"Via Castellana Bandiera\" (2013) e il cineasta Francesco Munzi con \"Anime nere\" (2014), basato sulle vicende di una famiglia della 'Ndrangheta calabrese.\nSempre nel 2015 partecipano al Festival di Cannes Nanni Moretti, Matteo Garrone e Paolo Sorrentino con i rispettivi \"Mia madre\" (2015), \"Il racconto dei racconti - Tale of Tales\" (2015) e \"Youth - La giovinezza\" (2015), vincitore di tre European Film Awards come miglior film, regia e migliore attore protagonista.\nNel febbraio del 2016 trova una nuova affermazione oltre confine il regista Gianfranco Rosi che conquista l'Orso d'oro al Festival di Berlino grazie al documentario \"Fuocoammare\", incentrato sul dramma dei migranti. Da sottolineare \u00e8 la pellicola \"Chiamami col tuo nome\" (2017), di Luca Guadagnino, proiettata in numerosi festival cinematografici e candidata a quattro Premi Oscar, tra cui quello per il miglior film.\nSi segnalano anche \"La pazza gioia\" (2016) di Paolo Virz\u00ec e \"La dea fortuna\" (2019) di Ferzan \u00d6zpetek.\nIl parziale ritorno del cinema di genere e le nuove commedie.\nIl nuovo decennio vede un parziale rilancio del cinema di genere italiano, da lungo tempo sottostimato dalle stesse case di produzione che hanno preferito finanziare altre tipologie di cinema, scoprendo, nel tempo, diversi autori emergenti. Ad oggi per\u00f2 per queste pellicole, rispetto al passato, restano, nella maggior parte dei casi, evidenti difficolt\u00e0 a raggiungere un vasto consenso di pubblico.\nAll'interno del gangster movie troviamo \"Non essere cattivo\" (2015) di Claudio Caligari, \"Suburra\", girato nello stesso anno da Stefano Sollima, \"Il permesso - 48 ore fuori\" (2017) di Claudio Amendola, \"La paranza dei bambini\" (2019) di Claudio Giovannesi, \"A mano disarmata\" (2019) di Claudio Bonivento e \"L'immortale\" (2019) di Marco D'Amore; per il thriller \"La ragazza nella nebbia\" (2017) e \"L'uomo del labirinto\" (2019) di Donato Carrisi e \"Napoli velata\" (2017) di Ferzan \u00d6zpetek; per l'horror, \"Il signor Diavolo\" (2019) di Pupi Avati e \"The Nest\" (2019) di Roberto De Feo; per il noir si segnalano \"Dogman\" (2018) di Matteo Garrone e \"Gli uomini d'oro\" (2019) di Vincenzo Alfieri; non mancano esempi di film sportivi come \"Tatanka\" (2011) di Giuseppe Gagliardi, \"Veloce come il vento\" (2016) di Matteo Rovere e \"Il campione\" (2019) dell'esordiente Leonardo D'Agostini; film a tema musicale come \"Zeta - Una storia hip-hop\" (2016) diretto da Cosimo Alem\u00e0, ed \"Ammore e malavita\" (2017) dei Manetti Bros. Inoltre, si evidenziano commedie d'azione come \"I peggiori\" (2017), di Vincenzo Alfieri, \"Brutti e cattivi\" (2017) di Cosimo Gomez, il trittico \"Smetto quando voglio\" (2014), \"Smetto quando voglio - Masterclass\" e \"Smetto quando voglio - Ad honorem\" (entrambi del 2017), del regista Sydney Sibilia e \"Non ci resta che il crimine\" (2019) di Massimiliano Bruno. Rimandi al poliziesco nelle pellicole \"ACAB - All Cops Are Bastards\" (2012) di Stefano Sollima, \"Song'e Napule\" (2014) dei Manetti Bros, \"Take Five\" (2014) di Guido Lombardi e \"Falchi\" (2017) di Toni D'Angelo. Per quanto attiene al cinema fantastico e di fantascienza si segnalano i film di supereroi \"Il ragazzo invisibile\" (2014) e \"Il ragazzo invisibile - Seconda generazione\" (2018), di Gabriele Salvatores, \"Lo chiamavano Jeeg Robot\" (2016), realizzato da Gabriele Mainetti (al debutto come regista), \"Copperman\" (2019) di Eros Puglielli ed il \"Pinocchio\" (2019) di Matteo Garrone; per il peplum ottiene una certa attenzione il kolossal \"Il primo re\" (2019) di Matteo Rovere. \nRiscuotono popolarit\u00e0 le commedie del regista Luca Miniero (\"Benvenuti al Sud\" del 2010 e il sequel \"Benvenuti al Nord\" del 2012), con Claudio Bisio e Alessandro Siani, e, in maniera maggiore, quelle interpretate dal comico Checco Zalone. L'artista pugliese, dopo aver esordito in televisione, debutta sul grande schermo con due film diretti da Gennaro Nunziante: \"Cado dalle nubi\" (2009) e \"Che bella giornata\" (2011). Quest'ultimo film, con oltre 40 milioni di euro d'incassi, diventa il lungometraggio italiano di maggior successo commerciale di sempre.\nIl fortunato periodo del comico \u00e8 confermato dalla pellicola successiva, \"Sole a catinelle\" (2013), sempre diretta da Gennaro Nunziante, che in diciotto giorni di programmazione riesce a superare gli incassi del film precedente; i quali vengono nuovamente oltrepassati (in soli dieci giorni di proiezione) dal seguente \"Quo vado?\" (2016), diretto sempre da Nunziante. Nel 2019 iniziano le riprese del suo quinto film, dal titolo \"Tolo Tolo\", in cui, oltre a ricoprire il ruolo protagonista, debutta anche alla regia, uscito nelle sale il 1\u00ba gennaio 2020.\nDa citare anche la pellicola \"Perfetti sconosciuti\" (2016), di Paolo Genovese, un riuscito connubio tra commedia e dramma, che ottiene molti consensi sia di critica che di pubblico, aggiudicandosi, tra le altre cose, il premio della sceneggiatura al Tribeca Film Festival di New York e oggetto in seguito di svariati remake internazionali, ben 18, che hanno comportato l'entrata della pellicola, il 15 luglio 2019, nel Guinness dei primati come film dal maggior numero di rifacimenti della storia del cinema a livello mondiale.\nTuttavia, le stagioni 2016-2017, 2017-2018 e 2018-2019 hanno registrato un nuovo calo di pubblico e nessuna produzione italiana \u00e8 riuscita ad entrare tra i dieci film pi\u00f9 visti dell'annata."}
{"id": "209381", "revid": "290948", "url": "https://it.wikipedia.org/wiki?curid=209381", "title": "Picolitro", "text": ""}
{"id": "209388", "revid": "110157", "url": "https://it.wikipedia.org/wiki?curid=209388", "title": "Teobaldo", "text": "Origine e diffusione.\nDeriva dal germanico \"\u00deeudobald\", composto da \"\u00feeud\" (o \"theuda\", \"popolo\", \"feudo\", \"comunit\u00e0\") e \"bald\" (\"coraggioso\"), e si pu\u00f2 quindi interpretare come \"ardito tra il popolo\". Dalla forma \"\u00deeudobald\" pass\u00f2 per sincope a \"Theobald\", e in latino medievale venne ulteriormente influenzato dai numerosi nomi di origine greca cominciato per \u03b8\u03b5\u03bf\u03c2 (\"theos\", \"dio\").\nIn Inghilterra venne introdotto dai Normanni, andando ad affiancare una preesistente forma inglese antica, tuttavia al XX secolo il nome si era rarificato.\nOnomastico.\nL'onomastico si pu\u00f2 festeggiare in memoria di pi\u00f9 santi, alle date seguenti:"}
{"id": "209391", "revid": "112727050", "url": "https://it.wikipedia.org/wiki?curid=209391", "title": "Somma algebrica", "text": "Con somma algebrica si intende l'operazione di addizione o sottrazione di numeri complessi (quindi anche reali e a maggior ragione anche interi).\nProcedimento.\nPoich\u00e9 sottrarre ad un numero \"r\" relativo un altro relativo \"p\" (r - p) equivale a sommare a r l'opposto di p, una sottrazione pu\u00f2 essere sempre rimpiazzata da una somma.\nData una sequenza di addizioni e sottrazioni di numeri relativi\nEsempi.\nformula_1\nformula_2\nformula_3\nformula_4\nSomma algebrica di monomi.\nLa somma algebrica di due o pi\u00f9 monomi simili \u00e8 un monomio simile agli addendi e concorde con questi se gli addendi sono concordi tra loro; se gli addendi sono discordi il segno del monomio somma \u00e8 quello dell'addendo avente valore assoluto maggiore."}
{"id": "209397", "revid": "1149807", "url": "https://it.wikipedia.org/wiki?curid=209397", "title": "Teatro San Ferdinando", "text": "Il Teatro San Ferdinando \u00e8 un teatro storico di Napoli. Ubicato in Piazza Eduardo De Filippo, nei dintorni del Rione Sanit\u00e0 e a pochi passi da via Foria, \u00e8 uno dei teatri pi\u00f9 antichi di Napoli, anche se nel corso della sua storia ha subito numerose ricostruzioni, restauri e rifacimenti. Strettamente collegato alla figura di Eduardo De Filippo, \u00e8 per eccellenza ritenuto il \"tempio\" della commedia napoletana.\nStoria.\nCostruito nel 1791, nella zona di Ponte Nuovo, su disegno dell'architetto Camillo Leonti e decorato dal toscano Domenico Chelli, venne inaugurato con l'opera di Domenico Cimarosa \"Il falegname\". Fin dall'inizio la vita del teatro non fu facile: diverse e infelici amministrazioni lo trasformarono ben presto in un teatro per compagnie minori e per un pubblico poco aristocratico.\nIl 30 novembre 1843 Marzio Gaetano Carafa dei principi di Colubrano vendette il teatro al signor Enrico del Prete che lo subaffitt\u00f2 poi a Adamo Alberti, capocomico ed impresario del Teatro dei Fiorentini.\nNel 1886 vi debutt\u00f2 l'attore Federico Stella portando in scena \"Tenebra e amore\" di Crescenzo Di Maio. Il tipografo Luigi Bartolomeo e l'impresario Salvatore Golia comprarono una parte del teatro diventandone i nuovi gestori. Nacque la \"Compagnia Citt\u00e0 di Napoli\": l'impresa, diretta da Federico Stella e Michele Bozzo, per quarant'anni fu stabile al San Ferdinando.\nNella stagione 1889-1890 il teatro accolse anche i successi di Eduardo Scarpetta. Salvatore Golia e la moglie Raffaella Bartolomeo (sorella di Luigi), divenuti gli unici proprietari del teatro, ne affidarono la gestione al figlio Giuseppe. Negli anni trenta del XX secolo, i Golia, per cercare di risolvere i problemi di una gestione deficitaria, affittarono lo stabile. Il teatro venne trasformato in \"Cinema Teatro Principe\". Finch\u00e9 il 3 settembre 1943 le bombe americane e tedesche lo rasero al suolo quasi completamente: rest\u00f2 in piedi solo parte del palcoscenico.\nDopo la guerra il vecchio Golia decise di venderlo: lo compr\u00f2 Eduardo De Filippo, il 25 febbraio 1948, investendo nella ricostruzione del teatro tutti i suoi guadagni e indebitandosi con le banche.\nAll'indomani dell'acquisto venne costituita la SIT Societ\u00e0 Imprese Teatrali che gest\u00ec sia il teatro sia le compagnie \"Il Teatro di Eduardo\" e \"La Scarpettiana\". Nel 1954 venne costituita una nuova societ\u00e0 la \"San Ferdinando Film\" che, con la partecipazione della RAI, realizzer\u00e0 sei telefilm della serie \"Il Teatro di Eduardo\"; Eduardo continu\u00f2 a lavorare per pagare le spese della costruzione del teatro.\nNel 1956 nacque la societ\u00e0 \"Il Teatro San Ferdinando s.r.l\", ma i debiti ed i pochi aiuti lo costrinsero a sciogliere la Scarpettiana nel 1960 e a chiudere il San Ferdinando nel 1961.\nNel 1964 nacque la \"Teatrale Napoletana\", societ\u00e0 costituita con Paolo Grassi fondatore insieme a Giorgio Strehler del Piccolo Teatro di Milano. Il programma era ambizioso e di grande prestigio: gettare un ponte culturale tra due realt\u00e0 cos\u00ec diverse, Napoli e Milano; fare della citt\u00e0 partenopea una citt\u00e0 teatralmente non pi\u00f9 da evitare, come era stato fino ad allora. Nel corso della conferenza stampa per la riapertura del teatro, Eduardo ribad\u00ec: \u00abL'idea non era soltanto quella di costruire una casa per l'attore e l'autore Eduardo ma era anche e soprattutto quella di costruire un teatro, indipendentemente dall'uomo Eduardo, che creasse una rottura con il vecchio teatro dialettale napoletano; un teatro che potesse continuare il discorso gi\u00e0 da me iniziato nel 1922 al Sannazaro\u00bb.\nMa i problemi non diminuirono e nel 1966 si concluse anche l'avventura della \"Teatrale\".\nAgli inizi degli anni settanta Eduardo aveva in mente di creare al San Ferdinando un centro studi e un museo del teatro dialettale, ma dopo alcuni lavori di restauro, il teatro venne dato in gestione all'ETI (Ente Teatrale Italiano) ed inaugurato da Eduardo nell'ottobre del 1971 con \"Le bugie con le gambe lunghe\".\nChiuso negli anni ottanta e per lungo tempo rimasto magazzino di memorie e ricordi teatrali oltre che sede di parte dell'archivio storico di Eduardo De Filippo, nel 1996 il teatro \u00e8 stato donato da Luca De Filippo al Comune di Napoli perch\u00e9 venisse restaurato e riconsegnato al pubblico napoletano.\nIl 30 settembre 2007, dopo molti anni di restauri ed ingenti investimenti, il San Ferdinando ha finalmente riaperto i battenti con \"La tempesta\" di Shakespeare, nella traduzione in napoletano barocco fatta da Eduardo nel 1984. Il teatro appena inaugurato \u00e8 stato immediatamente incluso fra gli spazi utilizzati dal prologo del Teatro Festival Italia.\nIl San Ferdinando, insieme al Mercadante, \u00e8 gestito dal Teatro Stabile di Napoli.\nDescrizione.\nEsterno.\nIl teatro San Ferdinando risulta oggi inglobato in una palazzina a uso privato; la facciata esterna che affaccia su Piazza Eduardo De Filippo \u00e8 frutto dei molti rimaneggiamenti susseguitisi nel corso degli anni. Si presenta con linee molto semplici, inquadrata in un prospetto rettangolare di colore grigio, con tre ingressi centrali ad arco e due laterali pi\u00f9 piccoli riservati all'entrata di scenografie e attrezzi. Su ciascuno degli ingressi principali \u00e8 posta una formella di bronzo raffigurante un'allegoria del teatro; sugli ingressi laterali, invece, due lapidi d'epoca contemporanea riportano le date della costruzione e dei restauri del teatro e le dedicatorie ai loro responsabili. Sull'ordine superiore si apre una piccola loggia con balconata scandita da tre finestre quadrangolari.\nInterno.\nLa sala d'ingresso \u00e8 separata dal foyer mediante una porta tripartita in legno, sui cui stipiti sono inserite tre formelle a tempera su carta raffiguranti una scena di commedia napoletana, un'allegoria di Napoli nella forma di Partenope accanto a una personificazione del Sebeto e infine una scena tratta da \"Sik-Sik, l'artefice magico\", atto unico di Eduardo De Filippo.\nIl foyer si articola su tre livelli connessi tra loro mediante delle scale a tenaglia; nelle teche un tempo utilizzate per la pubblicit\u00e0 e per la propaganda, oggi sono stati collocati dei cimeli dei grandi attori napoletani del passato e del presente, tra i quali spiccano la bombetta di Tot\u00f2, abiti di scena di Eduardo, Nino Taranto, Concetta Barra e Pupella Maggio, numerose fotografie di scena e locandine di produzioni storiche del teatro; \u00e8 possibile inoltre ammirare un mosaico in marmi policromi raffigurante Pulcinella realizzato da Titina De Filippo.\nIl teatro, cui si accede da una rampa di scale, si suddivide nella platea, due ordini di palchi e un loggione, per una capienza massima di 500 persone: i palchi non sono numerati ma denominati col nome di un attore del passato. Il palcoscenico \u00e8 profondo 9,50m e largo 14; il boccascena \u00e8 largo 10m e alto 9. Il sipario ha un sistema di apertura e chiusura non automatizzato ma manovrato per mezzo di corde e contrappesi. Sotto il palcoscenico c'\u00e8 un sistema di pedane mobili per il trasporto dei materiali scenici risalente al restauro degli anni '40 ancora in perfetto stato di conservazione e normalmente utilizzato; il sistema ad argano di cui gode \u00e8 tuttora funzionante, ma si \u00e8 preferito adottare un nuovo sistema automatico per ragioni di praticit\u00e0 e sicurezza.\nNel backstage sono presenti dieci camerini per il trucco e il cambio degli attori; quello prospiciente al palcoscenico, tradizionalmente destinato al primo attore, \u00e8 stato dedicato nel 2007 alla memoria di Eduardo De Filippo, e presenta la mobilia e gli utensili adoperati da quest'ultimo, nonch\u00e9 un baule contenente suoi abiti di scena dismessi."}
{"id": "209414", "revid": "1543377", "url": "https://it.wikipedia.org/wiki?curid=209414", "title": "Navigli (Milano)", "text": "I Navigli di Milano sono un sistema di canali irrigui e navigabili, con baricentro la citt\u00e0 lombarda di Milano, che metteva in comunicazione il lago Maggiore, quello di Como e il basso Ticino aprendo al capoluogo lombardo le vie d'acqua della Svizzera e dell'Europa nordoccidentale, del Cantone dei Grigioni e dell'Europa nordorientale e, infine, quella del Po verso il mare Adriatico.\nDescrizione.\nCol regime regolare delle acque dei Navigli si irrigarono e resero produttive vastissime aree, collegandosi con l'opera di bonifica iniziata dai monaci delle abbazie a sud della citt\u00e0 gi\u00e0 nel X secolo. La costruzione dell'intero sistema \u00e8 durata dal XII al XIX secolo. La Cerchia dei Navigli (anche conosciuta come \"Naviglio Interno\", \"Fossa Interna\" o \"Cerchia Interna\") rappresentava la \"cerniera\" cittadina milanese che consentiva il funzionamento del sistema nel suo complesso.\nI navigli che fanno parte del sistema dei Navigli milanesi sono:\nMentre gli specchi d'acqua artificiali sono:\nInvece le conche di navigazione pi\u00f9 importanti presenti lungo i Navigli milanesi sono:\nAltri canali artificiali facenti parte dell'idrografia di Milano sono:\nStoria.\nLa deviazione del Seveso.\nIl primigenio insediamento celtico che diede origine a Milano, il cui toponimo era forse \"Medhelan\", fu in seguito, da un punto di vista topografico, sovrapposto e sostituito da quello romano; quest'ultimo, che fu chiamato dagli antichi Romani \"Mediolanum\", fu poi a sua volta rimpiazzato da quello medievale. Il centro urbano di Milano \u00e8 costantemente cresciuto a macchia d'olio, fino ai tempi moderni, attorno al primo nucleo celtico.\nL'insediamento celtico aveva un solo fiume che lo interessava direttamente, il torrente Nirone, e un fontanile, il Molia (o Mollia). Il Nirone lambiva l'antica \"Mediolanum\", mentre il Molia sgorgava nei pressi dell'insediamento raccogliendo da nord alcune rogge; entrambi erano compresi tra l'Olona, che scorreva pi\u00f9 a ovest, e il Seveso, il cui alveo naturale era situato pi\u00f9 a est.\nI tre fiumi maggiori che fanno parte dell'idrografia milanese (Lambro, Seveso e Olona) scorrevano nei loro alvei naturali, il Lambro e l'Olona pi\u00f9 lontani dalla citt\u00e0, mentre il Seveso era pi\u00f9 vicino, fermo restando che si trovavano a una certa distanza da \"Mediolanum\". Dei tre, l'unico che non ha subito modifiche nel corso dei secoli \u00e8 il Lambro, che scorre ancora nel suo antico alveo naturale, mentre l'Olona e il Seveso furono deviati dagli antichi Romani.\nIl territorio di \"Mediolanum\" era ricchissimo d'acqua visto che l'insediamento si trovava sulla \"linea dei fontanili\", laddove vi \u00e8 l'incontro, nel sottosuolo, tra strati geologici a differente permeabilit\u00e0, cosa che permette alle acque profonde di riaffiorare in superficie \nPer praticare l'agricoltura e per muoversi su un terreno altrimenti paludoso, i Celti hanno dovuto necessariamente regolarizzare il flusso delle acque ricorrendo a canalizzazioni e drenaggi, cui si sono sovrapposte opere successive che hanno fatto perdere la traccia e la memoria del sistema idrico milanese originario.\nNel 222 a.C. gli antichi Romani conquistarono Milano. Le citt\u00e0 romane erano grandi consumatrici d'acqua, sia per usi pubblici che per usi domestici, e quindi gli antichi Romani studiarono a fondo l'ingegneria idraulica, di cui diventarono profondi conoscitori. A \"Mediolanum\" non occorrevano acquedotti, visto che l'acqua era abbondante e facilmente raggiungibile: essa affiorava dal suolo dalle risorgive e scorreva vicina nei fiumi e nei torrenti, e ci\u00f2 rispondeva pienamente alle esigenze della vita quotidiana della citt\u00e0.\nIl Seveso \u00e8 stato il primo fiume facente parte dell'idrografia di Milano a cui gli antichi Romani modificarono il percorso: il suo corso naturale originariamente lo portava, provenendo da nord est, a sfiorare \"Mediolanum\" sul suo lato orientale. L'alveo naturale del Seveso seguiva poi il percorso del moderno Cavo Redefossi, sfociando infine nel Lambro a Melegnano. Secondo la ricostruzione fatta nel 1911 dall'ingegner Felice Poggi, all'altezza di Milano, il Seveso sarebbe originariamente transitato nei pressi delle future mura medievali, da Porta Orientale medievale a Porta Romana medievale, il cui luogo dove sarebbero sorte, in epoca romana, era al di fuori dal centro abitato dell'antica \"Mediolanum\".\nGli antichi Romani realizzarono un anello d'acqua formato da due rami, il Grande Sevese e il Piccolo Sevese, che diventarono poi il fossato delle mura romane di Milano. In particolare il Grande Sevese costituiva il lato settentrionale, meridionale e orientale del fossato, mentre il Piccolo Sevese ne formava il suo ramo occidentale. Il Grande Sevese e il Piccolo Sevese esistono ancora e sono i canali pi\u00f9 antichi di Milano, dato che risalgono all'et\u00e0 romana repubblicana.\nDal Seveso fu poi realizzata una derivazione che portava acqua alle Terme Erculee, erette tra la fine del III secolo e l'inizio del IV dall'imperatore Massimiano Erculio e andate distrutte durante le invasioni barbariche del V secolo o nel 1162, quando l'imperatore Federico Barbarossa fece radere al suolo Milano.\nIl primo porto fluviale di Milano.\nGiunto nei pressi dell'attuale via Larga, a causa di una depressione naturale, il fiume Seveso un tempo formava un ampio bacino (ne sarebbero, tra l'altro, testimoni antichi toponimi come via \"Poslaghetto\" e via \"Pantano\"): qui vi sarebbe stato costruito, dagli antichi Romani, il primo porto fluviale di Milano, che era in comunicazione, tramite la Vettabbia, con il Lambro, il Po e quindi il mare.\nDi questo collegamento fa menzione nell'XI secolo Landolfo Seniore nella sua \"Historia Mediolanensis\", mentre una \"patente\" di Liutprando re dei Longobardi (690-740) parla di un porto tra Lambro e Po. Ancora a favore della tesi, due ritrovamenti, uno in piazza Fontana e l'altro in via Larga, di un lungo manufatto romano (un pavimento litico su palafitte) che appare come una banchina portuale. Il materiale, costituito da lastre in serizzo di due metri e mezzo e pali di rovere, \u00e8 conservato al Museo Civico di Storia Naturale di Milano.\nLa deviazione dell'Olona.\nFino dall'antichit\u00e0, all'altezza della Maddalena, odierno quartiere di Milano, l'Olona fu deviato verso la citt\u00e0 con l'obiettivo di portarvi acqua: in epoca romana sboccava nel fossato delle mura difensive repubblicane poi, dal XII secolo, nel fossato difensivo attorno ai bastioni medievali entrando in citt\u00e0 dalla moderna piazza della Resistenza Partigiana e successivamente (1603) nella Darsena di Porta Ticinese.\nIn particolare l'Olona, durante il Medioevo, confluiva nel fossato in corrispondenza della moderna piazza della Resistenza Partigiana, mentre in epoca romana continuava il percorso cittadino arrivando alla moderna piazza Vetra, dove riversava le sue acque nel fossato grazie all'omonimo canale. Dal fossato medievale ebbe poi origine la Cerchia dei Navigli, mentre i due rami del fossato romano furono chiamati, come gi\u00e0 accennato, Grande Sevese e Piccolo Sevese.\nIn origine l'Olona, giunto a Lucernate, frazione di Rho, percorreva il suo alveo naturale verso sud attraversando la moderna Settimo Milanese e passando a diversi chilometri da Milano per poi percorrere l'alveo dell'Olona inferiore o meridionale e sfociare nel Po a San Zenone.\nCon il passare dei secoli la popolazione di Milano divenne molto numerosa, e il modesto regime idrico di Seveso e Merlata non era pi\u00f9 sufficiente a coprire il fabbisogno d'acqua della popolazione. L'Olona fu deviato verso Milano anche per un altro motivo: avere un corso d'acqua che costeggiasse interamente la via Mediolanum-Verbannus, antica strada romana che congiungeva \"Mediolanum\" (la moderna Milano) con il \"Verbannus Lacus\" (il lago Verbano, ovvero il lago Maggiore).\nParte del tracciato della via Mediolanum-Verbannus, che venne utilizzato anche nel Medioevo e nei secoli seguenti, fu ripreso da Napoleone Bonaparte per realizzare la strada statale del Sempione.\nNavigli alla met\u00e0 del XII secolo.\nDurante le invasioni barbariche del V secolo, che portarono alla caduta dell'Impero romano d'Occidente, il complesso intrico di canali e rogge costruite per la bonifica e l'irrigazione attorno alla citt\u00e0 decadde, con i campi coltivati tra Milano e Pavia che lasciarono il posto alla boscaglia e alla palude.\nFurono i monaci dell'abbazia di Chiaravalle e quelli dell'abbazia di Morimondo, appartenenti all'ordine cistercense, ordine religioso che venne fondato solo pochi decenni prima in Francia e che favor\u00ec in tutta Europa la ripresa dell'agricoltura e delle attivit\u00e0 manifatturiere, a riportare, nel XII secolo, nella bassa pianura milanese, le coltivazioni nonch\u00e9 a introdurre i prati a marcita, a reintrodurre l'allevamento, a ripristinare il funzionamento della rete di canali e rogge e a far rinascere le attivit\u00e0 artigianali della lavorazione della lana. I documenti conservati nei due monasteri citati sono particolarmente ricchi per quel che riguarda i diritti d'acqua, gli acquisti di fondi e l'apertura di mulini ad acqua.\nNel 1152 fu costruito per scopi militari tra Abbiategrasso e Landriano un nuovo canale artificiale deviando una parte delle acque del Ticino con il precipuo obiettivo di scoraggiare le incursioni dei pavesi, alleati di Federico Barbarossa, imperatore del Sacro Romano Impero e nemico di Milano. Il Canale Ticinello, questo il suo nome, ha resistito nei secoli e una sua parte \u00e8 giunta sino a noi.\nQuattro anni pi\u00f9 tardi, nel 1156, sempre per difendersi da Federico Barbarossa, Milano si dot\u00f2 di nuove mura in legno, che vennero circondate da un ampio fossato allagato dalle acque del Seveso e del Merlata. Questo fu il secondo sistema di mura di Milano, che sono conosciute come \"cinta dei terraggi\" e che in parte inglobavano i resti del primo sistema difensivo della citt\u00e0, le mura romane di Milano. Da questo fossato, grazie a lavori di ampliamento effettuati nei secoli successivi terminata la sua funzione militare, ebbe origine la Cerchia dei Navigli.\nCome conseguenza della distruzione di Milano del 1162, che fu opera di Federico Barbarossa, verso il 1171 si iniziarono i lavori per un pi\u00f9 efficace sistema difensivo, questa volta in muratura e dotato di un fossato allagato dalle acque dell'Olona, che in questa occasione sub\u00ec la seconda deviazione della sua storia. Contestualmente vennero realizzate le porte di Milano.\nLa Cerchia dei Navigli.\nRealizzata come fossato difensivo delle mura medievali di Milano a partire dal 1156 e trasformato in Naviglio nella sua parte sud-est tra il 1387 e il 1496 grazie ai lavori di canalizzazione e ampliamento voluti dai Visconti e dagli Sforza, la Cerchia dei Navigli (anche conosciuta come \"Naviglio Interno\", \"Fossa Interna\" o \"Cerchia Interna\") era il raccordo del sistema dei Navigli di Milano.\nL'unica parte della Cerchia dei Navigli che rimase semplice fossato non navigabile fu quella verso il Castello Sforzesco, ovvero il tratto situato a nord-ovest: la sua funzione rest\u00f2 infatti quella di portare acqua al fossato del castello. I due rami della Cerchia dei Navigli che si dirigevano verso il Castello Sforzesco erano chiamati \"Naviglio di San Gerolamo\" (quello che scendeva dal vertice meridionale della fortificazione lungo via Carducci) e \"Naviglio Morto\" (quello che scendeva dal suo vertice settentrionale lungo via Pontaccio).\nLa Cerchia dei Navigli, nel complesso, era un anello d'acqua che racchiudeva il centro storico medievale di Milano, da cui il nome. Come immissario la Cerchia dei Navigli aveva il laghetto di San Marco, che era originato dal Naviglio di San Marco (ovvero dall'ultimo tratto del Naviglio della Martesana, che cambiava nome in Naviglio di San Marco dopo la Conca dell'Incoronata), mentre come emissari aveva il Naviglio Vallone, che poi confluiva nella Darsena di Porta Ticinese, e un canale scolmatore che scaricava l'eventuale portata in eccesso della Cerchia dei Navigli nella Vettabbia.\nIl tracciato della Cerchia dei Navigli corrispondeva alle attuali vie Fatebenefratelli, Senato, San Damiano, Visconti di Modrone, Francesco Sforza, Santa Sofia, Molino delle Armi, De Amicis, Carducci, piazza Castello e via Pontaccio. \u00c8 stato completamente interrato in ottemperanza al Piano Beruto, primo piano regolatore di Milano, a partire dal 16 marzo 1929 con i lavori che si sono conclusi nell'anno successivo. \u00c8 in corso un progetto che ha l'obiettivo di ripristinare l'antico canale navigabile (quindi solamente la parte sud-est dello storico canale milanese) lungo il tracciato originario.\nNavigli nel XIII e nel XIV secolo.\nAll'inizio del XIII secolo vennero derivate anche le acque dell'Adda nel canale della Muzza per scopi irrigui. L'opera lunga e complessa, che non toccava minimamente gli interessi milanesi, risult\u00f2 di grande importanza per Lodi e il Lodigiano. In questa epoca si diffuse fra i proprietari residenti in pianura la consuetudine di lasciar scorrere nei propri terreni le \"altrui acque\" utilizzandole anche per far muovere le ruote idrauliche (mulini, torcitoi e altri opifici). Esempi di impianti molinatori presenti lungo le vie d'acqua milanesi sono il Molino Dorino e il Mulino Vettabbia.\nNel 1272 parte del Canale Ticinello, quello compreso tra Abbiategrasso a Landriano, fu reso navigabile e divenne il Naviglio Grande. Il Naviglio Grande fu prolungato fino ai margini di Milano, dove giunse, non ancora navigabile, in precedenza, nel 1211: terminava il suo percorso nei pressi della basilica di Sant'Eustorgio, allora fuori dalla Porta Ticinese medievale. Il canale non era ancora collegato al fossato che circondava la citt\u00e0; ci\u00f2 avverr\u00e0 dopo oltre un secolo per le esigenze della Veneranda Fabbrica del Duomo. Il Naviglio Grande fu di fondamentale importanza per lo sviluppo dei commerci, del benessere e della potenza economica e militare di Milano, che dopo la vittoria su Federico Barbarossa nella battaglia di Legnano (29 maggio 1176) vide accrescere costantemente la propria egemonia, supremazia che port\u00f2 poi alla nascita della Signoria di Milano.\nAncora prima di diventare un'importante via di comunicazione il Naviglio Grande, con le sue centosedici bocche d'irrigazione, dispensava acqua nelle campagne milanesi, riversando il suo flusso in direzione sud-est e modificando profondamente l'idrografia dell'area. Nuove rogge e canali solcavano ora la pianura, ma ci\u00f2 non venne reputato sufficiente. Da Milano l'acqua del Ticino riprendeva la via delle campagne attraverso un nuovo Cavo Ticinello, indipendente dal precedente, che si dirige ancora oggi verso Selvanesco (oggi quartiere della periferia meridionale di Milano) irrigando i terreni dei nuovi signori della citt\u00e0, i Della Torre.\nNel 1359 Galeazzo II Visconti ordin\u00f2 la costruzione di un Naviglio per Pavia allo scopo di irrigare il Parco della Vernavola, area verde che si estende dal castello Visconteo di Pavia a oltre la moderna Certosa di Pavia, e di un altro \"aqueducto\" derivante dall'Adda per irrigare una sua tenuta nei pressi di Porta Giovia a Milano. Il primo divenne il Navigliaccio, mentre del secondo non ne restano tracce, resti che forse sono stati coperti dal Naviglio della Martesana, che fu realizzato in seguito nella stessa zona.\nLa signoria dei Visconti, diventata Ducato di Milano nel 1396, persegu\u00ec con successo una politica espansionistica e la citt\u00e0 divenne la capitale di uno Stato esteso, potente e ricco che aveva bisogno anche di simboli per sancire il proprio ruolo egemone. Gian Galeazzo volle per la sua citt\u00e0 una cattedrale che rivaleggiasse con le maggiori d'Europa, il Duomo di Milano, la cui costruzione inizi\u00f2 nel 1386. Il Duomo di Milano, il cui nome completo \u00e8 \"Basilica Cattedrale Metropolitana di Santa Maria Nascente\", fu ricoperta interamente in marmo di Candoglia: quest'ultimo fu portato, attraverso il Naviglio Grande, da Candoglia, che si trova sulla sponda occidentale del lago Maggiore, direttamente a Milano in prossimit\u00e0 del cantiere, che distava 400 metri.\nSi rese cos\u00ec navigabile la fossa che cingeva le mura, restringendola, approfondendola e trasformandola, come gi\u00e0 accennato, nella Cerchia dei Navigli, e si prolung\u00f2 fino a essa il Naviglio Grande, scavando un approdo, il laghetto di Santo Stefano, dove arrivavano tutti i materiali da costruzione necessari. Cinquant'anni dopo, nel 1438, sul tratto d'acqua che congiungeva il Naviglio Grande alla Cerchia dei Navigli venne realizzata, sotto il regno di Filippo Maria Visconti, la prima conca di navigazione dei Navigli milanesi, la Conca di Viarenna. La prima Conca di Viarenna fu poi demolita per far posto alle mura spagnole di Milano (chiamate anche \"Bastioni\") venendo sostituita da un'omonima struttura che esiste ancora oggi e che fu realizzata dalla Veneranda Fabbrica del Duomo di Milano tra il 1551 e il 1558.\nLe imbarcazioni destinate al cantiere del Duomo, a differenza di tutte le altre che percorrevano i Navigli milanesi, riportavano la scritta (lat. \"Ad usum fabricae\", ovvero \"ad uso della fabbrica\", cio\u00e8 destinato alla Veneranda Fabbrica del Duomo di Milano), scritta che permetteva l'esenzione dai dazi. Da \"AUF\" \u00e8 derivato il modo di dire \"a ufo\", che significa \"gratis\", \"senza pagare\". A una delle estremit\u00e0 della Conca di Viarenna \u00e8 stata ricollocata un'edicola, originariamente situata su uno dei suoi lati, che riporta il decreto ducale del 1497 inciso su una lapide di marmo di Candoglia che esentava dal pedaggio e dal dazio, con la formula , i barconi destinati al trasporto dei materiali per la costruzione del Duomo.\nIn precedenza (1359) era stato costruito il Navigliaccio, aperto a spese pubbliche, per irrigare il parco del Castello di Pavia di Galeazzo II e un altro \"aqueducto\" portava le acque dell'Adda al castello di Porta Giovia a Milano per bagnare un altrettanto grandioso giardino.\nNavigli nel XV secolo.\nFu il successore di Filippo Maria Visconti, il duca Francesco Sforza, a far costruire il Naviglio della Martesana, canale navigabile che va da Trezzo d'Adda alla \"Cassina de' Pomm\" e che \u00e8 stato reso navigabile nel 1471; fu il duca Lodovico il Moro a portarlo in citt\u00e0 collegandolo alla Cerchia dei Navigli nel 1496 e realizzando in questo modo la congiunzione delle acque dell'Adda e del Ticino.\nNel 1470, per volont\u00e0 di Francesco Sforza, era gi\u00e0 stato completato il Naviglio di Bereguardo, che dal Naviglio Grande raggiungeva il pianoro sopra il Ticino, a nord di Pavia. Nel 1496 fu invece realizzata la Conca dell'Incoronata, che si trovava lungo quel tratto cittadino del Naviglio della Martesana che \u00e8 stato poi interrato.\nIn questo periodo di grandi realizzazioni idrauliche giunse a Milano Leonardo da Vinci, dove perfezion\u00f2 la tecnica ed impieg\u00f2 per primo, nella lettura e nello studio dei corsi d'acqua, la prospettiva a volo d'uccello.\nSotto il regno del duca Lodovico il Moro fu realizzato nel 1496 il collegamento tra la Martesana e la fossa interna, quando Leonardo da Vinci era ancora a corte, ma non fece in tempo a elaborare progetti per realizzare un canale che, superando le rapide dell'Adda, consentisse il congiungimento diretto con il Lario. Li compil\u00f2 e li consegn\u00f2 nel 1518 a re Francesco I che nel 1500, sconfitto il Moro, si era impadronito del ducato. Erano troppo arditi per l'epoca e ci vollero quasi due secoli per aprire il Naviglio di Paderno e pi\u00f9 di due per collegare Milano a Pavia grazie al Naviglio Pavese.\nLa Darsena di Porta Ticinese.\nNel 1603 fu realizzata la Darsena di Milano, ovvero un bacino acqueo artificiale situato nei pressi di Porta Ticinese e utilizzato per l'ormeggio, il rimessaggio delle imbarcazioni che navigavano i Navigli milanesi; fu costruita, come trasformazione in un vero e proprio porto del preesistente laghetto di Sant'Eustorgio, dal governatore spagnolo Pedro Enr\u00edquez de Acevedo conte di Fuentes.\nLa Darsena fu realizzata a ridosso delle mura spagnole di Milano, costruite dal 1548 al 1562 e poi demolite all'inizio del XX secolo, assecondandone il perimetro del vertice sudoccidentale, da cui la caratteristica forma allungata e ricurva del bacino acqueo.\nUn tempo serviva anche come zona di scarico per le merci trasportate da queste imbarcazioni: nel 1953 la Darsena di Porta Ticinese era al tredicesimo posto nella classifica dei porti nazionali per ricevimento merci, poi la sua funzione \u00e8 cambiata, con la trasformazione da scalo merci a luogo turistico. La Darsena di Porta Ticinese ha come immissario il Naviglio Grande e come emissario il Naviglio Pavese.\nNavigli nel XVIII e nel XIX secolo.\nIl Naviglio Pavese nacque dall'esigenza di Milano di essere collegata al mare, che si era gi\u00e0 realizzata in tempi remoti attraverso la Vettabbia e il Lambro, e, dal 1470, grazie anche al Naviglio di Bereguardo. Questi erano per\u00f2 percorsi disagevoli per il tratto stradale che divideva il canale dal Ticino e dalla altre vie d'acqua, problema che causava estenuanti trasbordi a dorso di mulo o addirittura il traino di barche cariche dal fiume al canale.\nCi\u00f2 consentiva a Pavia un completo controllo sui traffici da e per Milano. Il primo tentativo di scavo del Naviglio Pavese, canale che serv\u00ec proprio a spezzare l'egemonia di Pavia nei traffici verso Milano, fu fatto durante la dominazione spagnola. I lavori si arrestarono nel 1610 poco oltre la seconda conca, all'incrocio con il Lambro Meridionale. \nNel 1706 alla dominazione spagnola subentr\u00f2 quella austriaca che dur\u00f2 praticamente per l'intero secolo. L'assolutismo illuminato di Vienna cre\u00f2 le condizioni per la ripresa del territorio e dell'economia, ma le guerre assorbirono molte risorse e dei Navigli di Milano si torn\u00f2 a parlare solo dopo il 1770. Il completamento dell'opera si ebbe durante l'epoca napoleonica: con la costruzione della strada del Sempione tra il 1800 e il 1805 divent\u00f2 naturale pensarne un'estensione verso il Po e il mare attraverso il Naviglio Pavese. \nFu poi lo stesso Napoleone a stabilirne la costruzione. I lavori partirono nel giugno del 1807, si interruppero dal 1813 al 1817 per la caduta di Napoleone, e furono conclusi a met\u00e0 del 1819. L'arciduca Ranieri Giuseppe d'Asburgo-Lorena, vicer\u00e9 del nuovo Regno Lombardo-Veneto austriaco, pot\u00e9 inaugurare solennemente il Naviglio Pavese il 16 agosto dello stesso anno. Nel 1816 prese avvio la costruizione dei grandi magazzini porticati di Borgo Calvenzano, ideati come infrastuttura commerciale del naviglio. Gi\u00e0 nel 1820, alla confluenza del Naviglio Pavese nel Ticino, nella Darsena di Pavia, cominciarono a operare i primi piroscafi a vapore, e, tra il 1854 e il 1859, il Loyd Austriaco organizz\u00f2 una regolare linea di navigazione, sempre tramite piroscafi a vapore, tra Pavia, Venezia e Trieste, collegando cos\u00ec definitivamente (grazie al Naviglio Pavese) Milano al mare. Furono sempre gli austriaci a realizzare alcune opere che, seppure lontane da Milano, furono fondamentali per la navigabilit\u00e0 tra il lago Maggiore e quello di Como: i lavori per il Naviglio di Paderno, che furono iniziati nel 1777, e la realizzazione del Cavo Redefossi, che venne costruito tra il 1783 e il 1786.\nIl Canale Villoresi, penultimo in ordine di tempo corsi d'acqua artificiale nel territorio milanese, seguito dal Canale Industriale, ha cambiato e resa pi\u00f9 redditizia l'intera agricoltura dell'Alto Milanese. Il suo incile alla diga del Panperduto a Somma Lombardo, sul Ticino, ha cambiato quello del Naviglio Grande che ora nasce praticamente dal Canale Industriale che esce con il Villoresi dal Panperduto e alimenta tre centrali idroelettriche e raffredda la centrale termoelettrica di Turbigo.\nNavigli nel XX e nel XXI secolo.\nLa Cerchia dei Navigli \u00e8 stata completamente interrata tra il 1929 e il 1930. Nel passato il Naviglio della Martesana proseguiva il suo percorso cittadino, ora interrato all'incontro con Via Melchiorre Gioia, verso sud-ovest superando Porta Nuova, sottopassando prima le mura spagnole, poi il ponte delle Gabelle e infine incontrando la Conca dell'Incoronata, dopo la quale cambiava nome in Naviglio di San Marco. Poco dopo, quest'ultimo, dava origine al laghetto di San Marco, che si immetteva nella Cerchia dei Navigli attraverso la Conca di San Marco, mentre ora raggiunge i bastioni di Porta Nuova dove cambia bruscamente direzione verso sud-est mutando nome in Cavo Redefossi. Il Naviglio e il laghetto di San Marco, il Naviglio Vallone e il tratto del Naviglio della Martesana da Porta Nuova alla Conca dell'Incoronata sono stati completamente interrati contestualmente agli analoghi lavori di chiusura della Cerchia dei Navigli, ovvero tra il 1929 e il 1930.\nInvece, il Naviglio Morto e il Naviglio di San Gerolamo, ovvero i due rami della Cerchia dei Navigli che dipartivano dal Castello Sforzesco, furono interrati in precedenza, tra il 1894 e il 1895, visti i problemi igienici causati dall'acqua stagnante (entrambi, come gi\u00e0 accennato, non avevano sbocchi, dato che il fossato del castello, loro originaria destinazione, venne interrato nel XVII secolo). Il laghetto di Santo Stefano fu interrato per motivi igienici, data l'acqua stagnante, nel 1857.\nLa facolt\u00e0 di architettura del Politecnico di Milano ha condotto, dal 2008 al 2010, degli studi relativi alla possibilit\u00e0 di ripristinare la Cerchia dei Navigli e dei canali connessi. Il progetto si pone l'obiettivo di riaprire la Cerchia dei Navigli e dei canali connessi, ripristinando l'antica connessione tra il Naviglio della Martesana, da \"Cassina de' Pomm\", nel punto in cui questo canale oggi si infossa sotto via Melchiorre Gioia, e il Naviglio Vallone, che sfocerebbe nuovamente nella Darsena di Porta Ticinese. L'idea generale del progetto \u00e8 stata proposta al pubblico per la prima volta nella sua complessit\u00e0 in coincidenza con la presentazione del volume \"Riaprire il Naviglio si pu\u00f2\" il 15 marzo 2012 a Milano alla presenza dell'allora sindaco Giuliano Pisapia. A intervalli di tempo regolari si riparla di una possibile riapertura concreta dei Navigli: l'ultima proposta \u00e8 avvenuta in occasione dei preparativi per l'Expo 2015, che \u00e8 stato ospitato da Milano.\nEvoluzione storica dei Navigli milanesi.\nDi seguito una breve storia dell'evoluzione del sistema dei Navigli milanesi descritta da cartine. In blu sono indicati i canali irrigui, in giallo i navigli costruiti durante il periodo storico oggetto dell'immagine ed in rosso i Navigli preesistenti."}
{"id": "209415", "revid": "767487", "url": "https://it.wikipedia.org/wiki?curid=209415", "title": "Masterplan (gruppo musicale)", "text": "I Masterplan sono un gruppo musicale power metal tedesco fondato dal batterista Uli Kusch e dal chitarrista Roland Grapow nel 2001.\nStoria.\nI Masterplan nascono nell'autunno 2001 durante il The Dark Ride Tour degli Helloween da un'idea dei due membri, Roland Grapow (chitarrista della band sin dal 1989) e Uli Kusch (batterista dal 1994), i quali decidono di formare un progetto parallelo. Decisione che li porta ad essere licenziati dalla band che li ha fatti conoscere. La line-up di questa nuova creatura musicale viene completata con il coinvolgimento del bassista Jan S. Eckert, che in precedenza aveva suonato nella band Iron Savior, e del tastierista Janne Wirman che a quel tempo militava nei Children Of Bodom, mentre si rivela pi\u00f9 difficoltoso l'arruolamento di un frontman; Russell Allen \u00e8 infatti il primo a declinare l'invito, poich\u00e9 impegnato con i suoi Symphony X. \u00c8 quindi il turno di un altro celebre candidato, Michael Kiske, che rifiuta anch'egli la proposta, affermando di volersi tenere lontano dalla scena metal. \u00c8 infine il norvegese J\u00f8rn Lande ad accettare il ruolo di vocalist, forte della fama ottenuta allora con la band Ark e il loro album di maggior successo \"Burn the Sun\", e con il suo album solista Worldchanger.\nIl primo omonimo album, Masterplan, viene pubblicato nel 2003, ed \u00e8 prodotto dalla band e Andy Sneap. Le parti di tastiera furono suonate e programmate da Roland e Uli, mentre il tastierista Janne Wirman, che aveva solamente registrato alcune sessioni per l'album, abbandona il progetto a causa dei suoi impegni con i Children of Bodom. \u00c8 Axel Mackenrott a sostituirlo per il relativo tour e da allora \u00e8 un membro permanente. Non tardano ad arrivare i primi segni dell'interesse dei media, infatti la band riceve l'European Border Breakers Award dalla Commissione Europea nel 2004, per il successo ottenuto con il debut album in Europa. Sempre con questa formazione e uniti dal crescente entusiasmo di pubblico e critica, i Masterplan pubblicano nel gennaio 2005 il loro secondo album Aeronautics, ancora una volta prodotto da Andy Sneap e la band.\nDopo due pubblicazioni di successo con i loro rispettivi tour e a ridosso delle registrazioni del terzo album, tuttavia, J\u00f8rn Lande lascia la band a causa di \"divergenze musicali\" per dedicarsi alla carriera solista e ad altre importanti collaborazioni musicali. La rottura avviene in modo professionale e J\u00f8rn accetta di essere presente ai quattro concerti precedentemente organizzati, anche se alla fine due di questi vengono comunque cancellati dai promotori. Il 4 ottobre 2006 Uli Kusch dichiara anch'esso la sua uscita, indicandone come causa principale la sfiducia nei principi democratici decisionali all'interno nella band.\nTre giorni dopo, i Masterplan restanti annunciano i nuovi membri della line-up attraverso il sito web ufficiale: Mike DiMeo (ex Riot) e Mike Terrana (ex-Artension, ex-Rage, Metalium). Con questa nuova formazione la band incide nel 2007 il terzo album MK II, questa volta prodotto dal leader effettivo della band, Roland Grapow, presso i propri Studios in Slovacchia. L'accoglienza \u00e8 per\u00f2 tiepida, non viene apprezzato il cambio di sound della produzione e la sostituzione di Lande entrato ormai nei cuori dei fans; il giro di boa si rivela cos\u00ec tutt'altro che duraturo ed \u00e8 infatti nel giro di soli due anni che Mike DiMeo annuncia sulla sua pagina MySpace la separazione dai Masterplan.\nNel luglio 2009, la band annuncia il rientro di J\u00f8rn Lande, e nell'aprile 2010 viene pubblicato il singolo Far From The End Of The World, che precede il tanto atteso quarto album Time To Be King, ancora una volta prodotto da Roland Grapow. Non viene intrapreso nessun tour, poich\u00e9 Lande \u00e8 impegnato nel tour di supporto ad Avantasia.\nNel luglio 2011, la band annuncia attraverso il sito ufficiale di star scrivendo canzoni per un nuovo album, e che le registrazioni inizieranno nell'autunno stesso. Nel marzo 2012, Roland Grapow dichiara di avere 15 canzoni gi\u00e0 pronte e la pubblicazione del quinto album, con il titolo di Novum Initium, viene indicata per gennaio 2013. Nel luglio 2012, \u00e8 stata annunciata la sostituzione di Mike Terrana con il nuovo entrato Martin Marthus Skaroupka (Cradle of Filth). Inoltre, da novembre 2012 lasciano la band il cantante J\u00f8rn Lande, in favore di Rick Altzi (AtVance) e il bassista Jan S. Eckert, sostituito da Jari Kainulainen (Stratovarius). Con questa formazione, la band pubblica il primo disco live (anche in versione video) dal titolo Keep Your Dream aLive, nel 2015.\nNel 2017 vien pubblicato PumpKings: il disco non contiene materiale inedito ma \u00e8 composto totalmente da brani degli Helloween ri-registrati dalla band di Roland Grapow (autore dei suddetti, ai tempi della sua militanza nella band amburghese)."}
{"id": "209417", "revid": "306856", "url": "https://it.wikipedia.org/wiki?curid=209417", "title": "Julius Friedl\u00e4nder", "text": "Biografia.\nComp\u00ec i suoi studi nelle Universit\u00e0 di Bonn e di Berlino, viaggi\u00f2 in Italia nel 1838 e nel 1839 ed ottenne un impiego nella \"K\u00f6nigliche Sammlung der antiken M\u00fcnzen\" (Reale collezione di monete antiche) a Berlino.\nCon le sostanziali acquisizioni effettuate nei suoi nuovi viaggi in Italia pose le basi per l'importanza del \"M\u00fcnzkabinett\" (Gabinetto numismatico) del \"Berliner Museum\", di cui divenne direttore nel 1854 e che svilupp\u00f2 grazie all'acquisizione di rilevanti collezioni (come quella del gen. Fox a Londra nel 1873, e quella del Graf (conte) Prokesch a Graz nel 1875), con le pubblicazioni, con un'appropriata sistemazione ed uso dei fondi.\nDivenne membro della Accademia delle scienze prussiana nel 1872.\nNel 1891, in occasione del 5\u00ba congresso dei numismatici tedeschi, gli venne dedicata una medaglia.\nOpere.\nScrisse numerosi articoli in varie riviste: \nDai suoi appunti fu compilato un \"Repertorium zur antiken Numismatik\", una complessa bibliografia sulla numismatica, suddivisa per argomento. Fu pubblicato a Berlino nel 1885 a cura di Rudolf Weil, in appendice al testo \"Description des m\u00e9dailles antiques\" di Mionnet."}
{"id": "209422", "revid": "1361022", "url": "https://it.wikipedia.org/wiki?curid=209422", "title": "Contea di Los Angeles", "text": "La contea di Los Angeles \u00e8 una contea statunitense situata nella parte meridionale della California, la pi\u00f9 popolosa degli Stati Uniti ( abitanti al 2011).\nLa contea ospita 88 citt\u00e0 e numerose aree cittadine non incorporate. La fascia costiera della contea \u00e8 ampiamente urbanizzata, fatta eccezione per alcune aree desertiche nella Santa Clarita Valley, e in particolar modo nella Antelope Valley che comprende la parte nordorientale della contea e l'adiacente Contea di Kern, che delimita la Contea di Los Angeles a nord. Tra le estese porzioni desertiche della contea \u2014 che occupano il 40% delle terre \u2014 e le zone urbanizzate del centro e del sud si trovano le Montagne di San Gabriel, incluse nella Angeles National Forest. Tutta la parte meridionale della Contea di Los Angeles, che rappresenta il centro istituzionale della regione, \u00e8 per la maggior parte urbanizzata.\nTale regione contiene gran parte delle principali citt\u00e0 che costituiscono la cosiddetta Los Angeles Area, ed \u00e8 la pi\u00f9 importante tra le cinque contee che ne fanno parte. Secondo le stime del 2004, essa \u00e8 pi\u00f9 popolosa di 42 stati americani ed \u00e8 casa di oltre un quarto della popolazione della California. Inoltre, se la contea fosse una nazione, occuperebbe il diciassettesimo posto nella classifica economica mondiale.\nStoria.\nLa Contea di Los Angeles \u00e8 una delle prime contee della California; venne fondata infatti nel 1850. Parte del territorio originale fu ceduta alla Contea di San Bernardino nel 1853, alla Contea di Kern nel 1866 e alla Orange County nel 1899.\nPolitica.\nLa contea \u00e8 governata dai cinque membri del Consiglio dei supervisori (\"Los Angeles County Board of Supervisors\"), eletti per quattro anni dal popolo, uno per ciascuno dei cinque distretti in cui \u00e8 divisa la contea. L'esiguo numero di membri dell'organo implica che ogni supervisore rappresenti oltre 2 milioni di cittadini. Il Consiglio ha poteri legislativi, esecutivi e semigiudiziari. In quanto autorit\u00e0 legislativa, esso pu\u00f2 adottare ordinanze che hanno vigore nelle aree non incorporate. Come corpo esecutivo, il Consiglio pu\u00f2 dare disposizioni ai dipartimenti della contea e, in quanto istituzione semigiudiziaria, esso rappresenta l'ultimo grado di appello per i processi e si occupa delle pubbliche udienze sui vari temi all'ordine del giorno.\nIl Consiglio ha un presidente (attualmente David Janssen), che pu\u00f2 usare il titolo di sindaco (\"mayor\", da non confondere con il Sindaco di Los Angeles), ed ha alle sue dipendenze diversi dipartimenti, ognuno dei quali \u00e8 enorme rispetto alla media delle altre contee degli Stati Uniti.\nMalgrado sia una contea liberale, molte citt\u00e0 periferiche sono relativamente conservatrici, particolarmente nella Penisola di Palos Verdes. Ventisei citt\u00e0 della Contea di Los Angeles hanno votato George W. Bush nelle elezioni presidenziali del 2004: Arcadia, Avalon, Covina, Diamond Bar, El Segundo, Glendora, Hidden Hills, Industry, La Canada Flintridge, La Habra Heights, La Mirada, La Verne, Lakewood, Lancaster, Palmdale, Palos Verdes Estates, Rancho Palos Verdes, Rolling Hills, Rolling Hills Estates, San Dimas, San Marino, Santa Clarita, Torrance, Vernon, Westlake Village, and Whittier. Le restanti 89 citt\u00e0 hanno invece votato l'avversario di Bush, John Kerry.\nSistema legale.\nLa Corte Suprema della Contea di Los Angeles ha la giurisdizione sui casi che si svolgono nei limiti delle leggi dello Stato, mentre la U.S. District Court for the Central District of California si occupa di tutti i casi federali. Entrambe sono riunite nella sede generale situata all'interno di un complesso di palazzi governativi nel centro civico.\nA differenza della pi\u00f9 grande citt\u00e0 statunitense, New York, ogni citt\u00e0 limitrofa a Los Angeles \u00e8 circoscritta entro ad una singola contea. Di conseguenza, sia la Corte Suprema che la Corte Federale sono tra le pi\u00f9 impegnate della nazione.\nMolte celebrit\u00e0 come O.J. Simpson sono state ascoltate nelle corti losangeline. Nel 2003, lo show televisivo \"Extra\" rese noti molteplici processi che coinvolgevano i VIP della contea, tanto che successivamente venne dedicato ad essi un intero programma, \"Celebrity Justice\".\nGeografia fisica.\nCon i suoi la Contea di Los Angeles occupa circa della Costa del Pacifico ed \u00e8 percorsa dai seguenti fiumi: il Los Angeles River, il Rio Hondo, il San Gabriel River e il Santa Clara River. \nLe principali catene montuose sono le Montagne di Santa Monica e le Montagne di San Gabriel. Essa include inoltre la parte occidentale del Deserto del Mojave, l'Isola di San Clemente e l'Isola di Santa Catalina.\nLa maggioranza della popolazione vive nella zona meridionale e sudorientale della contea. I maggiori centri abitati sono il Bacino di Los Angeles e le valli di San Fernando e San Gabriel. Un numero inferiore di abitanti risiede nelle valli di Santa Clarita, Crescenta e Antelope. La porzione settentrionale della Santa Clarita Valley \u00e8 prevalentemente montuosa e presenta in estate un clima mite, che favorisce la vita delle foreste di conifere, e in inverno riceve abbondanti nevicate, le quali sfociano spesso in bufere di neve. Quest'area \u00e8 poco popolata. Le montagne di questa zona includono quelle di San Emigdio, la parte nordoccidentale delle Montagne di Tehachapi e le Montagne della Sierra Pelona.\nLa contea si estende per un'area totale di .\nInfrastrutture dei trasporti.\nAeroporti.\nIl principale aeroporto commerciale della regione \u00e8 il Los Angeles International Airport. Altri aeroporti importanti sono il Aeroporto di Long Beach e l'Aeroporto Bob Hope di Burbank. Il Palmdale Regional Airport \u00e8 stato progettato per considerevoli servizi commerciali. Ci sono altri aeroporti a Van Nuys, Santa Monica, Compton, Torrance, El Monte, Pacoima, Lancaster, e Hawthorne.\nFerrovie.\nIl servizio ferroviario della contea \u00e8 suddiviso in:\nRete stradale.\nLa contea possiede una rete autostradale di leggendarie dimensioni e complessit\u00e0, che sono mantenute dalla Caltrans e patrocinate dalla California Highway Patrol. Essa presenta inoltre una fitta ragnatela di strade interurbane, la maggior parte delle quali \u00e8 mantenuta dai consigli delle varie citt\u00e0. Generalmente la contea e le citt\u00e0 si danno da fare per preservare e pulire le strade. Strade e autostrade sono note per il gran traffico e le barriere dei caselli sono tra le 10 pi\u00f9 congestionate dal traffico dell'intero Stato.\nInfine \u00e8 presente un efficiente servizio di autobus e navette.\nVie marine e porti.\nI due pi\u00f9 grandi porti della contea sono il Porto di Los Angeles e il Porto di Long Beach. Entrambi si occupano di un quarto del traffico in entrata dei container degli Stati Uniti, diventando cos\u00ec i pi\u00f9 grandi e importanti porti dello Stato.\nIl Porto di Los Angeles \u00e8 il pi\u00f9 vasto centro per le navi da crociera della costa occidentale, ospitando oltre 1 milione di passeggeri all'anno.\nIl Porto di Long Beach \u00e8 al centro del programma Sea Launch, che utilizza una piattaforma di lancio galleggiante per spedire carichi in orbite che sarebbero difficili da raggiungere dalle basi di lancio terrestri.\nInfine sono a disposizione servizi traghettuali utili per raggiungere le vicine citt\u00e0 isolane come Avalon.\nEconomia.\nLe maggiori industrie della Contea di Los Angeles si occupano di produzioni televisive e cinematografiche, di registrazione e produzione di musica, programmi aerospaziali, servizi professionali come giurisprudenza e medicina ed attivit\u00e0 relative ai porti di Los Angeles e Long Beach.\nIstruzione.\nLa contea \u00e8 casa di numerosi \"college\" ed universit\u00e0. Essa possiede un gran numero di scuole pubbliche e private.\n\"College\" ed universit\u00e0.\nCollege\nUniversit\u00e0\nLuoghi da visitare.\nIl parco pi\u00f9 visitato della contea \u00e8 il Griffith Park, di propriet\u00e0 della Citt\u00e0 di Los Angeles. La contea \u00e8 conosciuta anche per l'annuale Rose Parade a Pasadena, l'annuale Fiera della Contea di Los Angeles a Pomona, il Los Angeles County Museum of Art, il Los Angeles Zoo, il Natural History Museum, il La Brea Tar Pits, l'Arboretum of Los Angeles, due ippodromi, due piste automobilistiche e chilometri di spiagge\u2014da Zuma a Cabrillo.\nVenice Beach \u00e8 una popolare attrazione, nella quale Muscle Beach una calca di turisti ammira i cosiddetti \"hardbodies\". Tuttavia oggi \u00e8 maggiormente concentrata sulle arti e la cultura. Il molo di Santa Monica \u00e8 un gradevole ritrovo per i turisti, famoso per la ruota panoramica e gli autoscontri. Pi\u00f9 a nord, presso le Pacific Palisades, vennero girati gran parte degli episodi della celebre serie tv \"Baywatch\". La favolosa Malib\u00f9, invece, \u00e8 casa di innumerevoli celebrit\u00e0 della tv e del cinema.\nTra le montagne, canyon e aree desertiche sono comprese nel Vasquez Rocks Natural Area Park, nei quali sono stati girati moltissimi western e le serie \"Star Trek\" e \"I Flinstones\". L'Osservatorio di Mount Wilson tra le Montagne di San Gabriel \u00e8 aperto al pubblico e permette di osservare le stelle attraverso un enorme telescopio, collegato ad un computer. Tra le attivit\u00e0 pi\u00f9 in voga presso l'area lacustre di Castaic ci sono lo sci nautico e il nuoto. Infine la California Poppy Reserve offre in primavera, sulle sue splendide colline, una vastissima gamma di fiori."}
{"id": "209426", "revid": "1409041", "url": "https://it.wikipedia.org/wiki?curid=209426", "title": "Sini\u0161a Mihajlovi\u0107", "text": "Biografia.\nFiglio di madre croata e padre serbo, \u00e8 nato a Vukovar ma cresciuto nella vicina Borovo (dove non c'era un ospedale). Dal febbraio del 1995 \u00e8 legato ad Arianna Rapaccioni, romana ed ex soubrette televisiva, poi sposata nel luglio del 2005. Da questa relazione ha avuto cinque figli: Viktorija, Virginia, Miroslav, Dushan e Nicholas. Nel 1993 aveva gi\u00e0 avuto un altro figlio, Marko, riconosciuto sin dall'inizio ma incontrato solo nel 2005 a causa della fine della relazione con la madre, avvenuta prima della sua nascita. \nIl 13 luglio 2019 annuncia in conferenza stampa di aver contratto una forma di leucemia mieloide acuta, per la quale ha previamente deciso di sottoporsi a cure immediate.\nNel 2021 diventa nonno di una bambina, nata dalla relazione tra la figlia Virginia e il calciatore Alessandro Vogliacco mentre l\u2019altra figlia Viktorija ha una relazione con l\u2019attaccante Pietro Pellegri. Il 17 novembre di quell\u2019anno il comune di Bologna gli conferisce la cittadinanza onoraria.\nCaratteristiche tecniche.\nGiocatore.\nDotato di un sinistro potente e preciso, \u00e8 ritenuto uno dei maggiori specialisti della sua generazione nell'esecuzione di calci piazzati: acquis\u00ec questa reputazione durante la sua militanza nelle file della Stella Rossa, allorch\u00e9 il suo tiro divenne oggetto di studio di alcuni ricercatori del dipartimento di fisica dell'Universit\u00e0 di Belgrado, i quali calcolarono una velocit\u00e0 massima di 160 km/h.\nIl giocatore perfezion\u00f2 ulteriormente le proprie doti balistiche con l'arrivo in Italia: dapprima incentrati sulla potenza, i suoi tiri divennero progressivamente pi\u00f9 precisi. In Serie A, Mihajlovi\u0107 ha realizzato 28 reti su punizione, di cui 3 in una sola partita: si tratta di due record per il massimo campionato italiano \u2014 il primo dei quali calcolato a partire dal 1987 \u2014, il secondo dei quali condiviso con Giuseppe Signori. Tra i \u00absegreti\u00bb della sua abilit\u00e0 nei calci di punizione, Mihajlovi\u0107 annover\u00f2 la rincorsa breve che sorprendeva i portieri, la tendenza a usare diverse tecniche di tiro nonch\u00e9 l'insolita \"routine\" di esercizio, che comprendeva l'impiego di barriere artificiali poste a una distanza inferiore a quella prevista in partita.\nIn origine centrocampista avanzato che prediligeva la fascia sinistra, nei primi anni di militanza nel campionato italiano non brill\u00f2 per continuit\u00e0 di rendimento n\u00e9 per senso tattico, pur lasciando intravedere qualit\u00e0 tecniche e fisiche di tutto rispetto. Ebbe un decisivo cambio di ruolo nelle file della : schierato al centro della difesa dal tecnico Sven-G\u00f6ran Eriksson, Mihajlovi\u0107 diede prova di significativi miglioramenti, al punto da essere considerato, sul finire degli anni 1990, il pi\u00f9 rappresentativo tra i giocatori jugoslavi nonch\u00e9 uno dei migliori difensori nel panorama calcistico mondiale dell'epoca, grazie alla capacit\u00e0 di svolgere compiti difensivi e di impostazione della manovra con eguale efficacia.\nAllenatore.\nSoprannominato \"Sergente\" per via del forte temperamento, \u00e8 un allenatore noto per la decisione e la severit\u00e0 con cui sprona i propri giocatori a dare il meglio di s\u00e9 stessi, oltre che per la tendenza a dare fiducia agli elementi pi\u00f9 giovani della rosa.\nCarriera.\nClub.\nGli esordi, Stella Rossa e Roma.\nDopo aver militato nel viene acquistato, nel 1990 dalla , squadra con cui vinse la Coppa dei Campioni 1990-1991. Nel 1992 Mihajlovi\u0107 arriva nel campionato italiano grazie alla , che lo acquista per 8,5 miliardi di lire. Con la formazione capitolina colleziona 54 presenze e 1 gol, contro il Brescia, 1 gol in Coppa UEFA contro il Dortmund, e 5 gol in Coppa Italia, di cui uno in finale contro il Torino.\nL'affermazione tra Sampdoria e Lazio.\nNel luglio del 1994 viene acquistato in prestito dalla . Riscattato dai blucerchiati nell'estate successiva, vive a Genova una serie di stagioni soddisfacenti, attestandosi come uno specialista dei gol su calcio di punizione.\nNel 1998 passa alla a titolo definitivo per una cifra vicina ai 22 miliardi di lire. Nel 1999 sigla il primo gol della storia biancoceleste in Champions League, nella prima gara della fase a gironi in casa del Bayer Leverkusen, pareggiata 1-1 grazie al calcio di punizione del serbo. Durante la sua militanza biancoceleste realizza diverse reti decisive, come quello contro il Chelsea, sempre in Champions League, che vale la vittoria 2-1 a Stamford Bridge. Precedentemente in campionato, nel successo biancoceleste per 5-2 sulla Sampdoria del 13 dicembre 1998, aveva stabilito il record di una tripletta tutta da calcio piazzato.\nA Roma il serbo si fa tuttavia notare anche per una certa indisciplina. Nel dicembre del 2000, durante una partita di Champions League tra la Lazio e gli inglesi dell'Arsenal, si rende protagonista di insulti razzisti a Patrick Vieira. Nel 2003 riceve invece una pesante squalifica di 8 giornate per aver sputato e calpestato Adrian Mutu, giocatore del Chelsea, oltrech\u00e9 per aver lanciato una bottiglietta addosso al delegato UEFA dopo la sua espulsione; per questi gesti viene altres\u00ec multato.\nLascia la Lazio dopo sei stagioni, nelle quali vince un campionato (2000), due Supercoppe Italiane (1998 e 2000), una Supercoppa Europea (1999), una Coppa delle Coppe (1999) e due Coppe Italia (2000 e 2004).\nInter.\nDal 2004 al 2006 gioca per l', formazione della quale \u00e8 il marcatore pi\u00f9 anziano in campionato: in -Inter dell'8 aprile 2006 (1-2) segna infatti un gol a 37 anni e 47 giorni. Con la squadra nerazzurra vince 2 Coppe Italia (nella prima finale di ritorno contro la Roma \u00e8 sua la rete su punizione del definitivo 1-0) e uno scudetto, assegnato a tavolino alla societ\u00e0 lombarda a seguito dello scandalo \"Calciopoli\".\nNazionale.\nCon la Nazionale jugoslava ha preso parte al ed al , collezionando in totale 63 presenze e 9 reti. Di queste, una l'ha segnata ai Mondiali del '98 su punizione contro l' segnando il decisivo 1-0 al 73'.\nAllenatore.\nInter e Bologna.\nHa svolto il ruolo di allenatore in seconda dell'Inter dal 1\u00ba luglio 2006 al 29 maggio 2008, con Roberto Mancini in panchina, per poi lasciare l'incarico poco dopo l'arrivo di Jos\u00e9 Mourinho. Con il CT marchigiano, Mihajlovi\u0107 ha vinto due campionati italiani, nella stagione 2006-2007 e nella stagione 2007-2008, nonch\u00e9 la Supercoppa italiana del 2006.\nDal 3 novembre 2008 \u00e8 stato il tecnico del , subentrato all'esonerato Daniele Arrigoni. Ha esordito l'8 novembre successivo contro la (1-1). Dopo cinque pareggi consecutivi in campionato, ha vinto il suo primo incontro il 13 dicembre (Bologna-Torino 5-2). Il 14 aprile 2009, dopo una serie di risultati non positivi culminata con la sconfitta interna per 1-4 contro il Siena, la quarta consecutiva per i rossoblu, viene esonerato e sostituito da Giuseppe Papadopulo. Durante il suo mandato, Mihajlovi\u0107 ha ottenuto 20 punti che risultarono fondamentali nell'ottenimento della salvezza dei rossobl\u00f9.\nCatania.\nDall'8 dicembre 2009 prende il posto di Gianluca Atzori sulla panchina del . Debutta il 13 dicembre perdendo contro il (0-1).\nLa domenica successiva, 20 dicembre 2009, conquista la sua prima vittoria col Catania a Torino contro la Juventus per 1-2 (non succedeva dal 1963 che gli etnei vincessero a Torino), seguita da una serie di risultati positivi (tra cui uno 0-1 in casa della Lazio, dove i siculi non vincevano dal 1981), che permettono al Catania di sollevarsi dal terzultimo posto e raggiungere una zona tranquilla della classifica. Il 12 marzo 2010 battendo l' per 3-1 interrompe un'assenza di successi che vedeva i rossazzurri senza vittorie sui nerazzurri da 44 anni. Il 9 maggio seguente centra la salvezza matematica (42 punti) con il Catania nello scontro con il Bologna allo stadio dall'Ara, con un pareggio per 1-1. La domenica successiva, ultima di campionato, battendo il Genoa al Massimino per 1-0 permette al Catania di conquistare il record di punti (45 di cui 36 fatti da Mihajlovic in 23 partite) nella recente storia della squadra rossazzurra in Serie A (migliorato poi nella stagione 2012-2013 da Rolando Maran) e la 13\u00aa posizione in classifica finale. Il 24 maggio Mihajlovi\u0107 si dimette dall'incarico di allenatore tramite una lettera mandata alla societ\u00e0.\nFiorentina.\nIl 3 giugno 2010, la Fiorentina annuncia ufficialmente di avere ingaggiato l'allenatore serbo che sieder\u00e0 sulla panchina viola al posto di Cesare Prandelli. Il serbo firma un contratto che lo lega al club viola per due anni con un'opzione sul terzo; il nuovo mister percepisce un ingaggio poco superiore a 700\u00a0000 euro. Come suo vice, Mihajlovi\u0107 sceglie Dario Marcolin, gi\u00e0 suo collega in panchina nella stagione sportiva 2009-2010 al Catania. Al termine della stagione 2010-2011, viene riconfermato dal patron Andrea Della Valle per un altro anno sulla panchina viola. La prima stagione in viola si conclude con un 9\u00ba posto in classifica con ben 15 pareggi all'attivo. Dopo essere stato in corsa con altri allenatori per sedersi sulla panchina dell', il 23 giugno 2011 ribadisce la propria volont\u00e0 di restare a Firenze ancora a lungo.\nIl 7 novembre seguente, all'indomani della sconfitta per 1-0 con il fuori casa, viene esonerato e sostituito dal tecnico riminese Delio Rossi.\nSerbia.\nIl 21 maggio 2012 diventa il nuovo commissario tecnico della Nazionale serba firmando un contratto quadriennale fino agli Europei 2016. I suoi vice sono Nenad Saki\u0107, anch'egli ex giocatore della Sampdoria ed Emilio De Leo. Non riesce per\u00f2 ad ottenere la qualificazione ai Mondiali 2014 essendosi piazzato terzo nel girone con 14 punti dietro a Belgio (26) e Croazia (17). Il 20 novembre 2013 lascia la Nazionale serba dopo 19 incontri ufficiali (7 vittorie, 8 sconfitte e 4 pareggi) per tornare in Italia ad allenare la Sampdoria.\nSampdoria.\nIl 20 novembre 2013 diventa il nuovo allenatore della Sampdoria, sua ex squadra, con un contratto fino a fine stagione con rinnovo automatico per un'altra stagione in caso di salvezza. In questa nuova avventura lo seguono i collaboratori tecnici Nenad Saki\u0107 ed Emilio De Leo e il preparatore atletico Antonio Bovenzi. Il 24 novembre, all'esordio sulla panchina blucerchiata, pareggia per 1-1 contro la Lazio, dopo essere stato in vantaggio fino al minuto 94. L'8 dicembre vince la sua prima partita in campionato con la Sampdoria per 2-0 contro il Catania; con lo stesso risultato perde invece il 6 gennaio seguente contro il Napoli, la prima gara stagionale. Quattro giorni dopo viene eliminato agli Ottavi di finale di Coppa Italia dalla . Il 3 febbraio 2014 vince il Derby di Genova per 1-0 grazie al gol di Maxi L\u00f3pez. Conclude la stagione al 12\u00ba posto con 45 punti totali; di cui 36 ottenuti nelle 26 partite in cui \u00e8 Sini\u0161a a sedere in panchina. Inoltre porta la media punti a partita della Sampdoria da 0,75 a 1,38. Il 20 maggio la Sampdoria comunica di aver rinnovato fino al 30 giugno 2015 il rapporto contrattuale con il mister.\nNella stagione 2014-2015 la Sampdoria in classifica si mantiene in zona Champions per buona parte del campionato e il 28 settembre vince il derby per 0-1 con gol di Gabbiadini, mentre il 21 gennaio 2015 viene eliminata dalla Coppa Italia agli Ottavi dall' di Roberto Mancini, ex compagno di squadra e allenatore. Il 24 febbraio pareggia per 1-1 il derby di ritorno; al termine della sfida si \u00e8 reso protagonista di un episodio controverso andando a prendere per il collo il difensore doriano Vasco Regini, reo di avere concesso al Genoa una punizione pericolosa nel finale di gara. Conclude la stagione al 7\u00ba posto in campionato frutto di 13 vittorie, 17 pareggi e 8 sconfitte. In stagione ha anche pareggiato per 1-1 in casa della Juventus in dicembre, oltre che vinto 2-0 in casa della Roma.\nIl 1\u00ba giugno 2015 annuncia l'addio al club genovese con una lettera pubblicata sul sito della squadra.\nIl 4 giugno 2015 ritira ad Amalfi il premio Football Leader - Allenatore dell'anno.\nMilan.\nIl 16 giugno 2015, diventa il nuovo allenatore del , firmando un contratto biennale e subentrando a Filippo Inzaghi. Esordisce sulla panchina rossonera il 17 agosto seguente, vincendo per 2-0 il terzo turno preliminare di Coppa Italia a San Siro contro il .Il 25 Ottobre lancia all'esordio da titolare Gigio Donnarumma nella partita casalinga vinta 2-1 contro il Sassuolo. Il 31 gennaio 2016 riporta il Milan a vincere un derby con il risultato di 3-0 (l'ultima volta che si \u00e8 verificato questo risultato risaliva alla stagione 2010-11). Conquista la finale di Coppa Italia ma, a seguito della sconfitta casalinga 1-2 contro la in campionato, giunta al culmine di una serie di prove negative con 5 partite consecutive senza vittorie, il 12 aprile 2016 viene esonerato e sostituito da Cristian Brocchi.\nTorino.\nIl 25 maggio 2016 viene ufficializzato come nuovo allenatore del , subentrando a Gian Piero Ventura. Esordisce sulla panchina granata il 13 agosto 2016 allo Stadio Olimpico Grande Torino con la vittoria interna per 4-1 sulla nel terzo turno di Coppa Italia. Mihajlovi\u0107 schiera i granata con un 4-3-3 di matrice aggressiva e termina il girone di andata siglando il record di punti dell'era Cairo (29), ma un girone di ritorno meno brillante garantisce al Torino la nona posizione complessiva, con il sesto attacco (71 gol fatti) e la quart'ultima difesa (66 gol subiti). Il 4 gennaio 2018, all\u2019indomani della sconfitta per 2-0 con la nei quarti di finale di Coppa Italia, viene esonerato.\nSporting Lisbona.\nIl 18 giugno 2018 viene nominato tecnico dello Sporting Lisbona, ma viene sollevato dall'incarico appena nove giorni dopo dal nuovo presidente della squadra portoghese, non potendo di fatto iniziare la sua prima esperienza su una panchina di club non italiano.\nRitorno al Bologna.\nIl 28 gennaio 2019 viene annunciato come nuovo tecnico del in sostituzione dell'esonerato Filippo Inzaghi, tornando cos\u00ec ad allenare la squadra felsinea dopo dieci anni. Fa il suo secondo esordio in panchina il 3 febbraio contro la sua ex-squadra nerazzurra, riuscendo a vincere per 1-0 allo Stadio Meazza grazie al gol di Santander. Conduce la squadra emiliana alla salvezza con un turno d\u2019anticipo pareggiando per 3-3 con la Lazio il 20 maggio e con la vittoria sul Napoli per 3-2 all\u2019ultima giornata il Bologna arriva decimo con 44 punti, 30 dei quali conquistati nelle 17 partite della gestione Mihajlovic (9 vittorie, 3 pareggi e 5 sconfitte).\nIl 13 luglio 2019, a poche settimane dal rinnovo contrattuale con il Bologna, Mihajlovi\u0107 comunica tramite conferenza stampa di aver contratto una forma acuta di leucemia e di volersi sottoporre quanto prima alle relative cure, che gli avrebbero tuttavia impedito di svolgere regolarmente il ruolo di allenatore. Ciononostante il direttore sportivo del club Walter Sabatini conferma l'intenzione da parte della dirigenza di mantenere il serbo nel ruolo di tecnico della squadra sino alla scadenza naturale del contratto da poco sottoscritto. Il 25 agosto, ancora in cura presso l'ospedale Sant'Orsola di Bologna e dopo 44 giorni di ricovero, torna a sorpresa a sedersi in panchina nella gara d'esordio di campionato in casa dell'Hellas Verona, partita terminata con il punteggio di 1-1.\nControversie.\nDedic\u00f2 un necrologio al suo amico \u017deljko Ra\u017enatovi\u0107 (che era anche capo degli ultras della Stella Rossa, squadra in cui gioc\u00f2 Mihajlovi\u0107), noto criminale serbo accusato di crimini contro l'umanit\u00e0. Di Ratko Mladi\u0107, generale accusato di genocidio disse: \"Mladi\u0107? Un grande guerriero che combatte per il suo popolo\". Del governo di Slobodan Milo\u0161evi\u0107 ebbe a dire: \u00abTra noi abbiamo sempre litigato, ma siamo tutti serbi. E preferisco combattere per un mio connazionale e difenderlo contro un aggressore esterno. So dei crimini attribuiti a Milo\u0161evi\u0107, ma nel momento in cui la Serbia viene attaccata, io difendo il mio popolo e chi lo rappresenta\u00bb.\nDa calciatore, il 7 novembre 2003 fu squalificato per 8 giornate e condannato a pagare euro di multa dalla UEFA per aver scalciato e sputato al rumeno Adrian Mutu, con l'aggravante della recidivit\u00e0, in Lazio-Chelsea di Champions League. Durante la partita Lazio-Arsenal del 17 ottobre 2000 insult\u00f2 il calciatore francese di origine senegalese Patrick Vieira; dichiar\u00f2 successivamente di non esserne pentito ma di non voler esser definito razzista. Per questo fatto la DIGOS present\u00f2 un esposto alla procura di Roma.\nIl 28 maggio 2012, da CT della Serbia, ha escluso Adem Ljaji\u0107 dalla Nazionale per la scelta di non cantare l'inno nazionale serbo da parte del calciatore, di etnia bosgnacca e religione musulmana.\nIl 3 gennaio 2018, al termine della partita di Coppa Italia persa dal Torino contro la Juventus, viene insultato con epiteti razzisti dal deputato Massimo Corsaro, tramite un messaggio postato su Twitter; Mihajlovi\u0107 ha annunciato l'intenzione di querelare l'onorevole milanese. Un anno pi\u00f9 tardi, prima della finale della stessa competizione, \u00e8 coinvolto in un diverbio con agenti di polizia che\u00a0\u2013a detta di Mihajlovi\u0107 \u2013 rivolgono accuse razziste nei suoi confronti.\nStatistiche.\nStatistiche da allenatore.\nClub.\n\"Statistiche aggiornate al 21 febbraio 2022.\""}
{"id": "209430", "revid": "6923", "url": "https://it.wikipedia.org/wiki?curid=209430", "title": "Nicol\u00e1s Burdisso", "text": "Biografia.\nDiscendente di emigranti italiani (il bisnonno era originario del Piemonte), \u00e8 il fratello maggiore di Guillermo Burdisso, anch'egli calciatore professionista, difensore del . I due hanno giocato insieme con la maglia della Roma nella stagione 2010-2011.\nCaratteristiche tecniche.\nDifensore duttile, capace di adattarsi anche al ruolo di centrocampista, ai tempi del Boca Juniors era solito contribuire anche alla costruzione del gioco, senza limitarsi ai compiti di marcatura.\nCarriera.\nClub.\nBoca Juniors.\nInizia la sua carriera da professionista nel 1999 nella squadra argentina del Boca Juniors. Con il Boca Juniors vince due Campionati argentini (2000 e 2003), tre Coppe Libertadores (2000, 2001, 2003) e due Coppe Intercontinentali (2000 e 2003).\nInter.\nNel 2004 si trasferisce all', ma dopo pochi mesi alla figlia Angelina viene diagnosticata una leucemia acuta. Per seguire le cure della figlia decide di tornare in Argentina insieme alla famiglia, restando lontano dalla squadra per molti mesi. La societ\u00e0 per\u00f2 non gli fa mancare il suo appoggio: Burdisso racconter\u00e0 di essersi incontrato in quei giorni con Massimo Moratti, dicendosi disposto a rescindere il contratto pur di stare accanto alla figlia, ma il presidente gli concesse comunque di partire senza porre condizioni, mantenendosi anzi in contatto costante con lui. Superato il momento critico, nell'autunno 2005 Burdisso torna a disposizione dell'Inter. Rientra in campo il 16 ottobre contro il Livorno, e il pubblico di San Siro saluta con un lungo applauso il suo ingresso sul terreno di gioco.\nIl 6 marzo 2007, al termine della gara di Champions League contro il (conclusasi con l'eliminazione dell'Inter), si rende protagonista di una rissa con alcuni avversari, nel corso della quale un pugno di David Navarro gli procura la frattura del setto nasale. L'episodio gli costa inoltre una squalifica di 6 giornate nella competizione.\nCon i nerazzurri ha vinto quattro Scudetti, due Coppe Italia e quattro Supercoppe Italiane. \u00c8 stato l'ultimo giocatore dell'Inter a vestire la maglia con il numero 3, ritirato alla scomparsa di Giacinto Facchetti, il 4 settembre 2006.\nRoma.\nIl 22 agosto 2009 si trasferisce in prestito annuale alla Roma. Esordisce subito contro il partendo titolare e disputando una buona partita. Segna il suo primo gol in -Roma 3-3, siglando il gol del momentaneo 1-2. Il 28 agosto 2010 viene acquistato a titolo definitivo per 8 milioni di euro.\nSalta buona parte del campionato 2011-12, a causa di un infortunio occorso il 15 novembre 2011 con la Nazionale argentina. Nella stagione 2013-14, non trovando spazio con il nuovo allenatore Rudi Garcia, viene messo sul mercato e ceduto durante la sessione invernale di gennaio 2014, a 6 mesi dalla scadenza del contratto.\nIn totale, con la maglia della Roma, ha giocato 131 partite e segnato 6 gol.\nGenoa.\nIl 23 gennaio 2014 viene ceduto a titolo definitivo al per la cifra simbolica di 1.000 euro. Il successivo 26 gennaio fa il suo esordio in maglia rossobl\u00f9 nella trasferta pareggiata 3-3 contro la Fiorentina. Nella stagione successiva, dopo la cessione nel mercato invernale di Luca Antonelli al Milan, diventa il nuovo capitano del Genoa.\nIl 5 marzo 2017 nella partita Empoli-Genoa festeggia le 100 presenze in maglia rossoblu. Il 28 maggio, prima dell'ultima partita di campionato, annuncia l'addio alla squadra genovese al termine della stagione.\nTorino.\nRimasto svincolato, il 31 agosto 2017 viene ingaggiato dal . debutta con la nuova squadra il successivo 5 novembre nella trasferta di Milano contro la sua ex squadra, l'. Conclude la sua stagione in granata con 25 presenze e 0 reti.\nIl 10 ottobre 2018, tramite un messaggio postato sul proprio profilo Instagram, annuncia il ritiro dal calcio giocato.\nNazionale.\nBurdisso ha fatto parte della Nazionale argentina Under-20, con cui ha disputato nel 2001 sia il Campionato Sudamericano sia, vincendoli, i Mondiali di categoria. Con la Nazionale albiceleste ha vinto la medaglia d'oro ai Giochi olimpici di Atene 2004.\nCon la nazionale maggiore ha giocato da titolare il Campionato mondiale 2006 in Germania, sotto la guida del commissario tecnico Jos\u00e9 Pekerman. Regolarmente convocato dal ct Diego Armando Maradona, ha disputato anche il Campionato mondiale 2010.\nNel 2011 viene inserito dal C.T. Batista nella lista dei convocati alla Coppa America di luglio, nella quale giocher\u00e0 tutte le partite.\nIl 15 novembre 2011 durante il match contro la Colombia, Burdisso si procura una grave lesione capsulo-legamentosa al ginocchio sinistro in uno scontro con il colombiano James Rodr\u00edguez, che lo costringer\u00e0 a rimanere fuori dal rettangolo verde per 6 mesi circa, interrompendo la sua militanza in nazionale.\nDopo il ritiro.\nIl 17 dicembre 2018 viene annunciato come nuovo direttore sportivo del , suo vecchio club, venendo affiancato da An\u00edbal Matell\u00e1n, con cui ha scelto Gustavo Alfaro come allenatore. Alla fine del 2019 per\u00f2 Burdisso non viene confermato con la fine della gestione di Daniel Angelici e l'arrivo di Jorge Amor Ameal che ha vinto le elezioni e che ha voluto essere affiancato da Juan Rom\u00e1n Riquelme.\nNel settembre del 2020 entra a far parte della squadra di DAZN come opinionista. In quel periodo ottiene il patentino da direttore sportivo a Coverciano.\nIl 6 luglio 2021 diventa direttore tecnico della Fiorentina, occupandosi dell'area scouting e ritrovandosi a lavorare con il direttore sportivo Daniele Prad\u00e8 conosciuto ai tempi di Roma.\nStatistiche.\nPresenze e reti nei club.\n\"Statistiche aggiornate al 13 maggio 2018.\""}
{"id": "209431", "revid": "2161050", "url": "https://it.wikipedia.org/wiki?curid=209431", "title": "Stelle fisse", "text": "Le stelle fisse sono corpi celesti posti ad una distanza talmente elevata dalla Terra da sembrare ad un osservatore posto su di essa immobili una rispetto all'altra; le posizioni relative tra loro appaiono fisse sulla sfera celeste (che invece appare ruotare) durante tutte le fasi di rotazione e rivoluzione della Terra intorno a se stessa e al Sole.\nFurono chiamate stelle \u00abfisse\u00bb per distinguerle da quelle mobili o \u00abvaganti\u00bb, cio\u00e8 dai pianeti, il cui nome dal greco \"plan\u00e9tes\" significa appunto \u00aberrante\u00bb. Secondo il sistema aristotelico-tolemaico, ma anche secondo quelli di Niccol\u00f2 Copernico e Keplero, il cielo delle stelle fisse (ottava sfera) conteneva al suo interno, come tante sfere concentriche, i cieli o le orbite dei pianeti.\nStoria.\nA partire da Filolao (V secolo a.C.), le suddette sfere erano considerate le costituenti basilari ed esclusive dell'universo, e ritenute composte di un elemento purissimo e cristallino, di natura spirituale: l'etere. A seguito delle indagini e delle nuove scoperte astronomiche, venne ad infrangersi il concetto, ormai radicato sin dall'antichit\u00e0, vecchio di millenni, dell'immutabilit\u00e0 del cielo.\nLa credenza nelle sfere celesti venne sostituita da Tycho Brahe con il concetto di orbita (ad eccezione delle stelle fisse) sulla base di evidenze osservative di comete, e di calcoli come la misura della parallasse annua di alcune stelle. Brahe ne dar\u00e0 conto nel \"De stella nova\" del 1573.\nLe prime perplessit\u00e0 furono avanzate, circa verso la met\u00e0 del XVIII secolo, da Edmund Halley, il quale aveva notato un cambiamento di posizione di diverse stelle rispetto a quella che Tolomeo aveva assegnata, e siccome non era possibile che il vecchio astronomo si fosse sbagliato, non restava che una sola spiegazione: le stelle si erano effettivamente spostate di moto rettilineo e costante, e come studi successivi affermarono anche i pi\u00f9 distanti astri possedevano un moto proprio, con valori inferiori ad un secondo d'arco annuo, minimo ma pur sempre quantificabile.\nNel II secolo, Claudio Tolomeo aveva compilato un catalogo di 1022 stelle, raggruppate in 48 costellazioni; egli descriveva un universo sferico con al centro la Terra riprendendo i risultati raggiunti dall'astronomia greca e babilonese e li trascrisse nell'\"Almagesto\", termine proveniente dall'arabo \"al-Malgisti\" e dal greco \"Magiste Syntaxis\", che vuol dire \"Massimo compendio\".\nGli antichi astronomi divisero le \"luci del cielo\" in due parti: una quella dei pianeti, \"erranti\", e l'altra quella delle stelle fisse, le quali formavano raggruppamenti in cui vedevano rappresentate forme e disegni, le costellazioni; in particolare venivano considerate maggiormente quelle dello Zodiaco, attraverso il quale transitavano Sole e pianeti.\nTutto ci\u00f2 era rappresentato in uno dei tipici strumenti astronomici antichi, la sfera armillare, dove vengono riportati i movimenti del cielo su uno scenario che fa da sfondo, immutabile nel tempo e nello spazio, pieno di stelle.\nEudosso di Cnido elabor\u00f2 il sistema delle \"sfere celesti\" o \"sfere cristalline\", dove ogni orbita dei pianeti conosciuti era rappresentata da una sfera, anche il Sole e la Luna ne possedevano una; tuttavia, per poter spiegare al meglio i loro complessi movimenti, quali il moto retrogrado, ma anche l'inclinazione dell'orbita rispetto a quella terrestre, fu soltanto alle stelle che fu attribuita una sola sfera, mentre per gli altri pianeti fu ideato un sistema complicato che prevedeva che pi\u00f9 sfere per ognuno rendessero ragione dei loro ambigui spostamenti. Col passar del tempo, man mano che si scoprivano dettagli maggiori sul moto planetario, per spiegarli non si faceva altro che aggiungere un'ulteriore sfera.\nIpparco, in seguito all'osservazione di una stella che vide nascere (probabilmente una nova nella costellazione dello Scorpione), avanz\u00f2 l'ipotesi che queste stelle non fossero fisse, ma in movimento."}
{"id": "209436", "revid": "37401", "url": "https://it.wikipedia.org/wiki?curid=209436", "title": "Scorn", "text": "Gli Scorn sono stati un gruppo musicale inglese, formatosi nel 1991 e scioltosi nel 2011.\nStoria degli Scorn.\nNascono dall'iniziativa di Mick Harris e Nicholas James Bullen, ex membri fondatori dello storico gruppo grindcore Napalm Death di Birmingham. La proposta musicale del duo \u00e8 una sorta di dub con influenze industrial metal, non troppo dissimile a quella dei Godflesh di Justin Broadrick, anch'egli ex membro dei Napalm Death.\nL'esordio avvenne nel 1992 con \"Vae Solis\", album accolto positivamente dalla critica. Dopo i primi tre dischi, Bullen abbandona il gruppo, lasciando Harris libero di addentrarsi maggiormente nei meandri di un suono sempre pi\u00f9 greve e cupo, abbandonando progressivamente la componente pi\u00f9 rock e tornando nuovamente al dub. \u00c8 su questa linea che pubblica nel 1994, prima \"Colossus\", poi \"Evanescence\", inaugurando cos\u00ec una formula che mescola il duo sperimentato nelle precedenti collaborazioni con Bill Laswell alla musica ambientale di matrice post-industriale."}
{"id": "209443", "revid": "287204", "url": "https://it.wikipedia.org/wiki?curid=209443", "title": "Lingua slava ecclesiastica antica", "text": "Lo slavo ecclesiastico antico, chiamato anche paleoslavo, staroslavo, antico macedone o antico bulgaro, \u00e8 una lingua slava meridionale letteraria, sviluppata nel IX secolo da due missionari bizantini, Cirillo e Metodio.\nNon va confuso con il protoslavo, ricostruzione teorica della precedente lingua comune di tutti gli Slavi, non scritta e di conseguenza senza una letteratura. \nVa distinto inoltre dalla lingua slava ecclesiastica pi\u00f9 recente, versione in parte avvicinata alle lingue slave moderne.\nStoria.\nCirillo e Metodio usarono la lingua per tradurre la Bibbia e altri testi dalla lingua greca e per i propri scritti. Lo slavo ecclesiastico antico ha giocato un ruolo basilare nella storia delle lingue slave, evolvendosi poi nella pi\u00f9 moderna lingua slava ecclesiastica, che viene usata ancora oggi come lingua di liturgia da alcune chiese ortodosse e greche cattoliche nell'Europa orientale.\nLa lingua venne standardizzata per la missione dei due \"apostoli degli slavi\", i fratelli Cirillo e Metodio, nella Grande Moravia nell'863 (si veda alfabeto glagolitico per maggiori dettagli). I due fratelli codificarono l'antico slavo ecclesiastico dal dialetto slavo meridionale parlato nelle vicinanze della loro citt\u00e0, Solun (Salonicco), nell'Impero bizantino.\nCome parte della preparazione alla missione, i due crearono l'alfabeto glagolitico nell'862/863, e tradussero le pi\u00f9 importanti preghiere e libri liturgici, incluso l'Apraktos Evangeliar (un evangeliario contenente i giorni festivi e letture domenicali), il Salterio, e gli Atti degli Apostoli (i vangeli vennero tradotti in precedenza ma non \u00e8 chiaro se sia stata opera dei due missionari). La lingua e l'alfabeto vennero insegnati all'Accademia della Grande Moravia (Ve\u013ekomoravsk\u00e9 u\u010dili\u0161te) e usati per i documenti governativi e religiosi e per i libri tra l'863 e l'885. I testi scritti durante questa fase contengono caratteristiche dei dialetti slavi moravi.\nStudenti dei due apostoli, che vennero espulsi dalla Grande Moravia nell'886, portarono l'alfabeto glagolitico e l'antico slavo ecclesiastico nell'Impero bulgaro. Venne insegnato in due accademie, a Preslav (capitale dall'893 al 972) e ad Ocrida (capitale dal 976 al 1015). L'alfabeto cirillico venne sviluppato poco dopo nell'accademia di Preslav e rimpiazz\u00f2 quello glagolitico. I testi scritti durante questa fase contengono caratteristiche dei dialetti bulgari. Ci sono inoltre alcune differenze linguistiche tra i testi scritti nelle due accademie.\nIn seguito la lingua, nella sua recensione macedone, si diffuse negli altri territori slavi, meridionali e orientali, soprattutto in Serbia, Croazia, Boemia, Polonia orientale e nei principati russi. I testi scritti in ogni paese contengono caratteristiche proprie dei dialetti slavi locali.\nPi\u00f9 tardi, redazioni locali dell'antico slavo ecclesiastico vennero create per usi ecclesiastici ed amministrativi, e sono conosciute collettivamente come slavo ecclesiastico (in serbo: \u0446\u0440\u043a\u0432\u0435\u043d\u043e\u0441\u043b\u043e\u0432\u0435\u043d\u0441\u043a\u0438 \u0458\u0435\u0437\u0438\u043a, \"crkvenoslovenski jezik\"; in macedone: \u0446\u0440\u043a\u043e\u0432\u043d\u043e\u0441\u043b\u043e\u0432\u0435\u043d\u0441\u043a\u0438 \u0458\u0430\u0437\u0438\u043a, \"crkovnoslovenski jazik\"; in bulgaro: \u0446\u044a\u0440\u043a\u043e\u0432\u043d\u043e\u0441\u043b\u0430\u0432\u044f\u043d\u0441\u043a\u0438 \u0435\u0437\u0438\u043a, \"c\u0103rkovnoslavjanski ezik\"; in russo: \u0446\u0435\u0440\u043a\u043e\u0432\u043d\u043e\u0441\u043b\u0430\u0432\u044f\u0301\u043d\u0441\u043a\u0438\u0439 \u044f\u0437\u044b\u0301\u043a, \"cerkovnoslavj\u00e1nskij jaz\u00fdk\"), ma questi termini vengono spesso confusi. Lo slavo ecclesiastico mantenne uno status di prestigio particolarmente in Russia, per molti secoli; tra le popolazioni slave orientali aveva uno status analogo a quello del latino nell'Europa occidentale, ma aveva il vantaggio di essere sostanzialmente poco divergente dalle lingue vernacolari di ogni parrocchia. Alcune chiese ortodosse, come la Chiesa ortodossa russa, la Chiesa ortodossa bulgara e la Chiesa ortodossa serba, cos\u00ec come molte chiese di rito greco cattolico, usano ancora oggi lo slavo ecclesiastico nei loro servizi e canti.\nBasi ed influenze locali.\nLo slavo ecclesiastico antico \u00e8 caratterizzato da una quantit\u00e0 di manoscritti relativamente ristretta, scritta per la maggior parte nel tardo X e nel primo XI secolo. La lingua ha una base slava meridionale con un'aggiunta di caratteri slavi occidentali acquisiti durante la missione dei Santi Cirillo e Metodio nella Grande Moravia (863 - 885). I soli manoscritti ben preservati delle recensioni morave, i \"Fogli\" di Kiev sono caratterizzati dalla sostituzione di alcune caratteristiche fonetiche e lessicali slave meridionali con altre slave occidentali. I manoscritti del regno bulgaro medievale hanno, d'altra parte minori caratteristiche slave occidentali.\nLo slavo ecclesiastico antico \u00e8 importante per i linguisti storici perch\u00e9 preserva caratteristiche arcaiche, che si crede fossero una volta comuni a tutte le lingue slave:\nLa natura slava meridionale della lingua \u00e8 evidente dalle seguenti variazioni:\nAlcune caratteristiche fonetiche dello slavo ecclesiastico antico sono tipiche solo del bulgaro:\nSistema di scrittura.\nInizialmente lo slavo ecclesiastico antico veniva scritto con l'alfabeto glagolitico, ma venne pi\u00f9 tardi rimpiazzato dall'alfabeto cirillico arcaico.\nRecensioni.\nRecensioni bulgare.\nMolti centri letterari operavano nell'Impero bulgaro, concentrati intorno alle due accademie principali a Ohrid e Preslav. Ci\u00f2 port\u00f2 all'apparizione di molte recensioni bulgare nel periodo dal IX all'XI secolo. Cos\u00ec:\nRecensioni morave.\nMentre nei \"Frammenti di Praga\" la sola influenza morava \u00e8 la sostituzione di [\u0161t] con [c] e di [\u017ed] con [z], la recensione evidenziata dai \"Fogli\" di Kiev \u00e8 caratterizzata dalle seguenti caratteristiche:\nTarde recensioni (slavo ecclesiastico).\nGli usi tardi della lingua in un buon numero di stati slavi medievali comport\u00f2 l'aggiustamento dello slavo ecclesiastico antico ai vernacoli locali, nonostante una buona parte delle caratteristiche slave meridionali, morave e bulgare venne conservata. Alcune delle recensioni pi\u00f9 tarde della lingua (chiamata slavo ecclesiastico) sono croate, serbe e russe.\nRecensioni croate.\nLe recensioni croate dello slavo ecclesiastico antico sono tra le pi\u00f9 recenti conosciute al giorno d'oggi. Veniva usato solo l'alfabeto glagolitico. I suoni nasali [\u0105] e [\u0119] erano stati sostituiti con [o] e [u] e i protoslavi *tj e *dj si erano fusi insieme.\nRecensioni russe.\nLe recensioni russe si svilupparono dopo il X secolo sulla base delle prime recensioni bulgare dalle quali differivano leggermente. Le caratteristiche principali sono:\nRecensioni serbe.\nLe recensioni serbe vennero scritte con l'alfabeto glagolitico all'inizio, poi passarono all'alfabeto cirillico. Apparvero nel XII secolo sulla base delle recensioni bulgare orientali:\nAutori.\nLa storia dello slavo ecclesiastico antico scritto include una tradizione settentrionale iniziata dalla missione nella Grande Moravia, inclusa una breve missione nel Principato di Balaton, e una tradizione bulgara, iniziata da alcuni missionari che si stanziarono in Bulgaria dopo l'espulsione dalla Grande Moravia.\nI primi scritti dello slavo ecclesiastico antico, traduzioni di testi biblici, vennero prodotti dai missionari bizantini San Cirillo e San Metodio, soprattutto durante la missione nella Grande Moravia.\nI pi\u00f9 importanti autori della lingua dopo la morte dei due creatori e la dissoluzione dell'Accademia della Grande Moravia erano Clemente di Ocrida, Costantino di Preslav e \u010cernorizec Hrab\u0103r, i quali lavorarono tutti nella Bulgaria medievale alla fine del IX secolo e all'inizio del X secolo.\nNomenclatura.\nIl nome originale della lingua in slavo ecclesiastico antico era semplicemente \"slavo\" (), cos\u00ec come i nomi slavi moderni della lingua sono derivati dalle parole vecchie e nuove per \"slavi\". La pronuncia della vecchia parola per \"slavi\" doveva essere approssimativamente \"slov\u00e9ne\" al tempo.\nLa lingua viene chiamata a volte \"slavo antico\" ma \u00e8 un termine da evitare perch\u00e9 pu\u00f2 essere confuso con la lingua protoslava alla base di tutte le lingue slave.\nIl nominativo bulgaro antico (in tedesco \"Altbulgarisch\") venne introdotto nel XIX secolo da linguisti autorevoli come August Schleicher, Martin Hattala e Leopold Geitler che fecero notare che le caratteristiche linguistiche delle prime opere letterarie balcaniche erano le stesse del bulgaro. Per ragioni simile il linguista russo Aleksandr Vostokov us\u00f2 il termine \"slavobulgaro\". Questa denominazione \u00e8 considerata oggi scorretta, perch\u00e9 implicherebbe che lo slavo ecclesiastico antico sia stato l'avo della sola lingua bulgara, e che tutti i manoscritti avrebbero una connessione col bulgaro.\nIl termine oggi accettato \u00e8 slavo ecclesiastico antico, anche se bulgaro antico pu\u00f2 essere trovato in varie fonti ed \u00e8 l'unico nominativo usato dai linguisti bulgari.\nNomenclatura moderna.\nQui ci sono alcuni nomi con cui viene indicato lo slavo ecclesiastico antico nelle lingue slave:\nEsempi.\nPadre nostro.\nTrascrizione\nOt\u012d\u010de na\u0161\u012d i\u017ee jesi na nebes\u012dch\u016d\nDa sv\u0119tit\u016d s\u0119 im\u0119 tvoje\nDa priidet\u016d c\u0115sar\u012dstvije tvoje\nDa b\u01ebdet\u016d volja tvoja jako na nebesi i na zemli\nChl\u0115b\u016d na\u0161\u012d nasj\u01eb\u0161'nyj da\u017ed\u012d nam\u016d d\u012dn\u012ds\u012d\nI ostavi nam\u016d dl\u012dgy na\u0161\u0119\nJako i my ostavljajem\u016d dl\u012d\u017e\u012dnikom\u016d na\u0161im\u016d\nI ne v\u016dvedi nas\u016d v\u016d napast\u012d\nNo izbavi ny ot\u016d neprijazni"}
{"id": "209444", "revid": "125373454", "url": "https://it.wikipedia.org/wiki?curid=209444", "title": "Ferrovie Federali Svizzere", "text": "Le Ferrovie Federali Svizzere SA (FFS), in francese Chemins de Fer F\u00e9d\u00e9raux suisses (CFF); in tedesco Schweizerische BundesBahnen (SBB), in romancio Viafiers Federalas Svizras (VFS), sono il principale gestore della rete ferroviaria svizzera. Il logo della societ\u00e0 contiene gli acronimi del nominativo in italiano, francese e tedesco.\nLa societ\u00e0.\nLe SBB CFF FFS sono un'impresa pubblica costituita come Societ\u00e0 anonima (SA) di diritto speciale e retta dalla Legge federale del 20 marzo 1998 sulle Ferrovie federali svizzere (LFFS). Il capitale \u00e8 detenuto totalmente dalla Confederazione svizzera. La sede centrale si trova a Berna.\nLe FFS sono suddivise in quattro Divisioni e sette settori:\nIl traffico passeggeri in Germania, sulla linea della Wiesental e della Seehas, viene gestito dalla filiale tedesca \"SBB Sagl\".\nFiliali a diritto svizzero sono Thurbo (90%), RegionAlps e AlpTransit Gotthard SA (100%). Hanno anche un'importante partecipazione nella Zentralbahn (66%), nella Cisalpino SA (50%), TiLo e Lyria.\nIn cifre (2011 se non diversamente indicato).\nLa rete ferroviaria delle FFS in esercizio \u00e8 completamente elettrificata, salvo alcuni raccordi industriali e la breve linea internazionale Etzwilen-Singen, a scartamento normale (1435\u00a0mm), chiusa al normale traffico viaggiatori ed attiva per treni storici.&lt;br&gt;La linea del Br\u00fcnig \u00e8 stata fino al 2005 l'unica linea delle FFS a scartamento ridotto (1000\u00a0mm). Nel 2005 venne fusa con la \"ferrovia Lucerna-Stans-Engelberg\" per la formazione della Zentralbahn.\nStoria.\nIn Svizzera nel XIX secolo tutte le ferrovie erano nelle mani di societ\u00e0 private. Gli interessi economici, politici regionali e talvolta militari di ogni comunit\u00e0 portarono alla realizzazione di una fitta rete ferroviaria in ogni zona del paese e i traffici sia viaggiatori che merci aumentarono a dismisura. Finanziariamente, per\u00f2, queste compagnie ferroviarie si trovarono presto in seria difficolt\u00e0 a causa dei costi di esercizio sempre maggiori, che richiedevano un costante aumento di capitale da impegnare per l'acquisizione di nuovo materiale rotabile, per la costruzione di linee e per pagare i dipendenti sempre pi\u00f9 numerosi. Fu proprio per questa ragione e per evitare il fallimento delle varie compagnie ferroviarie private che si decise di intervenire a livello federale, \"nazionalizzando\" la rete ferroviaria, cio\u00e8 portando le ferrovie sotto la diretta tutela e controllo della Confederazione svizzera.\nNella votazione popolare del 20 febbraio 1898 il popolo accett\u00f2 la creazione di un sistema ferroviario statale.\nIl primo treno pagato dalla Confederazione circol\u00f2 nella notte di Capodanno del 1901 da Zurigo a Ginevra via Berna.\nTuttavia \u00e8 solo il 1\u00ba gennaio 1902 che si considera come data di nascita ufficiale delle FFS, perch\u00e9 fino ad allora il servizio pagato dal Governo circolava ancora sotto il nome delle ferrovie private.\n\"Ferrovie private statalizzate\"\nIl 3 giugno 1956 vennero abolite la \"classe di lusso\" e la terza classe; rimasero perci\u00f2 solo la prima e la seconda classe, schema che \u00e8 continuato ad esistere fino ad oggi.\nNel 1982 l'orario ferroviario annuale ebbe una svolta con l'introduzione dell'orario cadenzato in tutta la Svizzera, che tra le altre conseguenze apport\u00f2 un notevole aumento di circolazione dei viaggiatori, favorendo un maggiore utilizzo dei treni da parte della gente, grazie anche alla pi\u00f9 facile memorizzazione degli orari e alla razionalizzazione delle coincidenze.\nIl pi\u00f9 grande cambio di orario dopo il 1982 \u00e8 avvenuto nel 2004. Nell'ambito del progetto Ferrovia 2000, il 90% dei treni ha cambiato orario ed \u00e8 stato contemporaneamente introdotto il 12% di treni in pi\u00f9.\nLa parte primaria essenziale di Ferrovia 2000 \u00e8 stata la riduzione dei tempi di viaggio nel triangolo Basilea-Zurigo-Berna al di sotto dell'ora. In questo modo si sono create delle condizioni ideali per cambiare treno nei tre nodi alle medesime ore. Di conseguenza il tempo di viaggio totale si \u00e8 ulteriormente ridotto per tutti i viaggi che necessitano di un cambio treno in uno dei tre nodi. Successivamente il medesimo procedimento ha toccato tutti gli altri nodi ferroviari del paese e oggi tutte le stazioni principali delle FFS sono collegate con treni che impiegano o meno di mezz'ora o meno di un'ora per percorrere le distanze tra un punto nodale e un altro.\nPer rendere possibile il cambio di orario del 12 dicembre 2004, in molte stazioni svizzere si \u00e8 dovuto procedere a dei lavori di ristrutturazione e molte tratte ferroviarie sono state ritoccate o addirittura ricostruite, rettificate o sdoppiate. Nella stazione di Berna \u00e8 stata costruita la cosiddetta \"onda di Berna\" per permettere il rapido passaggio dei viaggiatori da un marciapiede all'altro nella parte ovest della stazione.\nNel tardo pomeriggio del 22 giugno 2005 un problema a una linea elettrica nella Svizzera centrale ha bloccato completamente tutto il traffico ferroviario svizzero per alcune ore, nel pieno del traffico pendolare serale. Circa 200.000 pendolari e 1500 treni sono rimasti fermi nelle stazioni o nel mezzo di una linea. Analisi successive hanno scoperto che si \u00e8 trattato di un sovraccarico sulla linea elettrica. La linea ad alta tensione Amsteg-Steinen venne disabilitata per alcuni lavori di adeguamento.\nSempre nel 2005, le FFS hanno per\u00f2 anche vinto il premio Wakker, un riconoscimento dell'associazione Heimatschutz Svizzera normalmente dedicata ai comuni che hanno particolare attenzione alla salvaguardia della cultura architettonica. In tutto il paese le FFS hanno eretto un gran numero di fabbricati di alto valore, anche da parte di architetti di fama internazionale come Herzog &amp; de Meuron, Santiago Calatrava o Max Vogt.\nDal cambio orario dell'11 dicembre 2005 tutti i treni delle FFS circolano senza eccezione con divieto di fumo.\nGrandi progetti.\nFerrovia 2000.\n\"Ferrovia 2000\" \u00e8 un progetto ambizioso di modernizzazione della rete svizzera e di aumento dell'offerta di treni passeggeri destinata a invertire la tendenza constatata negli anni ottanta, cio\u00e8 una diminuzione del traffico ferroviario e una contemporanea esplosione del traffico su strada che aveva creato parecchi problemi di natura ambientale. Il progetto \u00e8 stato adottato dalla Confederazione svizzera il 6 dicembre 1987 e prevedeva originariamente investimenti per 5,4 miliardi di franchi svizzeri. Nel 1994 il progetto \u00e8 stato diviso in due tappe e i fondi sono stati aumentati a 7,5 miliardi. La parte principale del progetto consiste nella costruzione di due trafori ferroviari che collegano il nord con il sud delle Alpi molto pi\u00f9 rapidamente di quanto non facciano gli attuali trafori: si tratta del progetto AlpTransit.\nLa prima tappa di \"Ferrovia 2000\", comprendente pi\u00f9 di 120 cantieri divisi su tutta la rete, \u00e8 stata terminata il 12 dicembre 2004. La seconda tappa continuer\u00e0 fino al 2022.\nNuova trasversale alpina del San Gottardo.\nSi tratta di una nuova trasversale alpina che collega il Ticino e l'Italia alla Svizzera centrale e a Zurigo; consiste in un tunnel di base della lunghezza di 57\u00a0km sotto il San Gottardo, percorso da treni merci e passeggeri, questi ultimi fino alla velocit\u00e0 di 200\u00a0km/h. Questo tunnel a due gallerie (una per binario) \u00e8 supportato a nord dalla galleria del Zimmerberg (20\u00a0km, la met\u00e0 gi\u00e0 costruiti e utilizzati) e a sud dalla galleria del Monte Ceneri (15\u00a0km, ultimata nel 2020).\nI lavori sono cominciati nel 1999, gestiti da una filiale delle FFS, la \"AlpTransit San Gottardo SA\". La consegna formale a FFS con l'apertura al traffico commerciale \u00e8 avvenuta dopo la cerimonia di inaugurazione a giugno 2016 - attualmente \u00e8 in regolare servizio.\nNel traffico a lunga percorrenza, la nuova trasversale alpina sostituisce la vecchia (fu costruita nel 1882) galleria ferroviaria del San Gottardo, situata ad un'altitudine superiore e lunga 15\u00a0km.\nNuova trasversale alpina del L\u00f6tschberg.\nIl tunnel di base del L\u00f6tschberg \u00e8 stato inaugurato il 15 giugno 2007 ed \u00e8 lungo 34,5\u00a0km a due canne parallele. Attualmente solo una delle due canne del tunnel \u00e8 utilizzata per intero. I lavori di completamento della seconda canna sono provvisoriamente sospesi. Il motivo \u00e8 una misura di sospensione temporanea della spesa decisa dalla Confederazione.\nL'attuazione del progetto non \u00e8 gestita dalle FFS, bens\u00ec dalla compagnia BLS, controllata da enti pubblici (dei cantoni di Berna e Vallese), con una partecipazione di minoranza della Confederazione svizzera."}
{"id": "209445", "revid": "1008732", "url": "https://it.wikipedia.org/wiki?curid=209445", "title": "97 Klotho", "text": "97 Klotho (in italiano 97 Cloto) \u00e8 un piccolo asteroide della fascia principale. Ha una superficie brillante ed \u00e8 molto probabilmente un frammento del nucleo di un grande planetesimo che si \u00e8 frantumato nel passato, poich\u00e9 \u00e8 composto da nichel e ferro metallici allo stato puro.\nKlotho fu scoperto il 17 febbraio 1868 dall'astronomo Ernst Wilhelm Tempel, quinto e ultimo pianetino individuato dal prolifico \"cacciatore\" di comete dell'Osservatorio di Marsiglia (Francia). Fu battezzato cos\u00ec in onore di Cloto, una delle tre Moire (o Parche) della mitologia greca. Le altre due Moire sono Lachesi (120 Lachesis) e Atropo (273 Atropos)."}
{"id": "209447", "revid": "287204", "url": "https://it.wikipedia.org/wiki?curid=209447", "title": "Henri Ciriani", "text": "Emigrato dal Per\u00f9 in Francia nel 1964, inizi\u00f2 a lavorare presso lo studio di Andr\u00e9 Gomis (1965-1968). Successivamente entr\u00f2 a far parte dell'Atelier d'urbanisme et d'architecture (AUA), celebre studio pluridisciplinare di Bagnolet. Nel 1982, apr\u00ec un proprio studio. Si \u00e8 occupato prevalentemente di edilizia popolare e di progetti museografici. Ha insegnato progettazione all'UP7 e successivamente all'UP8 (attualmente EAPB) dove ha fondato il \"gruppo UNO\"."}
{"id": "209448", "revid": "599013", "url": "https://it.wikipedia.org/wiki?curid=209448", "title": "Ffs", "text": ""}
{"id": "209449", "revid": "1632387", "url": "https://it.wikipedia.org/wiki?curid=209449", "title": "My Bloody Valentine", "text": "I My Bloody Valentine sono un gruppo musicale irlandese. Sono generalmente considerati una delle band pi\u00f9 importanti del periodo a cavallo tra la fine degli anni ottanta e l'inizio degli anni novanta, nonch\u00e9 caposcuola del genere shoegaze. Pur avendo prodotto appena tre album in studio in decenni di attivit\u00e0, la loro discografia comprende un vasto numero di EP e raccolte musicali, molte delle quali contenenti anche brani inediti.\nStoria.\nI My Bloody Valentine nacquero a Dublino verso la fine del 1983, per iniziativa del chitarrista Kevin Shields e del batterista Colm O'Ciosoig, entrambi gi\u00e0 con qualche esperienza in punk band locali. Ai due si aggiunsero il cantante Dave Conway e la tastierista Tina, quindi la band si spost\u00f2 a Berlino, dove, nel 1985, pubblic\u00f2 un mini-album, \"This Is Your Bloody Valentine\".. Tornati a Londra, sostituirono Tina con la bassista Debbie Googe, e pubblicarono, sul finire del 1985, un EP, \"Geek\". L'anno successivo, usc\u00ec \"The New Record by My Bloody Valentine\", che riscosse un discreto successo locale e permise alla band d'intensificare le esibizioni dal vivo. All'inizio del 1987, dopo aver firmato con la Lazy Records, la band pubblic\u00f2 \"Sunni Sundae Smile\". Poco dopo, Conway abbandon\u00f2 la band e venne sostituito da Bilinda Butcher, cantante e chitarrista. La nuova formazione pubblic\u00f2, prima della fine del 1987, un EP, \"Strawberry Wine\", e un mini-LP, \"Ecstasy\", annullando, poi, il contratto con la Lazy Records. I due dischi vennero ripubblicati, nel 1989, nella compilation \"Ecstasy and Wine\".\nLa band firm\u00f2 con la Creation Records, etichetta gi\u00e0 discretamente famosa, nell'ambiente alternativo, per aver pubblicato i The Jesus and Mary Chain. Nel 1988, cos\u00ec, la band pubblic\u00f2 l'EP, \"You Made Me Realise\", primo loro lavoro a raccoglie diversi consensi fra la critica. Per il brano \"You Made Me Realise\", venne girato anche un videoclip. Dopo un altro EP, \"Feed Me with Your Kiss\", nel novembre del 1988, usc\u00ec il primo LP, \"Isn't Anything\". Il disco riscosse un notevole successo tra la critica e il pubblico, influendo marcatamente sullo sviluppo dello shoegaze. Subito dopo, i My Bloody Valentine cominciarono a lavorare al secondo album. Nel 1990, usc\u00ec un nuovo EP, \"Glider\", seguito, l'anno successivo, da un altro EP, \"Tremolo\". Nel novembre del 1991, dopo tre anni di lavoro, venne pubblicato l'album \"Loveless\", considerato da buona parte della critica come una pietra miliare del rock anni novanta.\nLe registrazioni dell'album, che la Creation Records giudicava completabili in una settimana, furono lunghissime e costosissime: Kevin Shields alla fine rimase da solo in studio per suonare tutti gli strumenti e per registrare senza nessun produttore o ingegnere del suono. Nonostante il successo di critica, i costi (stimati in 250,000 sterline dell'epoca) e l'impiego di ben 19 studi di registrazione portarono la loro casa discografica ad un passo dal fallimento. Alan McGee ha affermato che a salvare l'azienda fu il successo stratosferico ottenuto poco dopo con la pubblicazione dei dischi degli Oasis.\nNel 1992, la band firm\u00f2 con la Island Records e si costru\u00ec uno studio di registrazione privato. Nonostante ci\u00f2, le registrazioni della band si fecero sempre meno frequenti, lasciando, piuttosto, Shields, autore di tutta la musica dei My Bloody Valentine, solo a lavorare in studio, anche se non venne mai ufficializzato lo scioglimento. Nello stesso anno usc\u00ec l'EP \"Les inrockuptibles\" per l'omonimo magazine francese e per i lettori di \"Lib\u00e9ration\". L'attivit\u00e0 del gruppo sub\u00ec un rallentamento, nel 1994 il gruppo ha pubblicato la cover del brano \"We Have All the Time in the World\" di Louis Armstrong e poco altro, mentre due anni dopo un'altra cover, \"Map. Ref. 41N. 93W.\" degli Wire. Nel frattempo Shields si dedic\u00f2 ad altri progetti per conto proprio, collaborando con i Primal Scream, i Dinosaur Jr. e gli Yo La Tengo. Collabor\u00f2, inoltre, a diverse colonne sonore per la regista Sofia Coppola e all'album di letture \"The Coral Sea\" di Patti Smith.\nNel 2007, Shields annunci\u00f2 che la band era tornata a lavorare in studio, e, nel giugno dello stesso anno, i My Bloody Valentine suonarono a Londra, cominciando poi un tour tra l'Europa e il Nord America. A ventidue anni di distanza da \"Loveless\", il 3 febbraio 2013 viene distribuito in download digitale sul sito della band ed in ascolto libero su YouTube, il nuovo album in studio dei My Bloody Valentine dal titolo \"m b v\". Dopo la sua uscita l'album ha ricevuto recensioni molto positive dalla critica.\nStile.\nConsiderati il principale gruppo shoegaze, nonch\u00e9 un fondamentale punto di riferimento per la musica indipendente inglese nata negli anni ottanta, i My Bloody Valentine si sono distinti con le loro \"ballate allucinatorie e impalpabili\" dominate dai suoni della chitarra distorta di Kevin Shields. Il loro stile melodico ed etereo \u00e8 debitore dello spiritualismo dei Cocteau Twins, nonch\u00e9 del repertorio di gruppi quali i Jesus &amp; Mary Chain, dei Velvet Underground e dei Beach Boys. Nati come gruppo di indie pop e di rock gotico, hanno poi dato con il passare del tempo maggiore rilievo alla chitarra elettrica definendo cos\u00ec il loro stile shoegaze maturato con \"Loveless\" (1991). \"AllMusic\" considera il gruppo irlandese fra gli esponenti di numerose sfaccettature di pop e rock alternativo e del noise pop. Dopo l'uscita di \"Loveless\", alcuni giornalisti definirono i My Bloody Valentine un gruppo \"bliss pop\"."}
{"id": "209456", "revid": "1543377", "url": "https://it.wikipedia.org/wiki?curid=209456", "title": "Legge di Jante", "text": "La Legge\" di Jante (in norvegese/danese: Janteloven e in svedese: Jantelagen\") \u00e8 uno schema comportamentale di gruppo che di solito si considera presente nella cultura scandinava e in generale in quella nordica. \u00c8 stata originariamente formulata dall'autore dano-norvegese Aksel Sandemose (1899-1965), nel romanzo \"Un fuggitivo incrocia le sue tracce\" (\"En flyktning krysser sitt spor\") del 1933.\nLa Legge di Jante sottende un modello di comportamento che, all'interno delle comunit\u00e0 scandinave, critica e ritrae negativamente, come indegne e inappropriate, le realizzazioni individuali e il successo del singolo.\nParadigma sociologico.\nLa legge di Jante viene oggi associata a qualsiasi societ\u00e0 o comunit\u00e0 di persone che sia chiusa, presuntuosa, di mentalit\u00e0 ristretta e diffidente verso chi non appartiene alla comunit\u00e0. Jante \u00e8 il nome che Sandemose d\u00e0, nel suo libro, a un piccolo villaggio danese che gli ha ricordato Nyk\u00f8bing Mors, suo paese natale, dove nessuno \u00e8 anonimo: situazione, questa, tipica di tutti i piccoli paesi.\nGeneralmente, viene utilizzato colloquialmente come termine sociologico per descrivere un atteggiamento negativo verso l'individualit\u00e0 e il successo, comune in Scandinavia: il termine si riferisce, in particolare, a una mentalit\u00e0 che de-enfatizza lo sforzo individuale e pone tutto l'accento sull'azione collettiva, scoraggiando quelli che spiccano come uomini d'azione.\nGli articoli della legge di Jante.\nLa legge di Jante \u00e8 compendiata in dieci diverse regole (originariamente scritte in lingua danese), quali definite da Sandemose, tutte espressione di variazioni su un unico tema e di solito indicate come un insieme omogeneo: \"Non pensare che tu sia un qualcuno di speciale o che tu sia meglio di noi\".\nC'\u00e8 inoltre un undicesimo articolo, sibillino e intimidatorio, conosciuto anche come \"la legge penale di Jante\":\nNel libro, coloro che trasgrediscono questa 'legge' non scritta sono guardati con sospetto e con una certa ostilit\u00e0, in quanto tale comportamento va contro il desiderio comune della piccola citt\u00e0 di preservare l'armonia, la stabilit\u00e0, la coesione sociale e l'uniformit\u00e0.\nUso attuale della legge di Jante.\nLa legge di Jante \u00e8 oggi uno stereotipo comune nelle culture nordiche. Va detto che essa \u00e8 stata scritta facendo riferimento a una societ\u00e0 di inizio Novecento, diversa dalle societ\u00e0 nordiche come si sono manifestate ed evolute a partire dalla seconda met\u00e0 del XX secolo. Tenuto conto di questo, la legge si potrebbe comunque applicare alle societ\u00e0 fondate sui principi dell'equit\u00e0, stabilit\u00e0 e uniformit\u00e0, ovvero che escludono a priori un pluralismo e una libert\u00e0.\nSandemose scrisse della classe operaia nella citt\u00e0 di Jante e di un gruppo di persone all'interno della stessa posizione sociale. In seguito, la legge di Jante ha assunto un significato pi\u00f9 esteso, venendo riferita a chi vuole uscire dal proprio gruppo sociale e raggiungere una posizione pi\u00f9 elevata nella societ\u00e0 in generale.\nInoltre, situazioni simili sono riscontrabili un po' in tutte le societ\u00e0 chiuse, in cui un forte sentimento di appartenenza si coniuga con un forte rifiuto delle influenze del mondo esterno.\nLo scrittore Paulo Coelho, durante un'intervista, afferma la sua sorpresa nello scoprire che questi postulati, di cui era all'oscuro, sono conosciuti in tutta la Scandinavia. Lo scrittore, tuttavia, riconosce, con tristezza, che la regola \u00e8 conosciuta in molte parti del mondo, pur senza che vi sia consapevolezza di questa comune verit\u00e0.\nLo scrittore la riassume cos\u00ec:\nDiversi nomi.\nA seconda del paese nordico, il nome della legge di Jante prende un nome differente:"}
{"id": "209457", "revid": "547034", "url": "https://it.wikipedia.org/wiki?curid=209457", "title": "Symphony of Enchanted Lands", "text": "Symphony of Enchanted Lands \u00e8 il secondo album della band italiana Rhapsody, pubblicato il 5 ottobre 1998.\nDall'album \u00e8 stato estratto il singolo \"Emerald Sword\".\nIl disco.\nDal punto di vista delle liriche, questo \u00e8 il secondo capitolo della \"\"Emerald Sword Saga\",\" iniziata con il precedente disco e che ha come protagonista il Guerriero di Ghiaccio e la sua missione alla ricerca della Spada di Smeraldo. \nAttraversate valli e rovine, il guerriero \u00e8 in cerca della terza chiave. Aperti i cancelli raggiunge l'altare, da dove risveglier\u00e0 i draghi. Giunto in una caverna oscura e guidato dal fato, osserva un mondo irreale. \nRaggiunta la fine di quel luogo arcano, incontra due demoni appena destati, ma i draghi lo aiutano a sconfiggerli con il loro potere. Altri guerrieri sono caduti in queste lande, la gloria porter\u00e0 alle loro anime la vittoria: i re di Algalord attendono l'arrivo del guerriero con la Spada di Smeraldo. \nQueste lande sono oscure e demoniache: circondato da mostri, il guerriero \u00e8 condannato ad attraversare i cancelli dell'infinito. \nIl guerriero si perde in un sogno speranzoso: richiama ancora al cuore il suo cielo per custodire la sua anima. In groppa a Tharos, il grande drago, il guerriero cavalca le ombre. Ai piedi della torre dell'abisso, tra i morti viventi, ora cavalca i venti dell'eternit\u00e0. \nIl guerriero chiede la forza della tempesta al suo fianco, combatter\u00e0 e raggiunger\u00e0 la sua meta grazie al drago. Ma Tharos viene sconfitto e si prepara al suo ultimo volo verso la morte. \nIl guerriero dona i suoi ringraziamenti alle magiche terre incantate dei draghi, e raccoglie fiero la Spada di Smeraldo. \nOra potr\u00e0 annientare il re del caos e annientare il suo regno."}
{"id": "209459", "revid": "1632387", "url": "https://it.wikipedia.org/wiki?curid=209459", "title": "Lago Lemano", "text": "Il lago Lem\u00e0no (in francese \"lac L\u00e9man\", in francoprovenzale \"l\u00e8c L\u00e8man\"), spesso chiamato lago di Ginevra, \u00e8 il maggiore lago della Svizzera e dell'Europa occidentale, posto sul confine franco-svizzero ed esteso per il 40% in Francia (dipartimento dell'Alta Savoia) e per il restante 60% in Svizzera.\nDiviso per un'irregolarit\u00e0 nella forma presso Yvoire in \"Grand lac\" (grande lago) a est e \"Petit lac\" (piccolo lago) a ovest, \u00e8 formato dalle acque del Rodano, il suo maggiore immissario ed emissario, ebbe origine al termine dell'ultima glaciazione, circa 15.000 anni fa, e presenta una forma allungata, tipica di un lago glaciale subalpino, a mezza luna in direzione est-ovest con la concavit\u00e0 verso la sponda meridionale, quella francese.\nEtimologia e denominazioni.\nIl nome \"lac L\u00e9man\" (lago Lemano) appare nella letteratura intorno al 50 a.C. con il termine di origine greca \"leman\u00e8 limn\u00e8\" o \"lemanos limn\u00e8\" (\u039b\u03b9\u03bc\u03ad\u03bd\u03bf\u03c2 \u039b\u03af\u03bc\u03bd\u03b7 ossia \"lago del porto\"). Questo toponimo \u00e8 anche utilizzato e reso popolare da Giulio Cesare che, nel 58 a.C., part\u00ec da \"Genava\" e dal \"lacus Lemanus\" per combattere gli Elvezi. Con lo sviluppo della cartografia i nomi si moltiplicano: \"lacu Lausonio\", \"lacus Losanetes\" o ancora \"lac de Lozanne\" (tra il II secolo e il IV secolo).\nCome conseguenza della nuova fama internazionale di Ginevra, il termine \"lac de Gen\u00e8ve\" (lago di Ginevra) appare e coesiste con i termini esistenti (XVI secolo). In quest'epoca il lago di Ginevra indica il \"Petit-Lac\" (Piccolo-Lago) (79\u00a0km\u00b2) e il \"lac de Lausanne\" (lago di Losanna) (503\u00a0km\u00b2) indica il \"Grand-Lac\" (Grande-Lago). Con il passare del tempo il lago di Losanna \u00e8 scomparso e il nome di lago Lemano \u00e8 stato adottato da Savoiardi, Vodesi e Vallesani. Quest'appellativo \u00e8 generalizzato nelle carte geografiche e completa molti nomi di luoghi situati lungo la riva savoiarda del lago (Maxilly-sur-L\u00e9man, Chens-sur-L\u00e9man, ecc.). Il nome del Lemano, particolarmente di moda durante il secolo dei Lumi e durante la Rivoluzione francese e il Primo Impero, \u00e8 stato utilizzato da autori come Jean-Jacques Rousseau o Voltaire e serviva da prestanome all'antico dipartimento del Lemano che raggruppava il nord della Savoia, il \"pays de Gex\" e la citt\u00e0 di Ginevra.\nFran\u00e7ois-Alphonse Forel, medico e scienziato svizzero della fine del XIX secolo, dir\u00e0 che \u00ab...l'uso tende a stabilirsi in geografia, e questo con ragione, di preferire, ovunque dove ne esiste, il nome personale di un lago al nome della citt\u00e0 situata sui suoi bordi. Un lago \u00e8 un individuo geografico in se stesso e da lui stesso\u00bb.\nAi giorni nostri, nei dizionari francofoni, solo la parte del lago vicino a Ginevra \u00e8 chiamata lago di Ginevra, denominazione preferita dai Ginevrini e spesso utilizzata dagli stranieri. \u00c8 la versione la cui traduzione nelle lingue straniere \u00e8 la pi\u00f9 frequente (\"Genfersee\" in tedesco o \"Lake Geneva\" in inglese). I termini \"Grand lac\" e \"Petit lac\" sono ancora talvolta utilizzati, soprattutto nella regione vicino a Ginevra.\nClima.\nSebbene situato in una zona di montagne il Lemano, a causa della massa d'acqua che contiene, crea nel territorio circostante un microclima.\nIn inverno il lago restituisce il calore immagazzinato durante l'estate e addolcisce il rude inverno montano.\nIn estate rinfresca l'ambiente limitrofo.\nTuttavia, in inverno, quando si verificano alcune particolari condizioni climatiche (aria secca fredda e stagnante in alta e media atmosfera), l'umidit\u00e0 pi\u00f9 calda che si alza dalle acque del lago, ristagna e si trasforma in spessa nebbia che si accumula due o trecento metri pi\u00f9 in alto, potendo ristagnare a 100 metri sopra il suolo, per periodi di due o tre settimane.\nQuesto mare di nebbia sempre pi\u00f9 spesso deborda dal bacino e invade le vallate adiacenti fino a un'altitudine di 800 - 1.000\u00a0m.\nIdrografia.\nIl lago riceve le acque di parecchi ruscelli importanti provenienti dai cantoni limitrofi e dal dipartimento francese dell'Alta-Savoia. Il Rodano \u00e8 l'apporto pi\u00f9 importante poich\u00e9 raggruppa tutti i ruscelli e torrenti dei versanti del cantone del Vallese e di Vaud. Servono una dozzina di anni perch\u00e9 le acque del lago siano completamente rimescolate. L'inquinamento era preoccupante una decina di anni fa, ma la situazione si \u00e8 stabilizzata con una riduzione delle alghe e un migliore apporto di ossigeno. Tuttavia detriti chimici, come i fosfati e i concimi, continuano a riversarsi nel lago.\nEcologia.\nGli studi del paleo-ambiente, realizzati a partire dai resti di vegetali, dalla stazione di idrologia lacustre dell'INRA, con sede a Thonon-les-Bains, hanno rivelato che il bacino lemanico ha conosciuto delle forti variazioni climatiche e biologiche nell'ultimo mezzo secolo. .\nQuesta densificazione della materia solida in sospensione infragilisce il fitoplancton, che non riceve pi\u00f9 abbastanza luce; la diminuzione della massa del fitoplancton ha indotto, a sua volta, la scomparsa di specie di pesci come lo spinarello, sparito nel 1922, e la medusa d'acqua dolce, scomparsa nel 1962.\nPer di pi\u00f9 la scomparsa del \"fitoplancton\" fornisce terreno propizio alle Cianoficee o micro-alghe (\"Planktothrix rubescens\"), che rendono l'acqua, attraverso la creazione di tossine epatiche, nociva al consumo dei pesci e anche alla balneazione.\nIl monitoraggio dei cicli stagionali e annuali degli ecosistemi limnici, lo studio dell'incidenza del clima e dell'inquinamento (fitofarmaci, metalli pesanti), lo studio della concentrazione di Protozoi ciliati, dei Rotiferi e altre specie dello zooplancton erbivore che filtrano l'acqua, la conoscenza delle nuove specie apparse, ha permesso con il passare degli anni di stabilire dei piani di salvaguardia e di prevenzione, che passano prima attraverso il miglioramento dell'alimentazione in acqua potabile del bacino e quindi del lago Lemano.\nLa rarefazione dei rimescolamenti completi del lago, che necessitano di inverni molto freddi durante i quali l'acqua di superficie porta il suo ossigeno in profondit\u00e0, il riscaldamento climatico, che modifica le date dei periodi della frega dei pesci, sono all'origine dei nuovi adattamenti dell'ecosistema del lago.\nLa CIPEL.\nLa Commissione internazionale per la protezione delle acque del Lemano (CIPEL) \u00e8 una commissione transfrontaliera franco-svizzera che lavora dal 1962 per il miglioramento della qualit\u00e0 delle acque del Lemano. Nel 2001 ha iniziato il nuovo piano decennale che ha come obiettivo principale il miglioramento dell'alimentazione in acqua potabile del bacino.\nTerritori e comuni attraversati.\nIl lago bagna in particolare i seguenti comuni: Ginevra, Versoix, Nyon, Gland, Rolle, Morges, Losanna, Vevey, Montreux, Villeneuve, Saint-Gingolph, \u00c9vian, Thonon-les-Bains e Yvoire.\nFauna e flora.\nPesci.\nAl giorno d'oggi una trentina di specie di pesci vi coabitano, tra cui il ricercato salmerino, il pesce persico, il luccio, il coregone, localmente chiamata \"f\u00e9ra\" (coregone bianco) e le trote.\nIl gambero americano, rilasciato per errore nel lago negli anni ottanta, ha oggi colonizzato le sue acque. Questo piccolo crostaceo, molto apprezzato per la sua carne succulenta, oggi \u00e8 pescato per rifornire i numerosi ristoranti.\nUccelli.\nTrovandosi su una rotta migratoria tra le Alpi e il Giura il lago \u00e8 una zona prediletta da numerosi uccelli. Provenendo dalla Scandinavia o anche dalla Siberia, 150.000 volatili vengono a svernare qui, tra cui il grande cormorano.\nTurismo.\nBarche del Lemano.\nSolcano abitualmente il lago Lemano circa 20.000 imbarcazioni, per trasporto, pesca o divertimento.\nUn servizio di battelli a vapore con la tipica motrice a ruota (il cui insieme \u00e8 chiamato \"flotte Belle \u00c9poque\"), collega dal XIX secolo le principali localit\u00e0 intorno al lago. La sua gestione \u00e8 affidata alla Compagnia generale di navigazione. La prima di queste navi fu messa in servizio nel 1823 con il nome \"Guglielmo Tell\".\nSi pu\u00f2 anche navigare su un'antica barca tradizionale, la \"Savoie\".\nEventi sportivi.\nOgni anno, durante il mese di giugno, si tiene un'importante competizione di vela, il \"Bol d'Or\".\nAttrazioni turistiche.\nAll'infuori delle citt\u00e0 della costa lemana troviamo sulla sponda svizzera il Castello di Chillon (Vaud) nel suo unico ambiente romantico reso noto da Jean-Jacques Rousseau in \"Giulia o la nuova Eloisa\" e da Lord Byron in \"Il prigioniero di Chillon\".\nSulla costa del Chiablese alto-savoiardo, troviamo il villaggio fortificato di Yvoire, chiamato anche \"la perla del Lemano\", situato su uno sperone roccioso, la grande spiaggia di Excenevex e l'ex abbazia di Ripaglia con le sue torri, il suo parco e la sua rinomata vigna."}
{"id": "209462", "revid": "44516", "url": "https://it.wikipedia.org/wiki?curid=209462", "title": "Lemano", "text": ""}
{"id": "209464", "revid": "767487", "url": "https://it.wikipedia.org/wiki?curid=209464", "title": "The Yes Album", "text": "The Yes Album \u00e8 il terzo album del complesso di rock progressivo inglese Yes, grazie al quale la band ottenne la fama.\nIl disco.\nL'album segn\u00f2 il debutto nel gruppo del chitarrista Steve Howe, e fu pubblicato dalla Atlantic Records nel marzo 1971. \"The Yes Album\" decret\u00f2 l'inizio del successo per gli Yes, giungendo alla quarta posizione nelle classifiche inglesi e diventando, in seguito, disco di platino negli Stati Uniti. Si dice che la Atlantic avesse intenzione di sciogliere il contratto con il gruppo se l'album non avesse venduto tanto bene.\nSecondo la testimonianza del bassista Chris Squire, il successo del disco si dovette anche a una circostanza piuttosto fortunata. Nella settimana in cui usc\u00ec l'album, le poste inglesi erano in sciopero. Di conseguenza, le classifiche settimanali venivano compilate raccogliendo i dati di vendita da pochi negozi campione. L'agente degli Yes era in contatto con il proprietario di uno di tali negozi, e si assicur\u00f2 personalmente che il negozio avesse una scorta abbondante di copie di \"The Yes Album\".\nIn \"The Yes Album\" emergono per la prima volta alcune delle caratteristiche peculiari del \"periodo classico\" degli Yes, destinato a culminare negli anni successivi con \"Fragile\" prima e poi con \"Close to the Edge\":\n\"The Yes Album\" \u00e8 considerato uno degli album classici del rock anni '70 in generale e del \"progressive\" in particolare. Quasi tutti i brani sono stati riproposti dal vivo lungo tutta la carriera del gruppo. \"I've Seen All Good People\" \u00e8 uno dei brani pi\u00f9 suonati dal vivo dagli Yes, tipica \"encore\" di molti dei loro spettacoli.\nTracce.\nLato A\n\"The Yes Album\" \u00e8 stato rimasterizzato nel 2003 e pubblicato su CD con le seguenti tracce bonus:"}
{"id": "209465", "revid": "79968", "url": "https://it.wikipedia.org/wiki?curid=209465", "title": "Mesozoico", "text": "Il Mesozoico, o era mesozoica o era secondaria, \u00e8 la seconda era dell'Eone Fanerozoico, compresa tra il Paleozoico e il Cenozoico. Inizi\u00f2 circa 251,0 \u00b1 0,4 milioni di anni fa e si concluse 65,5 \u00b1 0,3 milioni di anni fa, con una durata quindi di circa 186 milioni di anni.\nEtimologia.\nIl termine \"Mesozoico\" deriva dal greco antico \u03bc\u03ad\u03c3\u03bf\u03c2 (m\u00e9sos) che significa \u201cintermedio\u201d e \u03b6\u03c9\u03ae (zo\u1e17) che significa \u201cvita\u201d, cio\u00e8 l'era della \u201cVita intermedia\u201d, a indicare il periodo di fauna intermedia tra il Paleozoico e il Cenozoico.\nSuddivisione.\nLa Commissione Internazionale di Stratigrafia riconosce per il Mesozoico la suddivisione in tre periodi, ordinati dal pi\u00f9 recente al pi\u00f9 antico secondo il seguente schema:\nIl limite inferiore \u00e8 determinato dal grande evento della catastrofica estinzione di massa Permiano-Triassica, durante la quale scomparvero tra il 90% e il 96% di tutte le specie marine e il 70% dei vertebrati terrestri. \u00c8 considerata la pi\u00f9 grande estinzione di massa nella storia della Terra.\nIl limite superiore \u00e8 fissato dall'estinzione del Cretaceo-Terziario, oggi indicata come Cretaceo-Paleogene, che potrebbe essere stata causata dall'impatto astronomico che ha dato luogo al cratere di Chicxulub nella penisola dello Yucat\u00e1n in Messico. Si estinsero circa il 50% di tutte le specie viventi e in particolare tutti i dinosauri non aviani.\nPaleogeografia e tettonica.\nLe deformazioni tettoniche del Mesozoico furono meno accentuate di quelle del precedente Paleozoico superiore, tuttavia questa fu l'era della spaccatura del supercontinente Pangea che diede origine a nord alla Laurasia e a sud al Gondwana. Si form\u00f2 in questo periodo il margine continentale Atlantico presente ancora oggi.\nSuccessivamente la Laurasia si scisse in Nord America e Eurasia, mentre il Gondwana si frattur\u00f2 in pi\u00f9 parti dando luogo al Sud America, all'Africa, all'Antartico e al subcontinente indiano, il quale and\u00f2 a collidere con l'Asia durante il Cenozoico facendo sorgere la catena montuosa dell'Himalaya.\nVerso la fine dell'era i continenti si erano pressoch\u00e9 disposti nella posizione attuale.\nCaratteristiche.\nSi ritiene che durante il Mesozoico il clima fosse pi\u00f9 caldo di quello attuale e soggetto a forti monsoni, che assumevano a volte la caratteristica di megamonsoni per l'imponente estensione areale dei loro effetti.\nLa temperatura elevata favor\u00ec un'importante speciazione che diede vita a nuove forme animali.\nScomparvero dapprima le Trilobiti, le graptoliti, mentre gli invertebrati caratteristici del periodo divennero le ammoniti, che sono il fossile guida per riconoscere il periodo. Comparvero anche le belemniti, gli echinodermi, i brachiopodi e i cefalopodi.\nTra i vertebrati ebbero uno sviluppo notevole i rettili, soprattutto quelli di grandi dimensioni noti come dinosauri, tanto che il Mesozoico \u00e8 anche comunemente indicato come l\"'Era dei rettili\" o \"Era dei dinosauri\".\nAccanto a questa classe di vertebrati dominante, fecero la loro comparsa anche i pi\u00f9 piccoli mammiferi e gli uccelli.\nTra le piante spuntarono le prime angiosperme, cio\u00e8 le piante con il fiore."}
{"id": "209466", "revid": "125099087", "url": "https://it.wikipedia.org/wiki?curid=209466", "title": "Duel Masters", "text": "Duel Masters \u00e8 un gioco di carte collezionabili prodotto congiuntamente dalla Wizards of the Coast, Shogakukan e Mitsui &amp; Co., Ltd.. Tale gioco \u00e8 parte del franchise \"Duel Masters\", al quale appartengono anche una serie manga, una serie animata omonimi e diversi videogiochi per PlayStation 2 e Game Boy Advance.\nRegole.\nScopo.\nLo scopo del gioco \u00e8 distruggere 5 carte dell'avversario precedentemente sistemate coperte sul terreno chiamate \"difensori\". \u00c8 possibile distruggere un difensore attaccandolo direttamente tramite un mostro precedentemente evocato (Quelli che sono stati evocati in questo turno non possono attaccare, escluse evoluzioni e creature speciali che hanno un'abilit\u00e0 particolare chiamata \"attaccante fulmineo\"). Dopo aver distrutto tutti i difensori bisogna sferrare un attacco contro l'avversario con qualsiasi mostro tranne che con quelli che hanno sotto la caratteristica \"Questa creatura non pu\u00f2 attaccare i giocatori\" o \"Questa creatura non pu\u00f2 attaccare\".\nMazzo.\nOgni giocatore deve preparare un mazzo con minimo 40 carte. Le carte sono divise in cinque civilt\u00e0: Luce, Tenebre, Fuoco, Acqua e Natura. Ognuna con capacit\u00e0 diverse, per esempio la civilt\u00e0 della Natura ha molte carte che permettono di aumentare i propri mana che servono per evocare creature o utilizzare magie. Una regola importante \u00e8 quella che impone al giocatore che per primo termina il mazzo e che quindi non pu\u00f2 pi\u00f9 pescare, la sconfitta.\nTurno di gioco.\nUn turno si divide in sei fasi:\nMondo di gioco.\nIl mondo di \"Duel Masters\" ha una propria mitologia e filosofia. Le Civilt\u00e0 rappresentano cinque elementi, i quali danno l'energia ai duellanti, cos\u00ec da accrescere i loro poteri.\nFuoco.\nIl clima arido caldo della civilt\u00e0 del Fuoco si estende a una serie di isole ricoperte di ceneri vulcaniche e magma solidificato. Costanti terremoti, eruzioni vulcaniche, ed altre attivit\u00e0 sismiche rendono questo ambiente molto instabile. Poche sono le piante che riescono a sopravvivere in queste condizioni.\nLa storia di questa terra \u00e8 una storia di guerra fra i Dragonoidi e gli Umani. Un tempo civilt\u00e0 fiorente, le creature del Fuoco godevano dei benefici della tecnologia avanzata, mirata soprattutto allo sviluppo di armamenti. Durante l'Antica Guerra, fu utilizzata una potente arma al magma, che caus\u00f2 un ingente spostamento della crosta del pianeta. Di conseguenza, la maggior parte della superficie venne sommersa dal mare, molte montagne rischiarono di trasformarsi in vulcani attivi e la civilt\u00e0 del Fuoco sub\u00ec danni considerevoli, dovendo al tempo affrontare una sempre pi\u00f9 intensa attivit\u00e0 vulcanica. Tuttavia, alcuni oggetti dell'Antica Guerra sopravvissero, seppelliti sotto le macerie, e gli abitanti del luogo ora sono costantemente alla ricerca della loro antica tecnologia, da tempo perduta.\nNella civilt\u00e0 del Fuoco, i vulcani sono simbolo di potere. I Dragonoidi hanno imparato a provocare le eruzioni e ad utilizzarle come armi. Sebbene occorrano mesi di preparazione, e la mira sia tutt'altro che precisa, questa arma vulcanica ha un potere distruttivo devastante.\nNel frattempo, le creature del Fuoco hanno iniziato a svolgere attivit\u00e0 minerarie per promuovere uno stile di vita incentrato sull'uso di ferro, polvere da sparo, magma e vapore. Dopo aver scavato un'intera montagna, essi la trasformano in fortezza abitabile, rafforzandone la struttura con il metallo. Costruiscono motori a vapore per il trasporto e per gli scavi, e usano il fumo prodotto da queste attivit\u00e0 per nascondersi dagli occhi dei nemici.\nAggressive, ma prive di arguzia, le creature del Fuoco hanno una grande fiducia in s\u00e9 stesse. Sono soddisfatte solo se riescono a schiacciare completamente i loro nemici e non hanno nessuna piet\u00e0. Non prendono nemmeno in considerazione l'ipotesi della convivenza, ma pensano solo all'annientamento e alla distruzione. Anche se stanno per perdere, le creature del Fuoco si rifiutano di arrendersi. Combattono con fierezza fino alla morte, con la convinzione che la resa pu\u00f2 solo portare vergogna e disonore.\nLe creature del Fuoco sono teatrali e adorano mettersi in mostra. Sul campo di battaglia, esagerano con le armature e le armi, a tal punto che diventa impossibile riconoscere la creatura nascosta dentro la corazza.\nTenebre.\nL'aria \u00e8 satura di gas tossico e l'oscurit\u00e0 pi\u00f9 totale avvolge il vasto mondo sotterraneo della civilt\u00e0 delle Tenebre. In questo ambiente inospitale, la speranza di vita \u00e8 breve, e gli abitanti bramano l'immortalit\u00e0. Infiniti tentativi di prolungare la loro esistenza hanno portato solo a danneggiare e contaminare l'ambiente circostante.\nGli esperimenti condotti hanno causato molte malattie mortali, interrotto il continuum spazio-tempo ed hanno avvelenato e sconvolto l'ordine naturale delle cose. Ora rimangono solo poche citt\u00e0, caratterizzate da un'acozzaglia di architetture contrastanti. Tutto e tutti qui sono sfasati, la vita \u00e8 incoerente e gli eventi non hanno nessuna logica. \u00c8 come se un demone avesse lanciato un incantesimo su questo mondo.\nLe creature delle Tenebre si riconoscono facilmente dalle loro maschere e armature fatte di osso. I loro corpi sono sfigurati e deformi, con brandelli di carne in decomposizione a causa del gas tossico e delle malattie che infestano il loro mondo. Dopo aver vissuto nell'oscurit\u00e0 per cos\u00ec tanto tempo, quasi tutte le creature delle Tenebre sono completamente cieche.\nPer sopravvivere al gas tossico, queste creature indossano sempre delle maschere. Anche al di fuori del loro oscuro mondo, non potrebbero sopravvivere senza. Di conseguenza, sono molto vulnerabili in ambienti con l'aria pulita. Sono particolarmente contro il popolo della Luce e possiedono parecchie abilit\u00e0 contro di essa.\nGli abitanti delle Tenebre sono eternamente alla ricerca dell'immortalit\u00e0. Spinti dalla follia e dall'egoismo, tormentati dalla paura e dalla disperazione, lottano strenuamente per conquistare e dominare.\nUn popolo sempre sotto il dominio di demoni. Grandi tiranni che comandano il popolo e attaccano le altre civilt\u00e0.\nLuce.\nLa civilt\u00e0 della Luce \u00e8 costituita da colonie che si trovano a mezz'aria, ricche di risorse e tecnologia avanzata. All'inizio, si trattava di una societ\u00e0 completamente autonoma ed autosufficiente che riusciva a mantenere il proprio indisturbato isolamento, chiudendo il territorio a qualsiasi forma di comunicazione o invasione esterna. Il mondo della Luce era il luogo pi\u00f9 pacifico e perfetto di tutte le civilt\u00e0.\nPurtroppo, questa pace venne distrutta quando altre civilt\u00e0 persero le proprie terre e furono costrette ad invadere altri spazi per sopravvivere. La civilt\u00e0 della Luce reag\u00ec a questa ostilit\u00e0, combattendo sempre pi\u00f9 contro questi invasori. Dopo aver osservato il rapido esaurimento delle loro risorse, dovettero assumere un atteggiamento pi\u00f9 aggressivo nei confronti del mondo esterno.\nGli abitanti della Luce costruiscono le case sulle nuvole, su un arcipelago fluttuante. In assenza di gravit\u00e0, la citt\u00e0 principale \u00e8 circondata da una serie di piccole colonie satellite. Tutte le strutture hanno lo stesso orientamento, ovvero una simmetria destra-sinistra oppure alto-basso, e sono fatte di leghe metalliche e campi energetici.\nLe creature della Luce credono nell'ordine, nelle tradizioni, nell'obbedienza e nell'eternit\u00e0. Hanno una severa organizzazione gerarchica: al vertice di questo sistema avanzato ci sono i Comandi Angelici.\nIl numero degli abitanti della Luce \u00e8 limitato, rispetto alle altre civilt\u00e0, per\u00f2 ogni individuo ha capacit\u00e0 largamente superiori. Proprio come la loro architettura, molte creature hanno forme lucide e simmetriche, e aleggiano nell'aria tenendo strette le proprie armi. \u00c8 la civilta pi\u00f9 potente di tutte, \u00e8 la pi\u00f9 temuta dalle altre capace di distruggere le altre in un istante.\nLa luce combina grazia e potenza; anche se la civilt\u00e0 delle Tenebre ha dato e d\u00e0 tuttora seri problemi a questa civilt\u00e0 completa ricca di creature come di stoppatori.\nVivamente sconsigliata per gli apprendisti.\nNatura.\nUna densa giungla ricopre il continente pi\u00f9 grande, patria della civilt\u00e0 della Natura. Qui, con un clima umido e caldo, la vegetazione cresce fitta e in altezza, a tal punto che solo pochi raggi solari riescono a penetrare l'intricato fogliame.\nGli alberi sono diventati cos\u00ec alti ed hanno immagazzinato cos\u00ec tanta energia, che quasi arrivano a toccare le citt\u00e0 della civilt\u00e0 della Luce. L'energia accumulata ha provocato una distorsione della forza di gravit\u00e0 nel mondo della Natura, creando un'eccessiva spinta gravitazionale. Le creature delle altre civilt\u00e0 non sono in grado di circolare liberamente in questa atmosfera opprimente.\nSebbene questo ecosistema unico sia abitato da molte razze diverse, non esistono citt\u00e0 e nessuna razza domina sulle altre. Si tratta piuttosto di una societ\u00e0 in cui vige la \u201clegge del pi\u00f9 forte\u201d, e persino la Trib\u00f9 Bestiale, la razza pi\u00f9 evoluta, conosce solo un livello rudimentale di tecnologia.\nPer resistere alla opprimente forza di gravit\u00e0 di questo mondo, le creature della Natura hanno sviluppato dei muscoli straordinari.\nLe razze pi\u00f9 evolute hanno la tradizione di tatuarsi il corpo. I tatuaggi spesso rappresentano icone religiose, basate sulla loro credenza nell'animismo oppure forme di adorazione spirituale. Il simbolo pi\u00f9 comune \u00e8 \"l'occhio.\"\nIn passato, gli abitanti del mondo della Natura non prestavano molta attenzione alle altre civilt\u00e0. Ora la ricerca di habitat pi\u00f9 ospitali da parte delle civilt\u00e0 delle Tenebre e dell'Acqua costituisce una grave minaccia per la vita del mondo della Natura. La Guerra fra le civilt\u00e0 per la lotta alla sopravvivenza \u00e8 ormai diventata inevitabile.\nAcqua.\nIl mondo dell'Acqua \u00e8 costituito per met\u00e0 di mare e per met\u00e0 di terra. Gli abitanti, che un tempo vivevano esclusivamente nell'acqua, hanno dovuto adattarsi alla vita sulla terra nella loro ricerca di ambienti sostenibili.\nLe citt\u00e0 vengono costruite nell'acqua, perch\u00e9 qui l'energia \u00e8 pi\u00f9 abbondante. Nonostante le considerevoli profondit\u00e0 oceaniche, le citt\u00e0 sono pulite e brillanti, ben illuminate da corpi che irradiano luce. Al centro della principale zona metropolitana c'\u00e8 la Torre, che ha la stessa forma elicoidale del DNA, dove i Signori Cibernetici galleggiano nei loro cilindri. Tutt'intorno alla Torre, ci sono edifici trasparenti, costruiti con acqua di mare solidificata che pu\u00f2 essere ritrasformata a seconda delle necessit\u00e0.\nLa fonte di energia per questa civilt\u00e0 risiede in una corrente oceanica nascosta. Non molti qui conoscono questo segreto, per\u00f2 quelli che ne sono al corrente costituiscono una potente \u00e9lite.\nGli abitanti dell'Acqua adorano la tecnologia. Preferiscono gli studi e la ricerca all'azione concreta, e, in caso di guerra, si affidano alle strategie e alla tattica, anzich\u00e9 ad attacchi diretti. Dominate dai Signori Cibernetici, molte creature dell'acqua hanno un chip inserito nel proprio corpo. Comunicano e si scambiano informazioni telepaticamente. Le creature dotate d'intelligenza superiore sono in grado di modificare la forma del loro corpo in funzione dell'ambiente circostante. Sono anche in grado di usare l'acqua del mare per plasmare armi, armature, vestiti, o mezzi di trasporto per la terra e il mare ma \u00e8 la civilt\u00e0 meno potente e meno temuta.\nCodice Kaijudo.\nIl Kaijudo, ovvero l'antica arte del combattimento contro creature giganti, \u00e8 l'arte dei duellanti di \"Duel Masters\". Ogni buon duellante deve conoscere il Codice Kaijudo, solo cos\u00ec potr\u00e0 diventare sensei (maestro).\nIl codice ha cinque insegnamenti:\nEspansioni.\nPer il gioco di carte sono uscite varie espansioni. In Italia sono stati pubblicati sette set d'espansione:\nS: Indica le carte super rare, le quali non sono indicate nel conteggio totale dell'espansione.\nRarit\u00e0.\nOgni carta ha una diversa rarit\u00e0, che corrispondeva alla probabilit\u00e0 di trovare tale carta in una busta d'espansione. Nel gioco di carte ci sono cinque gradi di rarit\u00e0, ognuno indicato da un simbolo specifico.\nI gradi sono (in ordine dal pi\u00f9 comune al pi\u00f9 raro):\nCarte puzzle.\nOgni bustina conteneva, in aggiunta, una carta puzzle: queste, una volta ordinate nell'ordine corretto, mostravano un'illustrazione unica riguardante l'espansione.\nSul retro delle carte puzzle sono presenti informazioni varie sul mondo di \"Duel Masters\": dal Codice Kaijudo, a varie informazioni pubblicitarie sui prodotti a tema, tornei, D-Max e cos\u00ec via.\nRivista.\nNel 2005 viene lanciata sul mercato italiano la rivista ufficiale del gioco, chiamata \"Duel Masters Official Magazine\". Tale rivista aveva uscita mensile e venivano trattati vari argomenti e aspetti del gioco, tra cui approfondimenti sulle razze e sulle civilt\u00e0, domande dei lettori, consigli sulla costruzione del deck, tornei e cos\u00ec via. Inoltre nell'ultima parte di ogni numero era presente un estratto del fumetto.\nIn alcuni numeri erano presenti dei gadget, quali porta mazzi e bustine d'espansione.\nI numeri usciti sono cinque, il primo a marzo 2005 e l'ultimo a luglio dello stesso anno. Nell'ultimo numero uscito \u00e8 presente una preview di un sesto numero mai pubblicato (probabilmente dovuto alle vendite scarse).\nOgni numero uscito aveva uno speciale dedicato ad una delle cinque civilt\u00e0 (nell'ordine: fuoco, natura, luce, tenebre e acqua).\nMedia correlati.\nOltre al gioco di carte collezionabili, \u00e8 stato pubblicato un manga di 17 volumi da Shogakukan ed \u00e8 stata trasmessa su TV Tokyo una serie animata di 65 episodi, giunta anche in Italia su Cartoon Network e Rai 2.\nIn Italia sono stati pubblicati nel 2004 tre videogiochi, uno per PS2 (\"Duel Masters: Nettou! Battle Arena\") e due per Game Boy Advance (\"Duel Masters: Kaijudo Showdown\" e \"Duel Masters: Sempai Legends\"). In ogni scatola erano presenti carte in edizione limitata.\nClub ufficiale.\nEsisteva un club/programma denominato \"D-Max\". Per iscriversi a tale club bisognava mandare una richiesta di affiliazione tramite un modulo prestampato o via internet. L'adesione al programma conferiva diversi benefici ai membri, tra cui: una tessera personale di socio D-Max, accesso esclusivo al sito web ufficiale (non pi\u00f9 attivo), aggiornamenti periodici e regolari sul mondo Duel Masters e materiale esclusivo, tra cui un pacchetto di benvenuto unico."}
{"id": "209471", "revid": "320578", "url": "https://it.wikipedia.org/wiki?curid=209471", "title": "Museo archeologico di Napoli", "text": ""}
{"id": "209473", "revid": "396099", "url": "https://it.wikipedia.org/wiki?curid=209473", "title": "Exchange-traded fund", "text": "Gli exchange-traded fund (noti con la sigla ETF) sono un tipo di fondi d'investimento quotati in borsa, a responsabilit\u00e0 limitata per i soci che vi partecipano con la compravendita di azioni; hanno la peculiarit\u00e0 di essere a gestione passiva poich\u00e9 si legano a un indice azionario preesistente o simili (ad esempio, l'indice S&amp;P 500 che raggruppa le 500 aziende statunitensi pi\u00f9 grandi).\nEssi fanno parte della famiglia degli ETP (\"exchange-traded products\"), a cui appartengono gli ETF (\"exchange-traded funds\"), gli ETC (\"exchange-traded commodities\") e gli ETN (\"exchange-traded notes\"), tutti e tre quotati in borsa e finanziati tramite azioni.\nDefinizione.\nGli \"exchange-traded fund\" (ETF) sono un tipo di fondi d'investimento, cio\u00e8 un cumulo di denaro (capitale di rischio) raccolto tramite la partecipazione azionaria dei soci. Il fondo viene gestito da un manager (\"fund manager\" o \"portfolio manager\"), a cui i soci delegano tutto il potere gestorio. L'ETF manager, nel caso degli ETF, investe i soldi raccolti nella compravendita di azioni per esempio di gruppi di \"corporation\" a scopo di lucro, guadagnando cio\u00e8 dall'ottenimento di dividendi o dalla rivendita della partecipazione quando il valore delle azioni si alza. Il profitto generato dalle attivit\u00e0 di investimento del fondo viene poi redistribuito ai soci azionisti nella misura in cui hanno investito nel fondo, cio\u00e8 nella misura in cui hanno fornito in input il capitale tramite l'acquisto di azioni: in base al principio plutocratico, se un socio ha versato il 12% del capitale sociale, a ogni distribuzione dei dividendi gli spetta il 12% di tutti i profitti generati, anche se la distribuzione di dividendi, in taluni casi, pu\u00f2 essere sospesa per effettuare ulteriori investimenti, esattamente come avviene nelle societ\u00e0 per azioni. Se il fondo a livello strategico \u00e8 gi\u00e0 preimpostato per reinvestire i profitti, si parla di \"ETF ad accumulazione\", altrimenti si parla di \"ETF a distribuzione\".\nSono nati negli Stati Uniti nel 1993, negoziati nell'AMEX per riprodurre l'andamento dell'indice Standard &amp; Poor 500; in Italia sono stati quotati a partire dal 2002. Al 30 giugno 2010, nella Borsa Italiana risultavano negoziati 440 ETF, tale numero fa di Borsa Italiana una delle principali borse europee per questo tipo di strumenti. Tutti gli ETF attualmente quotati su Borsa Italiana sono \"armonizzati\" ed autorizzati dalla Banca d'Italia e dalla Consob. Negli ultimi anni, gli ETF stanno diventando un grande punto di forza dei mercati internazionali.\nGli ETF sono quotati, quindi operano in borsa (\"stock exchange\"), che \u00e8 un mercato pubblico e regolamentato, ragion per cui si identificano bene con \"exchange-traded\"; in caso contrario, gli scambi avverrebbero \"over the counter\" (OTC) in un contesto privato, come avviene per esempio nel \"private equity financing\".\nLa gestione degli ETF non \u00e8 libera e la logica di fondo su cui operano \u00e8 la seguente: gli ETF replicano l\u2019indice al quale si riferiscono (\"benchmark\") e dunque replicano fedelmente l\u2019andamento e il rendimento finale di un determinato indice azionario o il prezzo di una determinata tipologia di \"asset\" dove per \u201cindice azionario\u201d o \u201cindice di borsa/indice borsistico\u201d, ovvero uno \"stock exchange index\", si intende il raggruppamento di aziende quotate in base a una caratteristica comune; per esempio, l\u2019indice S&amp;P 500 \"stock market index\" \u00e8 un indice di borsa statunitense che elenca le 500 aziende statunitensi con la maggiore \"market cap\" in assoluto. Dato che la strategia di investimento \u00e8 passiva, si dice che il fondo \u00e8 a gestione passiva e lo stesso fondo si pu\u00f2 dire \u201cpassivo\u201d, al contrario di un \u201cfondo attivo\u201d, in cui l\u2019intraprendenza, bravura e creativit\u00e0 del \"fund manager\" fa la differenza.\nETF speculativi.\nLa loro gestione \u00e8 passiva ma, in alcuni casi, \u00e8 speculativa, se per esempio usano la leva, ovvero se sfruttano il trend ribassista (comprano azioni quando il loro valore \u00e8 basso e le rivendono quando si alza); gli ETF speculativi che usano la leva si dicono anche \u201cETF a leva\" o \"\"leveraged ETF\" o \"ETF long\"\u201d e si affiancano ad altri due tipi di ETF speculativi, ovvero gli ETF invertiti e gli ETF a leva invertita. Tipicamente, quelli speculativi cercano il massimo profitto nel minor tempo possibile, ragion per cui si usano tendenzialmente nel trading giornaliero (day trading), che gi\u00e0 in partenza, oltre a essere puramente speculativo, \u00e8 particolarmente rischioso. Infine, gli \"ETF corti\" o \"ETF short\" utilizzano come strategia la vendita allo scoperto (\"short selling\"), per la quale si vende un titolo con l'intenzione di riacquistarlo ad un prezzo inferiore, sfruttando un ribasso dei titoli.\nUn esempio di ETF \u00e8 lo SPDR S&amp;P 500 Trust ETF, che si lega all'indice S&amp;P 500. Pertanto, l'ETF manager in questo caso utilizza i soldi dei soci per investire in vari modi nelle 500 compagnie che appartengono a questo indice di borsa. Dal nome, si ricava che, a livello di forma giuridica secondo il diritto societario (\"corporate law\") le societ\u00e0 che gestiscono i fondi possono strutturarsi come dei \"trust\". Alcuni fondi comunque possono legarsi anche a indici che hanno un'ampiezza internazionale. Pi\u00f9 di un ETF pu\u00f2 legarsi allo stesso indice azionario o commodity o simili: per esempio, molti ETF seguono l\u2019indice S&amp;P 500. L'ETF si identifica con un nome a cui segue la sigla \"ETF\"; talvolta, si nota anche il tipo di indice che si segue (ci sono quattro tipi di indici borsistici) o si indica che tipo di societ\u00e0 si imitano in base alla sua \"market cap\" (ad esempio \u201c\"mega-cap\"\u201d, \u201c\"mid-cap\"\u201d, \u2026). Nel 2015, erano presenti oltre 4.000 ETF in tutto il mondo e i loro \"asset\" messi insieme totalizzavano 2,88 trilioni di dollari statunitensi; il pi\u00f9 grande \u00e8 lo SPDR S&amp;P 500 Trust ETF, che \u00e8 multimiliardario; un altro \u00e8 l\u2019iShares Core S&amp;P 500 ETF, gestito da BlackRock, che a sua volta gestisce molti altri ETF ed \u00e8 strutturato come una societ\u00e0 per azioni (siccome il suo azionariato \u00e8 diffuso, dice \u201c\"public company\"\u201d). Ogni ETF \u00e8 sempre quotato in una borsa. Per esempio, iShares Core S&amp;P 500 ETF \u00e8 quotato al NYSE (\"New York Stock Exchange\"), per la precisione NYSE Arca.\nSpecializzazioni.\nOgni ETF \u00e8 poi specializzato in un indice di borsa particolare, un settore specifico, delle \"commodity\" specifiche (anche loro si vendono, comprano e rivendono in borsa), delle \"security\" specifiche (azioni, obbligazioni e derivati), delle \"market cap\" specifiche, delle regioni specifiche (ad esempio il Pacifico, l\u2019Europa, l\u2019America Latina, \u2026) o possono combinare vari prodotti finanziari. Se si usa una specializzazione in base alla regione e si indica nel nome del fondo, il prefisso \u201cex-\u201d indica un\u2019esclusione: per esempio, \u201c\"Pacific ex-Japan\"\u201d indica tutto il Pacifico eccetto il Giappone. Nel nome si pu\u00f2 anche indicare il prodotto finanziario o \"commodity\" o settore su cui ci si focalizza, (ad esempio \"Oil\", \"Gas\", \"Bond\", \"Energy\", \"Health\", \u2026). Gli ETF azionari che investono in indici sovranazionali possono avere compresa la copertura dal rischio di cambio valutario, che avviene con vari strumenti di mitigazione dei rischi (\"risk mitigation\" o \"hedging\"). Il prezzo delle azioni per partecipare all'ETF pu\u00f2 fluttuare per tutto il giorno ed essere volatile a causa dello scambio continuo di azioni in borsa da un compratore all'altro (come di base tutte le azioni in borsa, sono titoli facilmente liquidabili, cio\u00e8 dotati di un'alta liquidabilit\u00e0).\nIn generale, gli ETF prevedono spese minori rispetto in quanto oltre ai soldi della partecipazione, non si paga nessun costo in entrata e in uscita, quindi le commissioni da pagare agli intermediari (\"broker\") sono ridotte; inoltre, comprare un ETF \u00e8 pi\u00f9 economico che comprare singoli prodotti finanziari. Diverso \u00e8 il caso degli \"hedge fund\" e dei fondi di fondi (FoF), . In pi\u00f9, siccome sono di molti tipi, gli ETF permettono una diversificazione del portafoglio di investimenti. La spesa base per partecipare a un ETF \u00e8 il pagamento di una commissione annua (\"annual fee\").\nAltre caratteristiche.\nGli ETF sono strumenti finanziari che scelgono di investire in un paniere diversificato \"replicando\" fedelmente la composizione di un indice di borsa: quando uno dei componenti del \"benchmark\" viene sostituito, anche la corrispondente attivit\u00e0 finanziaria all'interno del fondo viene sostituita; a \"gestione passiva\", la fedelt\u00e0 al \"benchmark\" viene seguita indipendentemente dalla maggior o minor convenienza. L'ETF sar\u00e0 uniformato alle componenti e ai pesi dell'indice di riferimento senza bisogno di intervento dell'investitore (che non dovr\u00e0 procedere a un ribilanciamento).\nGli ETF vengono scambiati in borsa in negoziazione continua, come le azioni e diversamente dai fondi comuni, che valorizzano solitamente a fine giornata, di conseguenza il loro valore varia continuamente nella stessa giornata di contrattazioni. Riportare continuamente la quota del fondo al livello di quella dell'indice (il quale sta contemporaneamente variando la propria quotazione) \u00e8 lavoro della societ\u00e0 di gestione stessa, che comprer\u00e0 o vender\u00e0 le proprie quote dell'ETF in ragione dello scostamento dall'indice, che non deve in genere superare il 2%.\nCon gli ETF \u00e8 possibile investire in molti settori dell'economia mondiale riguardanti: la liquidit\u00e0 (cio\u00e8 obbligazioni \"zero coupon\" a brevissima scadenza), indici obbligazionari (nazionali, aziendali, ...), i mercati azionari geografici (indici mondiali, riferiti ad una singola nazione, ovvero ad uno o pi\u00f9 continenti), le materie prime, i settori merceologici (ad esempio i consumi ciclici europei, o la finanza statunitense, l'agricoltura nordamericana, le societ\u00e0 medicali mondiali, ...).\nGli ETF sono strumenti molto liquidi, facilmente scambiabili: per importi fino a 1.000.000\u20ac la negoziazione avviene agevolmente sul mercato di Borsa; per importi superiori \u00e8 necessario operare OTC, cio\u00e8 fuori dal mercato pubblico e regolamentato (\"over the counter\"), direttamente con un \"market maker\".\nAlcuni intermediari offrono la possibilit\u00e0 di vendere gli ETF allo scoperto (\"short selling\", una delle cosiddette \"strategie di copertura\" per mitigare il rischio) per poter assumere una posizione ribassista, specialmente sui mercati azionari.\nNonostante lo stile di gestione passivo, si sono registrati periodi in cui gli ETF hanno conseguito mediamente risultati migliori dei fondi attivi.\nLe commissioni totali annue, chiamate \"costo complessivo del fondo\" (TER), da distinguere dal \"costo totale di possesso\" (TCO), vanno da un minimo dello 0,09% ad un massimo di 1,5% e sono pagate in proporzione al periodo di detenzione dell'ETF.\nETFplus (Borsa di Milano).\nIn Italia gli ETF sono stati quotati a partire dal 2002. Al 30 giugno 2010, nella Borsa Italiana/Borsa di Milano risultavano negoziati 440 ETF, tale numero fa di Borsa Italiana una delle principali borse europee per questo tipo di strumenti. ETFplus \u00e8 il mercato regolamentato telematico della Borsa di Milano interamente dedicato alla negoziazione in tempo reale degli strumenti che replicano l'andamento di indici e di singole materie prime:\nEsattamente come gli ETF, gli ETC e gli ETN sono negoziati in Borsa come un comune titolo azionario; gli investitori, tramite il proprio intermediario, possono quindi in qualunque momento della giornata borsistica (dalle 9.15 alle 17.45 in Italia) comprare e vendere questi strumenti al loro prezzo di mercato. Il lotto minimo negoziabile \u00e8 di una quota.\nLa famiglia degli ETP e le differenze tra ETF, ETC e ETN.\nCon il termine ETP (Exchange-Traded Products) si intende la macro-famiglia di prodotti ad indice quotati, di cui fanno parte gli ETF (\"Exchange-Traded Funds\"), gli ETN (\"Exchange-Traded Notes\") e gli ETC (\"Exchange-Traded Commodities\"); questi ultimi due, nel dettaglio si differenziano dagli ETF perch\u00e9:\nGli ETF generalmente investono in titoli fisici totalmente, o per buona parte (ne esistono anche basati sull'uso di contratti \"swap\").Gli ETN, e quindi anche gli ETC, a differenza degli ETF, sono delle note bancarie e non dei fondi. Questo significa che l'ETN/ETC \u00e8 simile ad un'obbligazione senza cedola a lunghissima scadenza, il cui rendimento \u00e8 correlato ad un indice.Pertanto gli ETN/ETC sono, a differenza degli ETF, soggetti al rischio controparte: nel caso di fallimento dell'emittente il sottoscrittore di un ETN/ETC rischia di perdere il proprio capitale investito. Per ovviare a questo problema molti emittenti provvedono a collateralizzare gli ETN/ETC, cio\u00e8 ad accantonare su un conto separato e indipendente una somma di denaro o un quantitativo di materie prime a garanzia del capitale investito negli ETN."}
{"id": "209474", "revid": "466539", "url": "https://it.wikipedia.org/wiki?curid=209474", "title": "Linea KLM", "text": "La linea KLM (o \"KLM-Line\" o ancora \"Green-Line\") \u00e8 considerata universalmente come la pi\u00f9 forte linea di attacco di hockey su ghiaccio di tutti i tempi. Ancora oggi molti campioni della NHL indicano fra i loro idoli i componenti di questa celebre linea offensiva: Vladimir Krutov, Igor Larionov e Sergei Makarov, della nazionale sovietica di hockey su ghiaccio. La loro leggenda nacque durante le Canada Cup degli anni '80, con gli epici scontri con la nazionale canadese.\nTutti e tre vinsero numerosi premi e titoli, tra cui anche due titoli olimpici (a Sarajevo 1984 e Calgary 1988). Insieme composero la linea pi\u00f9 forte, soprattutto quando sul ghiaccio a fianco a loro scendevano i due difensori Fetisov e Kasatonov. Kasatonov ha dichiarato: \"Avevamo soltanto una regola: se un avversario caricava in partita anche solo uno di noi, diventava un nemico di tutti\".\nStoria.\nNell'Unione Sovietica c'era la tradizione di individuare linee particolarmente forti, e di seguirle nel corso degli anni, facendole diventare proverbiali. Negli anni quaranta ci furono Babitsch, Bobrov e Suwalov; negli anni cinquanta Alexandrov, Loktev e Elisarov, negli anni sessanta Vikulov, Maltzev e Firsov, negli anni settanta Mikhailov, Kharlamov e Petrov. Ma tutti costoro furono quasi cancellati dai ricordi per opera della linea KLM, che domin\u00f2 la scena dell'hockey sovietico e internazionale nel corso degli anni ottanta.\nL'allenatore della nazionale Victor Tikhonov scopr\u00ec per primo il talentuoso Makarov, eccellente pattinatore e ala sinistra, e lo volle con s\u00e9 al CSKA Mosca. Makarov faceva parte della nazionale sovietica fin dal 1979. Krutov, un'ala destra potente e ben piazzata, fu scoperto da Kharlamov. Krutov si form\u00f2 al CSKA e divenne un punto fermo della allora squadra dell'armata rossa. Nato a Voskresensk, Larionov - il futuro centro della linea - fu scoperto da Nikolaj Epstein quando giocava in una squadra locale, il \"Khimik Voskresensk\".\nQuando questi tre giocatori fecero il loro ingresso sul palcoscenico dell'hockey mondiale, durante la Canada Cup del 1981, avevano appena 21 (Krutov e Larionov) e 23 (Makarov) anni, ma erano gi\u00e0 star affermate. In quel torneo misero a segno 22 punti (11 gol e altrettanti assist) in 7 partite. L'Unione Sovietica vinse la coppa, nella finale col Canada battuto 8-1, e la linea si impose come punto di riferimento per la loro nazionale.\nNella Canada Cup del 1984 la KLM raccolse 18 punti (10+8) in sei partite. Nonostante questo, furono sconfitti in semifinale, ancora una volta contro il Canada (2-3 all'overtime). Nel 1987 la KLM era ancora una volta al centro di tutto. I tre erano nel loro momento migliore e sfidarono a distanza la fenomenale linea del Canada Goulet-Gretzky-Lemieux. In 9 incontri la KLM mise a segno ben 32 punti (15+17).\nNel corso della carriera hockeystica, Krutov ha messo a segno 519 punti (300 reti e 219 assist) in 490 partite, Larionov 434 punti (204 reti e 230 assist) in 457 matches, mentre Makarov ha totalizzato 730 punti (332 reti e 398 assist) in 559 partite."}
{"id": "209477", "revid": "125866301", "url": "https://it.wikipedia.org/wiki?curid=209477", "title": "Shellac", "text": "Gli Shellac (anche \"Shellac of North America\") sono un gruppo noise rock/post hardcore statunitense formato a Chicago nel 1992 e composto da tre elementi, guidato dal cantante, chitarrista e produttore Steve Albini. Si autodefiniscono un \"trio rock minimalista\".\nBiografia.\nGli Shellac (il nome si traduce in \"gommalacca\") sono il terzo progetto musicale di Steve Albini, dopo i Big Black e i Rapeman. Nascono nel 1992 dalla collaborazione tra Albini e il batterista Todd Trainer, ai quali successivamente si aggregher\u00e0 il bassista Bob Weston, gi\u00e0 membro dei Volcano Suns, band alternative rock di Boston nata da una costola dei Mission Of Burma.\nConcepiti come un progetto di reale alternativa all'industria discografica, gli Shellac si muovono secondo dinamiche di totale autogestione (in qualche modo, da questo punto di vista ed a queste dimensioni, accostabili all'esempio dei Fugazi): questo all'atto pratico significa l'autogestione della sfera promozionale, la relativa refrattariet\u00e0 ai normali tempi di produzione discografica, la personale gestione dell'attivit\u00e0 dal vivo (la quale si contraddistingue comunque per la relativa infrequenza: conseguenza del fatto che il progetto Shellac viene subordinato agli impegni produttivi e lavorativi dei singoli membri, quasi come un hobby) e soprattutto la riscoperta dell'LP in vinile (la \"gommalacca\" evocata dal loro nome \u00e8 difatti anche un riferimento al materiale con cui da sempre i vinili sono costruiti) come principale mezzo di diffusione della musica del gruppo (ogni disco degli Shellac \u00e8 edito in vinile a 180 grammi di alta qualit\u00e0 come prima stampa e solo in seguito diffuso in formato CD).\nIl discorso strettamente musicale degli Shellac origina dalle precedenti esperienze di Steve Albini, ma se con i Big Black teorizzava in qualche modo un'estetica lo-fi sui generis unita alla reinterpretazione della musica industriale, e con i Rapeman si spostava nei territori del post-punk, con gli Shellac si orienta su un discorso molto pi\u00f9 legato al nascente concetto di post-rock e math rock, in cui la furia rumorista degli esordi viene rielaborata da un approccio quasi \"algebrico\" tanto alla composizione quanto all'esecuzione.\nIl sound degli Shellac \u00e8 accostabile a quello di band come Jesus Lizard (concittadini e collaboratori storici di Albini), Don Caballero e i primi Helmet (da cui viene per\u00f2 eliminata una buona parte della velocit\u00e0 e della dinamica, cos\u00ec come qualsiasi riferimento al rock classico) ed \u00e8 considerato uno dei pi\u00f9 rappresentativi del \"Chicago Sound\" promosso dalla storica etichetta Touch and Go Records."}
{"id": "209480", "revid": "1543377", "url": "https://it.wikipedia.org/wiki?curid=209480", "title": "Meetra Surik", "text": "L'Esule Jedi (in lingua originale inglese: \"Jedi Exile\"), il cui nome ufficiale \u00e8 Meetra Surik, \u00e8 un personaggio dell'universo espanso fantascientifico di Guerre stellari. \u00c8 la protagonista del videogioco \"\". Era una jedi con abilit\u00e0 pari a molti maestri comuni nell'accademia di Dantooine, prima delle Guerre mandaloriane. Il personaggio \u00e8 completamente gestibile dal giocatore che pu\u00f2 sceglierne aspetto e sesso. Il sesso scelto da LucasArts per la continuity \u00e8 quello femminile.\nStoria.\nDurante le Guerre mandaloriane.\nPrima di cominciare i suoi test per diventare un Maestro Jedi e prendere un proprio padawan o jedi, le Guerre mandaloriane cominciarono a rendersi visibili in tutta la Galassia. L'esule, provando notevole compassione per le vite perdute nell'Anello Esterno, venne in breve convinto ad unirsi al Cavaliere Jedi Revan e alle sue forze, lasciando il suo prospettato allievo, , senza un maestro.\nL'esule divent\u00f2 un Generale sotto il comando di Revan. Durante l'ultima battaglia delle Guerre, su Malachor V diede l'ordine di attivare il Generatore di Masse Oscure, una potente super-arma. Il generatore schiacci\u00f2 sia i soldati Repubblicani che quelli Mandaloriani che si trovavano nel raggio di azione. Le morti e la distruzione risultanti causarono una 'ferita' nella Forza che avrebbe ucciso l'esule se questi non si fosse separato completamente da essa. Come unico Jedi che si sottrasse al Lato Oscuro, fu anche l'unico a tornare davanti al Consiglio Jedi di propria volont\u00e0, per affrontare il giudizio dei Maestri - e per difendere la propria causa.\nPer aver seguito Revan in guerra, il Consiglio decise che l'esule avrebbe dovuto essere esiliato dall'Ordine. In realt\u00e0, i Maestri avevano percepito la 'ferita' nella Forza che lo circondava.\nAlcuni Maestri sentivano di stare punendo l'esule non per ci\u00f2 che aveva fatto, ma perch\u00e9 era il simbolo di ci\u00f2 che stava accadendo agli Jedi di quel periodo: moltissimi stavano gradualmente venendo uccisi o si convertivano al Lato Oscuro.\nIl Consiglio consider\u00f2 l'esule una opportunit\u00e0 per studiare \"come\" e \"perch\u00e9\" molti Jedi passavano al Lato Oscuro.\nL'esule si ritrov\u00f2 dunque solo a vagare per l'Orlo Esterno per un lungo periodo. Il Maestro Jedi Atris aveva in seguito orchestrato il ritorno dell'esule nello spazio conosciuto. Nel tentativo di attirare la minaccia Sith allo scoperto, lasci\u00f2 passare molte informazioni riguardo all'esule, che attrassero l'attenzione dei Sith.\nDopo la Guerra civile Jedi.\nIl ritorno dell'esule nello spazio della Repubblica avvenne nel 3.951 BBY, dopo ben 9 anni passati in esilio, nelle regioni esterne della Galassia. La \"Harbinger\", un incrociatore Repubblicano, ricevette improvvisamente ordine di lasciare la propria rotta per dirigersi verso l'Orlo Esterno. Venne inviata la descrizione dell'esule e venne richiesto che gli fosse dato lo status di passeggero diplomatico e che fosse portato su Telos.\nQuando alla \"Harbinger\" venne tesa una imboscata da una nave Sith, la \"Ebon Hawk\", una piccola nave da fregata che anni prima aveva giocato un ruolo importante nella Guerra Civile Jedi salv\u00f2 l'esule da un destino poco piacevole. Con l'aiuto del droide astromeccanico T3-M4, l'esule venne preso a bordo e la nave venne guidata verso Peragus II, una stazione mineraria spaziale.\nQuando l'esule si svegli\u00f2 sulla stazione dove trov\u00f2 una vecchia donna di nome Kreia, un Maestro Jedi misterioso esiliato anni prima dal Consiglio Jedi a causa dei suoi molti allievi falliti. L'esule scopr\u00ec che la fabbrica era completamente abbandonata, e popolata da soli droidi minatori malfunzionanti. Cercando una via di uscita dalla stazione l'esule trov\u00f2 Atton Rand, un uomo imprigionato dentro un campo di forza, a prima vista una tipica canaglia che vive di espedienti. Dopo che Darth Sion e un gruppo di Assassini Sith arrivarono sulla Harbinger, con l'intenzione di uccidere l'esule, credendo che fosse l'ultimo Jedi nella Galassia, i tre riuscirono a fuggire a stento con T3-M4 a bordo della \"Ebon Hawk\", viaggiando su Telos, l'unica destinazione registrata nelle carte di navigazione.\nArrivati alla \"Stazione Citadel\" in orbita attorno a Telos, la Ebon Hawk e T3-M4 vennero rubati e portati sulla superficie di Telos, mentre l'Esule e l'equipaggio vennero tenuti in stato d'arresto. Dopo aver provato la propria innocenza l'Esule si procur\u00f2 un altro mezzo per raggiungere la superficie.\nL'astronavetta venne abbattuta dal fuoco di una base della Czerka, fortunatamente Bao-Dur, un ingegnere Zabrak amico e compagno di guerra dell'Esule, trov\u00f2 i resti del mezzo ed estrasse i compagni. Vennero a sapere che la \"Ebon Hawk\" era stata portata presso i vecchi acquedotti planetari nella regione polare del pianeta. Rubando uno shuttle abbandonato, riuscirono a raggiungere il polo e trovarono l'entrata di una accademia, ove incontrarono una vecchia conoscenza dell'Esule: Atris, un membro del Consiglio che lo aveva condannato, forse quello che fu pi\u00f9 propenso dei cinque membri del Consiglio ad adottare una misura pi\u00f9 severa. L'Esule cap\u00ec che Atris stava cercando di recuperare la conoscenza perduta degli Jedi in tutta la Galassia. Al suo servizio aveva preso sei \"servitrici\", che avevano giurato di non imparare la via degli Jedi. Dopo una accesa discussione riguardo alle azioni degli Jedi durante le Guerre, l'Esule e il gruppo lasciarono l'accademia recuperando la \"Ebon Hawk\". In breve scopr\u00ec che Brianna, l'ultima delle servitrici, era salita a bordo in segreto abbandonando Atris. Nonostante le proteste e la sfiducia mostrata nei suoi confronti, la ragazza pot\u00e9 rimanere a bordo.\nDopo aver lasciato l'accademia, T3 rivel\u00f2 di essere riuscito a scaricare il database di Atris, includendo una registrazione del processo dell'Esule e di una lista riguardante gli ultimi cinque maestri rimasti e il luogo nel quale si erano nascosti: Atris su Telos, Vrook Lamar su Dantooine, Zez-Kai Ell su Nar Shaddaa, Kavar su Onderon, e Lonna Vash su Korriban. Il gruppo and\u00f2 sui pianeti per incontrare ogni Jedi nel tentativo di riunirli contro i Sith e per trovare le risposte alle domande che da quasi un decennio attendevano risposta.\nDopo averli trovati, l'Esule ritorn\u00f2 su Dantooine entrando nella enclave Jedi ricostruita. Vrook, Kavar e Zez-Kai Ell avevano formato un consiglio dove si sarebbe decisa la sentenza finale riguardante l'Esule (la Maestra Lonna Vash non era presente in quanto fu uccisa per mano di Darth Sion su Korriban).\nMentre i maestri stavano escludendo l'Esule dalla Forza, Kreia li colp\u00ec con una tecnica sconosciuta che li lasci\u00f2 morti e non pi\u00f9 connessi alla Forza. L'esule rimase privo di forze in seguito all'operazione fatta dai maestri.\nDopo che l'esule ritorn\u00f2 in forze su Telos si trov\u00f2 ad affrontare Atris nell'accademia segreta; il Maestro era stato convinto da Kreia ad abbracciare il Lato Oscuro e a raggiungerla in seguito su Malachor V. Dopo averla sconfitta, l'esule riusc\u00ec a persuadere Atris e a farle capire l'errore che aveva commesso. Atris disse all'esule che sarebbe andata in esilio per cercare di capire, e che Darth Traya (la vera identit\u00e0 di Kreia) lo avrebbe aspettato su Malachor V. L'esule si scontr\u00f2 con Darth Nihilus a bordo della \"Ravager\", per impedirgli di distruggere Telos. Con l'aiuto di Visas Marr, ex allieva di Nihilus, e di Canderous Ordo, l'esule fu in grado di sconfiggere il Signore dei Sith.\nIn seguito l'esule giunse su Malachor V, per raggiungere l'Accademia Trayus dove sconfisse l'esercito di assassini Sith servitori di Darth Sion. Persuadendo Darth Sion a rinunciare all'odio che lo teneva in vita, l'esule giunse nel nucleo dell'accademia e incontr\u00f2 Kreia, che aveva preso il ruolo di Signora dei Sith. Dopo un breve duello l'esule sconfisse il suo maestro. Prima di morire Kreia diede importanti informazioni all'esule riguardo al fato dei suoi compagni e riguardo al luogo in cui si trovava Revan. Il Droide Remoto di Bao-Dur riattiv\u00f2 il Generatore di Masse Oscure, che distrusse completamente il pianeta. L'equipaggio a bordo della malandata Ebon Hawk salv\u00f2 l'esule dal nucleo collassante, mettendosi in viaggio verso le regioni ignote.\nNelle Regioni Ignote.\nTre anni pi\u00f9 tardi, l'Esule giunge su Dromund Kaas (pianeta sul quale risiede l'Imperatore Sith) insieme a T3-M4. Qui trova Revan imprigionato perch\u00e9 precedentemente sconfitto su Nathema dal Sith Lord Scourge, il quale l'avrebbe poi affidato alla custodia di Darth Nyriss, un membro del Consiglio Oscuro con il quale condivide il desiderio di rovesciare l'attuale Imperatore Sith.\nMeetra riesce a trovare un accordo con Lord Scourge dopo che quest'ultimo aveva capito che, per paura, Nyriss non avrebbe mai agito concretamente contro l'Imperatore: promette che se Revan fosse stato liberato, Scourge avrebbe potuto contare sul loro aiuto per eliminare l'Imperatore. Il Jedi viene quindi liberato, ma nel grande scontro, Scourge ha una visione; vede l'Imperatore sconfitto da uno Jedi che non corrisponde n\u00e9 a Revan, n\u00e9 a Meetra. Terrorizzato dunque dal fatto che quel combattimento possa essere l'ultimo per lui, Scourge tradisce i due Jedi: per fingere di essere ancora dalla parte del suo Impero, colpisce Meetra alle spalle con la spada laser, uccidendola. Revan, sgomento per l'accaduto, si distrae e viene attaccato dall'Imperatore, che intanto ha distrutto quasi per gioco il piccolo droide astromeccanico T3-M4.\nA Scourge l'Imperatore dona l'immortalit\u00e0 per la fedelt\u00e0 dimostrata nei suoi confronti; Revan, rimasto privo di sensi in seguito all'ultimo attacco dell'Imperatore, viene rinchiuso in una sorta di cella criogenica adibita grazie ad un incantesimo Sith a trasferire la sua forza vitale all'Imperatore, molto lentamente ma inesorabilmente. Solo lo spirito dell'Esule consente a Revan di non morire, mantenendolo in uno stato simile al coma.\nSuccessivamente l'Imperatore, in vista del suo prossimo attacco alla Repubblica, scandaglia la mente del Jedi prigioniero alla ricerca di informazioni che potrebbero tornargli utili; il legame mentale che va a formare con Revan, inaspettatamente consente anche a quest'ultimo di penetrare nella mente dell'Imperatore e di condizionarlo, facendogli procrastinare il pianificato assalto per 3 secoli, affinch\u00e9 la Repubblica potesse riorganizzarsi almeno minimamente e far s\u00ec che Bastila Shan e suo figlio vivano la loro vita in modo sereno e senza guerre. Revan, pur restando prigioniero e in stasi, riesce comunque a non farsi consumare completamente dall'Imperatore, grazie soprattutto al fantasma di Meetra che lo sostiene e gli d\u00e0 forza.\n300 anni dopo.\nQuando l'Imperatore Sith scatena il suo esercito contro la Repubblica, lo spirito di Meetra entra in contatto con il Maestro Oteg per chiedergli di liberare un importante Jedi tenuto prigioniero in un complesso carcerario su Taral V. Oteg manda quindi una squadra di Jedi e commando della Repubblica sul pianeta, che una volta infiltratisi nella prigione e aver sconfitto la guarnigione Sith al suo interno, scoprono di essere stati inviati per liberare il leggendario Revan, che una volta risvegliatosi dalla stasi, si rivela essere molto dispiaciuto per non essere riuscito a rinviare ulteriormente l'assalto dell'Imperatore; ma ecco che Meetra gli fa coraggio e lo esorta ancora una volta a non mollare e a proseguire la sua lotta contro l'Imperatore. Dopodich\u00e9 la ragazza scompare per sempre, presumibilmente diventando un tutt'uno con la Forza; destino che ripercorre poco tempo dopo il suo vecchio amico, che in seguito ad una sconfitta subita assieme al suo ritrovato HK-47 contro una squadra d'assalto Sith, si dissolve in un lampo di energia."}
{"id": "209481", "revid": "104216", "url": "https://it.wikipedia.org/wiki?curid=209481", "title": "Processo di fusione dell'ossigeno", "text": "Il processo di fusione dell'ossigeno comprende una serie di reazioni di fusione nucleare che avviene in una stella massiccia quando questa ha esaurito gli elementi pi\u00f9 leggeri nel proprio nucleo. La fusione avviene a temperature attorno a / e densit\u00e0 di 1010\u00a0kg/m3.\nLe reazioni principali che possono aver luogo sono le seguenti, con la probabilit\u00e0 pi\u00f9 elevata per la produzione del Silicio.\nReazioni alternative a probabilit\u00e0 molto pi\u00f9 ridotta sono:\nCon il processo di fusione del neon, nel centro della stella si crea un nucleo inerte di O-Mg. Quando questo processo termina per l'esaurimento del neon, il nucleo si contrae e si riscalda fino al punto di innesco della fusione dell'ossigeno. Nel giro di circa sei-dodici mesi, la stella consuma il suo ossigeno, accumulando silicio nel nucleo. Poich\u00e9 la temperatura non \u00e8 sufficientemente alta perch\u00e9 si inneschi il processo di fusione del silicio, questo nucleo \u00e8 temporaneamente inerte. Quando tutto l'ossigeno si \u00e8 esaurito, il nucleo cessa di produrre energia e quindi si raffredda, innescando una contrazione che a sua volta porta a riscaldare il nucleo fino al punto di accensione del processo di fusione del silicio.\nIn questa fase, la stella \u00e8 composta da una serie di strati concentrici, in ognuno dei quali fonde un elemento specifico. Questi strati sono (dall'interno verso l'esterno): ossigeno, neon, carbonio, elio e idrogeno.\nIl processo di fusione dell'ossigeno \u00e8 l'ultima reazione nucleare nella stella che non procede attraverso il processo alfa."}
{"id": "209482", "revid": "1350389", "url": "https://it.wikipedia.org/wiki?curid=209482", "title": "Storia della letteratura italiana (De Sanctis)", "text": "La Storia della letteratura italiana \u00e8 la principale opera di Francesco De Sanctis (1817-1883), critico letterario e saggista italiano dell'Ottocento: essa costituisce la prima, sistematica, compatta e coerente sintesi di tutta la letteratura italiana.\nPremesse.\nLa cultura dell'Ottocento aveva gi\u00e0 prodotto diverse storie della letteratura italiana, come quella di Emiliani Giudici, quella di Cesare Cant\u00f9, quella di Luigi Settembrini, ma nessuna sembrava soddisfare i criteri di analisi sui quali si basava la critica come era concepita dall'autore.\nIn una lettera del 1863 si trova il primo esplicito accenno al progetto di comporre un profilo storico della letteratura italiana e in seguito il De Sanctis tent\u00f2 di ottenere i finanziamenti dal ministro della pubblica istruzione per potersi dedicare alla stesura dell'opera ma senza alcun risultato.\nL'occasione per comporla gli viene nel 1867 dalla proposta dell'editore napoletano Antonio Morano, di scrivere un manuale di Letteratura italiana per i Licei.De Sanctis accett\u00f2 la proposta e stipul\u00f2 un contratto dove si impegnava, per il compenso di 200 lire mensili, a scrivere il testo.\nAlla \"Storia della letteratura italiana\", il De Sanctis si dedic\u00f2 soprattutto nel periodo fiorentino con lavori preparatori. In origine il trattato avrebbe dovuto contenersi in un solo volume ma, dilatatasi la materia oltre il previsto, fu necessario pubblicarla in due volumi, il primo che usc\u00ec nel 1870 e il secondo nel 1871.\nAnalisi dell'opera.\nLa \"Storia della letteratura italiana\" \u00e8 articolata in venti capitoli dei quali gli ultimi due, la parte relativa al Settecento e all'Ottocento, risultano pi\u00f9 condensati nella materia ed esposti in modo pi\u00f9 sommario a causa della fretta che l'editore mise al De Sanctis affinch\u00e9 concludesse l'opera.\nStile dell'opera.\nL'opera, che non deve essere considerata un manuale di consultazione ma una sintesi ardente di tutta l'intera storia della societ\u00e0 italiana vista attraverso le opere letterarie, si svolge con un forte ritmo narrativo dove i personaggi sono gli autori e i loro testi.\nIl linguaggio utilizzato per descrivere il percorso storico dello spirito italiano sa coinvolgere il lettore, grazie ai modi colloquiali, in un rapporto completo con l'esperienza letteraria."}
{"id": "209483", "revid": "767487", "url": "https://it.wikipedia.org/wiki?curid=209483", "title": "Chris Squire", "text": "Biografia.\nChris Squire nacque nel sobborgo londinese di Kingsbury e da piccolo cant\u00f2 nel coro della chiesa. Nel 1964 fu sospeso da scuola perch\u00e9 \"portava i capelli lunghi\", e non vi fece mai ritorno. Fin da giovanissimo coltiv\u00f2 un grande amore per la musica, spaziando ecletticamente dalla musica corale e religiosa al \"Merseybeat\" dei primi anni sessanta. In quegli anni fond\u00f2 dapprima un gruppo di nome The Syn e poi i Mabel Greer's Toyshop, che si trasformarono nella prima incarnazione degli Yes, con Jon Anderson alla voce, Peter Banks alla chitarra, Tony Kaye alle tastiere e Bill Bruford alla batteria.\nGli Yes incisero il loro primo album (omonimo) nel 1969, e sono attivi tutt'oggi. Squire, in particolare, fu l'unico membro a partecipare ad ogni progetto del gruppo.\nLa musica degli Yes \u00e8 stata l'occupazione principale di Squire negli anni; i suoi lavori come solista o in altri progetti sono stati relativamente pochi. Il suo primo e unico vero album solista \u00e8 stato \"Fish Out of Water\" del 1975, che \u00e8 uno dei lavori solisti di membri degli Yes pi\u00f9 amati dai fan del gruppo. L'album fu inciso nel periodo di \"Relayer\" e questo disco vede la partecipazione di altri due membri della \"famiglia Yes\": Bill Bruford alla batteria e Patrick Moraz alle tastiere.\nNel 1981 Squire fece parte per breve tempo di una band chiamata XYZ, insieme ad Alan White e Jimmy Page (ex Led Zeppelin); il gruppo per\u00f2 incise solo alcune demo e si sciolse poco dopo.\nSquire ha anche collaborato al progetto \"Esquire\", con l'ex moglie Nikki, e con il gruppo World Trade di Billy Sherwood.\nPi\u00f9 tardi, Squire diede vita al progetto \"Conspiracy\" con Billy Sherwood; l'album di debutto di questa band, omonimo, pubblicato nel 2000, contiene diversi temi poi ripresi dagli album recenti degli Yes (in particolare \"Open Your Eyes\"). Il secondo lavoro dei Conspiracy \u00e8 stato \"The Unknown\", pubblicato nel 2003. Nel 2007 approfitta di un periodo di temporanea inattivit\u00e0 degli Yes per pubblicare un album solista di \"canzoni di Natale\", \"Swiss Choir\".\nNel 2012, insieme all'ex Genesis Steve Hackett, ha preso parte ad un progetto chiamato Squackett (dall'intersezione dei cognomi dei due artisti) dal quale \u00e8 nato l'album \"A Life Within a Day\".\nMuore il 27 giugno 2015 a 67 anni, un mese dopo la diagnosi di un'eritremia acuta.\nLa tecnica.\nChris Squire viene considerato un pioniere e un innovatore di grandissimo talento nell'uso del basso elettrico. Il basso che utilizzava di norma \u00e8 un Rickenbacker 4001, che suonava dal 1965; fu il terzo Rickenbacker 4001 importato in Inghilterra dagli Stati Uniti (il primo fu acquistato da Paul McCartney). Questo strumento, con il suo suono netto e distorto, \u00e8 un elemento chiave del suono di Squire, basato anche sulla tecnica del \"bi-amping\": i suoni bassi dello strumento vengono inviati a un amplificatore da basso e quelli alti a un amplificatore da chitarra solista, producendo una sorta di 'sandwich' tonale che acquisisce un effetto overdrive pur mantenendo la potenza dei bassi Rickenbacker. Squire \u00e8 stato anche uno dei primi bassisti a utilizzare effetti come il tremolo, il phaser e il wah-wah. Le linee di basso di Squire non sono quasi mai ovvie, e vengono spesso descritte come linee soliste sovrapposte ai corrispondenti virtuosismi della chitarra e della tastiera. Questa tecnica di basso estremamente particolare in qualche modo qualifica anche i primi lavori di Squire come precursori dell'approccio al basso di Jaco Pastorius.\nOltre che con il basso Squire, essendo anche dotato sul piano vocale, ha un ruolo chiave nei cori che caratterizzano la musica degli Yes; le sue armonizzazioni con il controtenore Jon Anderson sono uno dei \"marchi di fabbrica\" del suono del gruppo.\nCuriosit\u00e0.\nChris Squire era soprannominato \"Fish\" (\"pesce\"), e questo appellativo \u00e8 associato a molti suoi lavori (per esempio il titolo del suo album solista, e il celebre assolo di basso \"Schindleria Praematurus (The Fish)\" sull'album \"Fragile\" (1971). Squire era del segno dei Pesci e pare che credesse nell'astrologia; ma il soprannome sembra essergli stato assegnato da Bill Bruford verso l'inizio della sua carriera con gli Yes, quando Squire allag\u00f2 una stanza d'albergo a Oslo facendo la doccia."}
{"id": "209484", "revid": "1522738", "url": "https://it.wikipedia.org/wiki?curid=209484", "title": "Mario Party", "text": "Mario Party \u00e8 il primo episodio della serie di videogiochi \"Mario Party\", apparso sulla console Nintendo 64 nel 1998. Si tratta in sostanza di un gioco dell'oca in versione videogioco, arricchito e variegato in maniera sempre maggiore con l'andare del tempo e con l'uscita di nuovi capitoli.\nModalit\u00e0 di gioco.\nSi pu\u00f2 scegliere tra diversi tabelloni di gioco dell'oca, a tema con personaggi della saga di Mario. Il gioco \u00e8 strutturato in modo da permettere il lancio dei dadi a tutti i giocatori e alla fine di ogni turno tutti prenderanno parte a un minigioco in cui sar\u00e0 possibile ottenere come premio dei \"Gettoni\" che serviranno in seguito per comprare le \"Stelle\" (20 gettoni per una stella). L'obiettivo \u00e8 quello di avere 100 stelle per realizzare la \"Grande Stella del Potere\". Vi sono caselle diverse, le quali hanno un effetto particolare sul personaggio che ci finisce sopra. Alla fine del gioco, colui che avr\u00e0 in suo possesso il maggior numero di stelle vincer\u00e0. Sono presenti minigiochi a squadre in cui si potr\u00e0 giocare in schieramenti di 2 vs 2 o 3 vs 1. Nel gioco \u00e8 possibile trovare oltre alla \"Story Mode\", l'\"Adventure Mode\" (la barca che galleggia sul fiume) dove \u00e8 possibile fare individualmente tutti i minigiochi presenti nel gioco, la \"Bank\" dov'\u00e8 possibile vedere l'avanzamento dei soldi e delle stelle e infine \"Toad Shop\" dove \u00e8 possibile comprare oggetti o anche i block (sempre con i soldi vinti nella Story Mode), che potrebbero uscire casualmente durante i diversi turni della \"Story Mode\".\nPersonaggi.\nI personaggi giocabili sono 6:\nGli altri personaggi del gioco si possono incontrare sui tabelloni."}
{"id": "209486", "revid": "767487", "url": "https://it.wikipedia.org/wiki?curid=209486", "title": "Acustimantico", "text": "Acustimantico \u00e8 un gruppo musicale italiano. La loro musica unisce stili e generi diversi, dalla canzone d'autore alla musica etnica (in particolare balcanica e klezmer), dal pop al jazz all'avanguardia.\nStoria degli Acustimantico.\nIl gruppo nasce a Roma nel 1998, per iniziativa di Stefano Scatozza (autore delle musiche e chitarra), Danilo Selvaggi (paroliere), Marcello Duranti (sassofonista) e Raffaella Misiti (cantante). Dal 1999 al 2000, integrano il gruppo Pino Pecorelli (contrabbasso) e Riccardo Magini (percussioni e batteria). A loro si affiancheranno in seguito molti altri musicisti (percussioni, contrabbasso, violino, fisarmonica, pianoforte, tromba, archi), sia nel lavoro in studio che nelle esibizioni live. Massimo Natale (percussioni e batteria) integra il gruppo nel 2000.\nAttivit\u00e0 live.\nNel 1999 ottengono un primo riconoscimento critico al \"Festival Sonica\" di Catania per band emergenti, con \"Fiori di loto\".\nA partire dal 2000 il gruppo suona molto, in Italia e all'estero, affinando una performance live partecipata e coinvolgente, che li porter\u00e0 anche in Francia, a Berlino e persino in Giappone: qui suoneranno anche nell'aprile 2005 per l'esposizione universale di Aichi.\nDal 2006, Acustimantico si dedica alla realizzazione di \"Em, ovvero Emanuel Carnevali va in America\", \"piccola opera di musica-teatro\" dedicata alla vita e all'arte del poeta italiano Emanuel Carnevali, emigrato in America agli inizi del Novecento. L'opera debutta all'Auditorium di Roma con il tutto esaurito e vede varie repliche in giro per l'Italia, affidate alla musica del gruppo e alla narrazione, di volta in volta, di Andrea Satta, Alessio Caruso, Arianna Gaudio, Mauro Macario.\nNel 2007 partecipano alla Primavera Italiana a Tokyo e Niigata. Suonano inoltre alla \"Fete de la Musique\" a Berlino e alla Notte Bianca di Roma.\nAttivit\u00e0 in studio.\nNel 2000 pubblicano un primo minialbum autoprodotto chiamato \"Acustimantico\" ma noto come \"il disco nero\" per via della copertina nera in cartone, con al centro il disegno di una luna. I sei pezzi sono: \"Fiori di loto\", \"F\" (dedicata a Fabrizio De Andr\u00e9), \"Cose da fare\", \"Raganitza\" (strumentale), \"Canto del telaio del cielo\" e \"Questo \u00e8 quanto\".\nLa musica si muove tra klezmer, ipnotismo e melodismo; i testi, innovativi, sono ora visionari e complessi, ora pi\u00f9 immediati e taglienti.\nIl secondo disco, autoprodotto nel 2002, si chiama \"La bella stagione\". Ottiene il Premio della Critica e Premio per la Miglior Musica al Festival di Recanati, il Premio al Miglior Repertorio al Mantova Musica Festival, il Premio Fabrizio De Andr\u00e9. Contiene undici titoli stilisticamente eclettici, tra cui \"Lotta di classe d'amore\", \"Radio\" (dedicata ai fatti di Genova del luglio 2001), \"Gli amanti di un giorno\", \"Mikimaus\", \"La terra da giovane\" (che vede la partecipazione di Riccardo Magini alle percussioni), \"Fuoco\" e \"Lasciami finire, Dimitri\". \u00c8 noto come \"il disco blu\" (anche qui, per via della particolare copertina, blu in PVC, con il disegno stilizzato di un insetto).\n\"Santa Isabel\" (\"il disco bianco\") esce, di nuovo autoprodotto, nel 2004. Contiene undici titoli, tra cui \"Musica immaginaria\", \"La strada verso casa\", \"Conseguenze di un nome\", \"Met\u00e0 canzone\", \"Distanza\", \"Coda di topo\" ed \"Emanuel Carnevali va in America\", che ispirer\u00e0 il successivo lavoro di musica-teatro. Viene premiato quale miglior disco autoprodotto dell'anno al MEI (il festival delle etichette indipendenti italiane).\nNel 2005 \u00e8 la volta di \"Disco numero 4\", raccolta live registrata a La Palma e al Teatro Eliseo di Roma e pubblicato per Il manifesto. Contiene anche un inedito (\"Les Anarchistes\" con Andrea Satta dei T\u00eates de Bois), la cover di \"Alfonsina y el mar\" e una nuova versione de \"La canzone dell'equilibrio\", con la voce di Piero Brega.\nNel 2007 registrano il brano \"F\" per l'etichetta Nitroplus allo ZZZ Studio di Tokyo.\n\"Em, ovvero Emanuel Carnevali va in America\" (Edizioni I Palombari/IMAIE) esce nel 2008 e contiene l'omonimo spettacolo di musica e teatro.\nNel 2012 vede la luce il nuovo disco, \"Tempo di passaggio\"."}
{"id": "209488", "revid": "599013", "url": "https://it.wikipedia.org/wiki?curid=209488", "title": "Etf", "text": ""}
{"id": "209489", "revid": "33689", "url": "https://it.wikipedia.org/wiki?curid=209489", "title": "Football Manager (serie)", "text": "Football Manager (inizialmente chiamata \"Worldwide Soccer Manager\" in Nordamerica) \u00e8 una serie di videogiochi manageriali di calcio, sviluppati da Sports Interactive e pubblicati da SEGA a partire dal 2004.\nFino al 2003 Sports Interactive era la casa produttrice di \"Championship Manager\", sotto l'egida di Eidos Interactive, ma dopo aver interrotto i rapporti con quest'ultima ha dovuto cederle ufficialmente il marchio della serie, pur mantenendo il codice sorgente e il database dei vecchi capitoli.\nLa serie riprende il nome, ma senza che ci siano espliciti legami, della serie di \"Football Manager\" uscita nel 1982-1992.\nCaratteristiche.\nIn \"Football Manager\" il giocatore veste i panni di un allenatore di una squadra di calcio a sua scelta tra club e nazionali. Nell'ultimo capitolo della serie, datato 9 novembre 2021, sono disponibili oltre cento campionati in cinquanta paesi diversi; una delle caratteristiche pi\u00f9 apprezzate del gioco \u00e8 infatti l'accuratezza del suo database, il quale viene compilato grazie all'aiuto di centinaia di volontari in tutto il mondo.\nVersioni.\n\"Football Manager 2005\".\n\"Football Manager 2005\", il primo edito dalla SEGA, ha riscosso un notevole successo. \u00c8 stato pubblicato il 5 novembre 2004.\n\"Football Manager 2006\".\nImmesso sul mercato il 21 ottobre 2005, \"Football Manager 2006\" non si discosta in maniera particolare dal precedente. Gli sviluppatori hanno comunque migliorato i caricamenti fra le diverse schermate, mentre la sezione degli allenamenti \u00e8 stata resa pi\u00f9 comprensibile.\nIl database \u00e8 stato aggiornato fino al mese di settembre 2005; con apposite patch ufficiali scaricabili nel sito della Sports Interactive, si pu\u00f2 aggiornare il database fino alla fine della finestra di mercato di gennaio. \u00c8 possibile rilasciare dichiarazioni alla stampa secondo scelte comunque limitate, e si possono dare delle indicazioni ai giocatori durante l'intervallo.\n\"Football Manager 2007\".\nIl videogioco \u00e8 uscito il 20 ottobre 2006. In questo titolo i programmatori della Sports Interactive hanno introdotto molte novit\u00e0 riguardanti il gameplay e l'interfaccia grafica; inoltre, \u00e8 stato rivisto il sistema della ricerca dei giocatori da parte degli scout: ora, dopo avere ricercato giocatori in una certa nazione, acquisiscono sempre maggiore esperienza sulla nazione visitata. In pi\u00f9, ai giocatori osservati viene assegnata una valutazione a seconda della loro effettiva (e futura) abilit\u00e0.\n\"Football Manager 2008\".\nUscito il 18 ottobre 2007 in Italia e nel Regno Unito, l'edizione 2008 di \"Football Manager\" vede un motore grafico migliorato e pi\u00f9 realistico negli spostamenti dei giocatori; per stessa ammissione della SI Games, il gioco difetta nella possibilit\u00e0 di pressare i giocatori gestiti dalla CPU, penalizzando eccessivamente le squadre gestite dall'utente e, a meno di una settimana dall'uscita del videogioco, erano gi\u00e0 online le prime due patch per risolvere i bug.\nLa prima versione della patch per risolvere i problemi, chiamata Beta, usc\u00ec a fine novembre; la patch definitiva usc\u00ec invece a met\u00e0 dicembre: con questa la SEGA intese perfezionare il videogioco, nascondendo o togliendo i piccoli bug presenti nel videogioco uscito ad ottobre.\n\"Football Manager 2009\".\n\"Football Manager 2009\" \u00e8 la versione di FM che segna il passaggio da 2D a 3D. Il 2D rimane comunque un'opzione del gioco, consigliabile nel caso di un computer poco potente. Migliorato poi il rapporto con i media, il sistema dei trasferimenti ed implementate altre opzioni. \u00c8 stato pubblicato il 14 novembre 2008.\n\"Football Manager 2010\".\nIl videogioco \u00e8 uscito il 30 ottobre 2009 per PC e Apple Macintosh in contemporanea con Football Manager Handheld 2010 per Sony PSP come annunciato da Sports Interactive &amp; SEGA Europe Ltd. il 12 agosto 2009. \u00c8 sostanzialmente un upgrade di Football Manager 2009, in quanto non vengono introdotte novit\u00e0 veramente sostanziali, ma solo potenziati gli strumenti gi\u00e0 a disposizione nell'edizione precedente.\n\"Football Manager 2011\".\nIl videogioco \u00e8 uscito il 5 novembre 2010 ed ha riscontrato un notevole successo.\n\"Football Manager 2012\".\nIl videogioco \u00e8 uscito il 21 ottobre 2011.\n\"Football Manager 2013\".\nIl videogioco \u00e8 uscito il 2 novembre 2012.\n\"Football Manager 2014\".\nIl videogioco \u00e8 uscito il 30 ottobre 2013.\n\"Football Manager 2015\".\nIl videogioco \u00e8 uscito il 7 novembre 2014.\n\"Football Manager 2016\".\nIl videogioco \u00e8 uscito il 13 novembre 2015.\n\"Football Manager 2017\".\nIl videogioco \u00e8 uscito il 4 novembre 2016.\n\"Football Manager 2018\".\nIl videogioco \u00e8 uscito il 10 novembre 2017.\n\"Football Manager 2019\".\nIl videogioco \u00e8 uscito il 2 novembre 2018.\n\"Football Manager 2020\".\nIl videogioco \u00e8 uscito il 18 novembre 2019.\n\"Football Manager 2021\".\nIl videogioco \u00e8 uscito il 24 novembre 2020.\n\"Football Manager 2022\".\nIl videogioco \u00e8 uscito il 9 novembre 2021.\nAltre versioni.\nFootball Manager Handheld.\n\"Football Manager Handheld\" \u00e8 una versione di FM appositamente ridotta per la console PlayStation Portable. Sono presenti i maggiori campionati europei (Inghilterra, Francia, Germania, Paesi Bassi, Spagna, Italia); alcune limitazioni includono la mancanza della visuale 2D delle partite, le rose delle squadre composte da un massimo di 36 giocatori e l'assenza della modalit\u00e0 multiplayer.\n\u00c8 stata inoltre distribuita la versione di FMH per iOS, disponibile per Android, iPod touch, iPhone e iPad.\nL'ultima versione (Football Manager Handheld 2012) uscita il 21 dicembre 2011, oltre a contenere la modalit\u00e0 carriera, in cui l'allenatore gestir\u00e0 la propria squadra per un massimo di trent'anni, \u00e8 stata introdotta la modalit\u00e0 sfida, in cui il giocatore, al termine della stagione, dovr\u00e0 raggiungere gli obiettivi prefissati dalla societ\u00e0, partendo da una posizione di svantaggio, come ad esempio una gran parte della rosa ridotta causa infortuni. Al termine della prima stagione, questa modalit\u00e0 procede esattamente come la prima.\nFootball Manager Live.\n\"Football Manager Live\" \u00e8 una versione MMO del gioco, uscita nell'estate del 2008. \u00c8 stata sospesa nella primavera del 2011 a causa degli scarsi profitti che otteneva."}
{"id": "209491", "revid": "2146488", "url": "https://it.wikipedia.org/wiki?curid=209491", "title": "RollerCoaster Tycoon", "text": "RollerCoaster Tycoon \u00e8 un videogioco manageriale, primo dell'omonima serie, che simula numerosi aspetti della gestione di un parco divertimenti.\nIdeato e sviluppato da Chris Sawyer, in collaborazione con MicroProse, e pubblicato originariamente da Hasbro Interactive, il gioco venne messo in commercio il 31 marzo 1999 per Microsoft Windows e poi convertito per Xbox. \nIl gioco utilizza una visuale isometrica che pu\u00f2 essere ruotata a scatti di 90 gradi.\nIl gioco successore della serie \u00e8 stato \"RollerCoaster Tycoon 2\".\nModalit\u00e0 di gioco.\nLo scopo del gioco \u00e8 di completare una serie di scenari prestabiliti costruendo e mantenendo con successo un parco a tema, avendo a disposizione dozzine di montagne russe differenti ma anche altri tipi di attrazioni come, ad esempio, giostre, autoscontri, case dei fantasmi, go-kart e navi oscillanti.\nIl giocatore pu\u00f2 anche progettare i propri tracciati personalizzati di montagne russe, costruendo ogni singolo pezzo del percorso, scegliendo la direzione, l'altezza e aggiungendo altri elementi come giri della morte, cavatappi e sezioni denominate \"foto in corsa\" (che effettuano fotografie ai visitatori che si trovano sul gioco).\nLe preferenze dei vari visitatori del parco sono differenti da persona a persona: alcuni preferiscono le corse eccitanti ed hanno un alto livello di tolleranza della nausea, altri sopportano solo attrazioni pi\u00f9 tranquille; questo \u00e8 un altro fattore di cui il giocatore deve tenere conto nella costruzione delle varie attrazioni.\nLa conformazione del terreno del parco pu\u00f2 essere modificata, permettendo di migliorare l'attrattiva del parco, e nello stesso tempo consentendo alle attrazioni di essere costruite in modo pi\u00f9 semplice. Il giocatore deve anche soddisfare i bisogni dei visitatori posizionando in modo strategico i chioschi alimentari, i bagni e i punti informativi. Devono essere anche aggiunti i sentieri per collegare le vari attrazioni tra di loro e per impedire ai visitatori di perdersi.\nAggiungendo oggetti come cestini, panchine, lampioni e altri elementi tematici e di architettura \u00e8 possibile migliorare la qualit\u00e0 visiva del parco. La manutenzione del parco \u00e8 importante anche per mantenere soddisfatti i clienti, e il giocatore deve quindi assumere vari lavoratori: i \"tuttofare\" (per pulire i sentieri, svuotare i cestini e per curare le piante e l'erba del parco), meccanici (per ispezionare e aggiustare le attrazioni), guardie (per prevenire fenomeni di vandalismo) e intrattenitori (per mantenere i visitatori felici durante le attese per accedere alle attrazioni).\nIl giocatore deve anche controllare i costi dello staff, quelli operativi del parco e quelli delle concessioni territoriali per costruire fuori dal terreno posseduto, ma deve anche decidere i biglietti di accesso ai giochi e, nella prima versione del gioco, di ingresso al parco; quest'ultima caratteristica \u00e8 stata per\u00f2 modificata in modo restrittivo nelle espansioni del videogioco e nei successivi capitoli per invogliare lo sviluppo di buone attrazioni ottenendo i guadagni solo da esse, anzich\u00e9 ottenere grandi quantit\u00e0 di denaro imponendo un prezzo molto alto per l'accesso al parco.\nScenari.\n\"RollerCoaster Tycoon\" include ventidue scenari, di cui cinque giocabili dall'inizio. Alcuni offrono al giocatore dei terreni vuoti su cui costruire da zero, ma in molti il giocatore viene messo al comando di parchi gi\u00e0 operativi (anche se solitamente questi non sono molto sviluppati). Lo scopo varia a seconda dell'ambientazione scelta, anche se solitamente consiste nel raggiungere un valore di visitatori entro una certa data.\nOltre a una normale partita, \u00e8 possibile avviare dal menu principale un \"tutorial\" che introduce il gioco e ne spiega le funzioni di base. Il \"tutorial\", realizzato con il motore grafico del gioco, si ambienta nel primo scenario, \"Forest Frontiers\".\nDopo aver completato con successo uno scenario, ne verr\u00e0 sbloccato un altro. L'ultimo, \"Mega Park\", viene sbloccato solo quando tutti i ventuno scenari iniziali vengono completati (e prima di ci\u00f2 non viene nemmeno mostrato nell'elenco degli scenari disponibili): questo non ha nessun obiettivo, ma permette al giocatore di costruire sull'intera mappa, ed \u00e8 possibile edificare tutte le attrazioni del gioco. Due scenari aggiuntivi (ufficiali) sono inoltre scaricabili dal sito Internet di Atari.\nScenari aggiuntivi.\nEsistono altri due scenari scaricabili dal sito di Atari (in inglese).\nStoria.\nInizialmente il gioco avrebbe dovuto essere il proseguimento del grande successo \"Transport Tycoon\", un videogioco strategico incentrato sulla costruzione di una rete di trasporti, ma, essendo il suo ideatore Chris Sawyer diventato un appassionato di montagne russe, il prodotto venne modificato in \"RollerCoaster Tycoon\".\nIl gioco venne tuttavia chiamato \"White Knuckle\" (espressione in lingua inglese che indica, in questo contesto, un'attrazione estremamente paurosa) durante la maggior parte della fase di sviluppo. Per seguire la tradizione dei titoli \"Tycoon\" (per una questione di marketing visto il successo dei gestionali Railroad Tycoon e Transport Tycoon), il gioco \u00e8 stato poi rinominato di conseguenza.\nPubblico.\nIl gioco \u00e8 stato largamente lodato per la sua originalit\u00e0 e la sua riuscita simulazione di un parco a tema. Molti giocatori hanno criticato la mancanza di una \"sandbox\" nella quale imparare a giocare utilizzando una modalit\u00e0 semplificata come, ad esempio, una disponibilit\u00e0 di soldi illimitata; un altro comune problema del gioco riguarda invece la difficolt\u00e0 di costruire o modificare edifici in alcune situazioni a causa della visuale isometrica.\nIl porting per console Xbox ha sub\u00ecto alcune leggere modifiche, come la rimozione dei bottoni dal menu principale e l'aggiunta di una funzione di ingrandimento.\nEssendo stato venduto in moltissime copie, \u00e8 cos\u00ec diventato uno dei pi\u00f9 famosi videogiochi strategici. Chris Sawyer ha guadagnato 30 milioni di dollari dei 180 milioni totali che il gioco ha fatto incassare alla casa produttrice.\nIl successo commerciale ha portato alla produzione di un flipper in tema con il videogioco da parte della Stern, e (solo negli USA) di un gioco da tavolo.\nErrori di programmazione.\nIl gioco soffre di alcuni bug. Uno di questi causa, su alcuni vecchi sistemi operativi come Windows 98, la perdita di tutti i progressi di gioco dopo il cambiamento dell'ora legale. Un altro bug, causato da driver non compatibili, manda invece in crash il gioco quando si preme il tasto destro del mouse. \nCaratteristiche tecniche.\nIl videogioco \u00e8 stato scritto quasi interamente nel linguaggio di programmazione Assembly, inusuale per un gioco di questa complessit\u00e0. Solo una piccola parte di linguaggio di programmazione C \u00e8 stata utilizzata per interfacciare il gioco con Windows e con le DirectX.\nEspansioni del gioco e seguiti.\nSono state realizzate due Expansion Pack per la versione originale di \"RollerCoaster Tycoon\". La prima \u00e8 stata chiamata \"Corkscrew Follies\" (conosciuta anche come \"Added Attractions\" in Regno Unito e in Australia), che ha aggiunto nuovi scenari, percorsi e attrezzature. La seconda espansione, \"Loopy Landscapes\", ha aggiunto una quantit\u00e0 maggiore delle gi\u00e0 citate caratteristiche.\nL'originale insieme alle due espansioni uscirono successivamente nella raccolta \"RollerCoaster Tycoon: Gold Edition\". La versione Xbox \u00e8 intitolata \"RollerCoaster Tycoon\", ma include anche le due espansioni.\nDopo il successo del primo \"RollerCoaster Tycoon\" sono usciti due seguiti: \"RollerCoaster Tycoon 2\", \"RollerCoaster Tycoon 3\" e versione online."}
{"id": "209494", "revid": "7", "url": "https://it.wikipedia.org/wiki?curid=209494", "title": "Fabio Pittore", "text": ""}
{"id": "209495", "revid": "648716", "url": "https://it.wikipedia.org/wiki?curid=209495", "title": "Processo di fusione del silicio", "text": "Il processo di fusione del silicio \u00e8 una reazione di fusione nucleare che avviene nelle stelle massicce. Richiede temperature di e densit\u00e0 di .\nLe reazioni che avvengono sono le seguenti:\nIl processo di fusione del silicio \u00e8 estremamente rapido; una stella mediamente brucia il silicio accumulato nelle fasi precedenti in un solo giorno. Questo \u00e8 anche l'ultimo passo nella vita di una stella, in quanto il prodotto finale, il ferro-56, \u00e8 uno degli isotopi pi\u00f9 stabili dell'Universo. La fusione non pu\u00f2 procedere ulteriormente, se non tramite processi endotermici (quali la \"cattura di neutroni\", vedi processo r, processo s), che richiedono per avvenire pi\u00f9 energia di quanta ne producano.\nIl nucleo della stella non pu\u00f2 produrre pi\u00f9 energia e quindi si raffredda. Allora la contrazione gravitazionale non \u00e8 pi\u00f9 compensata dalla produzione di energia e il collasso della stella \u00e8 inevitabile. Questo termina con l'esplosione di una supernova e la formazione di una stella di neutroni (o anche di un buco nero, se la stella \u00e8 sufficientemente massiccia). La supernova rilascia un'enorme quantit\u00e0 di energia che rende possibile la formazione di nuclei pi\u00f9 pesanti del ferro tramite il processo di cattura rapida di neutroni (il processo-r)."}
{"id": "209496", "revid": "729019", "url": "https://it.wikipedia.org/wiki?curid=209496", "title": "Willi Stoph", "text": "Membro del Partito Socialista Unificato di Germania (SED), \u00e8 stato il secondo Presidente del Consiglio di Stato della Repubblica Democratica Tedesca dal 3 ottobre 1973 al 29 ottobre 1976, e Presidente del Consiglio dei ministri della Repubblica Democratica Tedesca per due volte, dal 24 settembre 1964 al 3 ottobre 1973 e dal 29 ottobre 1976 al 13 novembre 1989.\nBiografia.\nNato a Berlino nel 1914, Stoph rimase subito orfano, in quanto suo padre mor\u00ec l'anno seguente nella Prima guerra mondiale. Nel 1928, il giovane Stoph ader\u00ec alla Lega della Giovent\u00f9 Comunista della Germania (\"Kommunistischer Jugendverband Deutschlands\"; KJVD) e, nel 1931, si iscrisse al Partito Comunista di Germania. Ha servito la Wehrmacht dal 1935 al 1937, e di nuovo durante la Seconda guerra mondiale 1940-1945. \u00c8 stato insignito della Croce di Ferro di 2\u00aa classe e raggiunse il grado di Unteroffizier.\nDal 1939 al 1940 lavor\u00f2 come ingegnere edile per degli architetti a Berlino. Nel 1940 Stoph part\u00ec per il servizio militare nella Seconda guerra mondiale. Nel 1942 venne ferito nella campagna di Russia e ricevette la Croce di Ferro. Nel 1943 ha operato illegalmente ed ebbe collegamenti politici per i gruppi di resistenza intorno ad Anton Saefkow. Nell'aprile 1945 venne fatto prigioniero di guerra in Unione Sovietica ed ottenne il grado di caporale.\nCarriera politica nella RDT.\nWilli Stoph \u00e8 stato Responsabile del Consiglio del KPD, dei Materiali Edilizi e dell'Economia. Nel 1948 divenne Capo del Dipartimento di politica economica presso la direzione della SED. \nDal 1950 al 1952 \u00e8 stato Presidente del Comitato economico della Volkskammer, Capo dell'ufficio per gli affari economici al Consiglio dei ministri della Repubblica Democratica Tedesca e per l'istituzione della Ministero per la Sicurezza di Stato (MfS) e l'espansione della Kasernierte Volkspolizei (CIP). Nel 1950 Willi Stoph divent\u00f2 membro del Comitato Centrale della SED (ZK) e deputato della Volkskammer. Rimase membro della SED fino alla fine del regime della RDT nell'anno 1989.\nA seguito della costituzione della Repubblica Democratica Tedesca, Stoph divenne un membro del comitato centrale del Partito Socialista Unificato di Germania (SED) e membro della Volkskammer nel 1950. Ha ricoperto la carica di Ministro degli interni dal 1952 al 1955, dopo la soppressione della rivolta popolare del 17 giugno 1953 Stoph fu membro dell'Ufficio Politico del Comitato Centrale della SED. Dal 1954 al 1962 \u00e8 stato Vice presidente del Consiglio dei ministri e Ministro della difesa dal 1956 al 1960. In quanto tale \u00e8 stato insignito del rango di Armeegeneral e fu poi responsabile della Kasernierte Volkspolizei, della Stasi, dell'\"Ufficio di Tecnologia\", dell'\"Ufficio per la ricerca nucleare e la tecnologia nucleare\" e del \"Consiglio scientifico per l'applicazione pacifica dell'energia nucleare\".\nDal 1964 al 1973 \u00e8 stato Presidente del Consiglio dei ministri della Repubblica Democratica Tedesca (Ministerrat), subentrando a Otto Grotewohl morto il 21 settembre 1964. A Stoph fu incaricato di portare nel 1967 una lettera al Cancelliere Kurt Georg Kiesinger. Nel 1970 si \u00e8 incontrato con il cancelliere Willy Brandt ad Erfurt.\nDopo la morte di Walter Ulbricht nel 1973 Stoph divenne Presidente del Consiglio di Stato e, quindi, coordinatore del collegio dei capi di Stato della RDT. Dopo le elezioni della Volkskammer nel 1976, lo stato e la struttura leadership del partito venne rimpastata, e Stoph divenne ancora una volta Presidente del Consiglio dei ministri.\nCome Primo Ministro, Stoph inizi\u00f2 una serie di negoziati con il cancelliere tedesco occidentale Willy Brandt nel 1970. Questo segn\u00f2 la prima riunione tra i leader della Germania Est e della Germania Ovest. I socialisti in Germania consideravano Stoph una persona di \"distaccata austerit\u00e0, di disciplina militare e di lealt\u00e0 decisione al limite\". Inoltre, fu soprannominato il \"Prussiano Rosso\".\nDie Wende nella RDT.\nDopo la cacciata di Erich Honecker nell'ottobre 1989 Stoph e tutti i 44 membri del suo gabinetto si dimisero il 7 novembre, in risposta alle pressioni dell'opinione pubblica. L'8 novembre il Comitato Centrale della SED nomin\u00f2 Hans Modrow in sostituzione di Stoph e il 17 novembre Willi Stoph venne rimosso come membro del Consiglio di Stato e venne espulso dalla Volkskammer. Il 3 dicembre, \u00e8 stato escluso dal Comitato Centrale della SED. Come tutti i membri del Politiburo della SED ha dovuto lasciare la sua residenza privata di Wandlitz. L'8 dicembre fu aperta dalla Procura Generale della Germania, un'indagine con l'accusa di abuso d'ufficio e corruzione introdotta a scapito dell'economia nazionale e dell'arricchimento personale, venendo arrestato. A novembre fu scoperto un casin\u00f2 di caccia, nel bel mezzo di una riserva naturale sul M\u00fcritz. Nel febbraio 1990 per\u00f2, \u00e8 stato rilasciato per motivi di salute dal carcere e ha cercato asilo politico per entrare in Unione Sovietica. La leadership di PCUS, tuttavia, non rispose alla sua richiesta.\nProcedimenti giudiziari dopo Die Wende.\nNel maggio 1991 Willi Stoph fu collegato con le morti al Muro di Berlino e fu arrestato. Per motivi di salute, venne eseguita una cauzione nell'agosto 1992 e dal 14 agosto 1992 venne respinta la custodia cautelare. Nel mese di novembre il Tribunale regionale di Berlino apr\u00ec il primo processo contro Stoph e altri cinque ex dirigenti della Germania Est. Nel giugno 1993 il caso contro Stoph fu definitivamente interrotto a causa di inidoneit\u00e0. Nel 1994 un tribunale di Berlino decise di non restituirgli i suoi risparmi, che ammontavano a 200.000 marchi, sequestrati a causa del reato contestatogli.\nStoph \u00e8 morto a Berlino il 13 aprile 1999, \u00e8 sepolto a Wildau nel cimitero della foresta."}
{"id": "209498", "revid": "34971", "url": "https://it.wikipedia.org/wiki?curid=209498", "title": "Benchmark", "text": "Il Benchmark \u00e8 generalmente un punto di riferimento per una misurazione. In particolare, il termine, \u00e8 usato come:"}
{"id": "209499", "revid": "1543377", "url": "https://it.wikipedia.org/wiki?curid=209499", "title": "Egon Krenz", "text": "\u00c8 stato il quarto Presidente del Consiglio di Stato della Repubblica Democratica Tedesca dal 24 ottobre al 6 dicembre 1989. \u00c8 stato membro del Partito Socialista Unificato di Germania (\"Sozialistische Einheitspartei Deutschlands\" - SED), nonch\u00e9 ultimo segretario generale dello stesso dal 18 ottobre al 3 dicembre 1989.\nDurante la sua carriera, Krenz occup\u00f2 una serie di posizioni di rilievo nel SED. Vice di Erich Honecker dal 1984 in poi, gli succedette nel 1989 tra le proteste contro il regime. Krenz non riusc\u00ec nel tentativo di mantenere il regime al potere e fu costretto a dimettersi qualche settimana dopo la caduta del Muro di Berlino. Dopo la Riunificazione tedesca del 1990 fu condannato a sei anni e mezzo di carcere per omicidio colposo, per il suo ruolo nei crimini del governo. Dopo il suo rilascio dalla prigione alla fine del 2003, si \u00e8 ritirato nella cittadina di Dierhagen in Meclemburgo-Pomerania Anteriore.\nInfanzia, istruzione e servizio militare.\nKrenz \u00e8 figlio di un sarto di Kolberg. Nel 1944 i suoi genitori fuggirono con lui a Ribnitz-Damgarten. L\u00ec Krenz termin\u00f2 la scuola nel 1953. Nello stesso anno divenne membro della Libera Giovent\u00f9 Tedesca (FDJ). Krenz svolse un apprendistato come fabbro nella VEB Dieselmotorenwerk Rostock, dal 1953 al 1957 studi\u00f2 presso l'Istituto per la formazione degli insegnanti \"Diesterweg\" a Putbus nel R\u00fcgen e si laure\u00f2 come insegnante di livello primario. Presso l'istituto di formazione degli insegnanti fu segretario dell'organizzazione di base della FDJ e dal 1956 anche membro della FDJ di Kreisleitung R\u00fcgen. Nel 1955 entr\u00f2 a far parte del SED. Dal 1957 al 1959 Krenz serv\u00ec la Nationale Volksarmee (NVA) a Prora come sottufficiale mantenendo le funzioni nella FDJ a livello divisionale. Nel 1958 fu un delegato dell'organizzazione del partito della NVA per il V Congresso del SED.\nCarriera politica.\nSviluppo nell'Organizzazione giovanile e di Partito.\nDal 1960 fu Primo segretario della sede del distretto di Rostock per la FDJ. Nel 1961 divenne Segretario del Consiglio Centrale della FDJ e fu responsabile per il lavoro della Lega della Giovent\u00f9 nelle universit\u00e0, nei college e negli istituti tecnici. Dal 1964 al 1967 Krenz studi\u00f2 presso la Scuola di partito del PCUS a Mosca, poi si laure\u00f2 in scienze sociali. Successivamente dal 1967 al 1974 fu Segretario del Consiglio Centrale della FDJ, responsabile per l'agitazione e la propaganda, cos\u00ec come per il lavoro della FDJ presso le scuole. Allo stesso tempo, lavor\u00f2 dall'8 febbraio 1971 al 9 gennaio 1974 come Presidente dell'Organizzazione dei Pionieri Ernst Th\u00e4lmann. Dal 1974 al 1983 ricopr\u00ec la carica di Primo segretario del Consiglio Centrale della FDJ.\nDal 1971 al 1990 Krenz fu deputato nella Volkskammer della Repubblica Democratica Tedesca, dal 1971 al 1981 fu anche membro del Presidium. Nel 1973 Egon Krenz divenne membro del Comitato centrale (ZK) del SED e nel 1983 membro del Politiburo e Segretario del Comitato Centrale del SED sulle questioni di sicurezza, della giovent\u00f9, dello sport, dello stato e delle questioni legali. Dal 1981 al 1984 Krenz fu anche membro del Consiglio di Stato.\nAi vertici del Partito.\nAutodefinitosi \u00abun riformatore favorevole alla perestrojka\u00bb, il 18 ottobre 1989, dopo le proteste popolari contro il governo della RDT, succedette a Erich Honecker, costretto a dimettersi. Il 23 ottobre 1989 venne eletto dalla Volkskammer alla carica di Presidente del Consiglio di Stato della Repubblica Democratica Tedesca (\"Vorsitzender des Staatsrates der DDR\"), succedendo sempre a Erich Honecker, dimessosi per motivi di salute.\nEgon Krenz, alle ore 17.30 del 9 novembre 1989, fu il protagonista dell'apertura del muro di Berlino, dopo diverse concessioni date nei giorni precedenti. Nella situazione di grande incertezza che fece seguito all'apertura della frontiera con la Germania Federale, Krenz rassegn\u00f2 le dimissioni il 7 dicembre 1989 e nel 1990 fu espulso dal nuovo Partito del Socialismo Democratico (PDS) guidato da Gregor Gysi.\nCapo della Repubblica Democratica Tedesca.\nDopo le proteste popolari contro il regime della RDT, il Politburo del SED aveva votato per rimuovere Honecker il 18 ottobre 1989 e Krenz venne eletto come nuovo segretario generale del Comitato centrale SED. Krenz era stato avvicinato parecchi mesi prima per abbandonare Honecker, ma era riluttante a muovere contro un uomo che chiamava \"mio padre e insegnante politico\". Inizialmente era disposto ad aspettare la morte di Honecker che era gravemente ammalato, ma per ottobre era convinto che la situazione era troppo grave per aspettare quello che aveva chiamato \"una soluzione biologica\".\nNonostante molte proteste, la Volkskammer elesse Krenz a entrambi i principali posti di stato di Honecker - Presidente del Consiglio di Stato (un posto equivalente a quello del presidente) e presidente del Consiglio Nazionale della Difesa. Per la seconda volta nella storia del quarantennale della Volkskammer, il voto non era unanime (la prima era la legge sull'aborto); 26 deputati hanno votato contro e 26 si astennero.\nNel suo primo indirizzo come leader, Krenz promise riforme democratiche, ma pochi tedeschi dell'Est credevano in lui. Per esempio, ricordavano ancora che dopo il massacro di Piazza Tiananmen, era andato in Cina a ringraziare Deng Xiaoping per conto del regime. Uno scherzo popolare sugger\u00ec che l'unica differenza tra loro era che Krenz aveva ancora una vescica. Infatti, quasi appena prese il potere, migliaia di tedeschi orientali si recarono in piazza per chiedere le sue dimissioni.\nAnche nello stesso giorno, che ha preso l'incarico, Krenz ha ricevuto un rapporto segreto dal capo di pianificazione Gerhard Sch\u00fcrer che ha mostrato le profondit\u00e0 della crisi economica della Germania orientale. Ha dimostrato che la Germania orientale non ha avuto abbastanza soldi per effettuare pagamenti sui massicci prestiti esteri che hanno sostenuto l'economia e ora \u00e8 di debito di 123 miliardi di DM. Anche se Krenz era stato il numero due dell'amministrazione, Honecker aveva mantenuto un vero segreto dal vero stato dell'economia. Krenz \u00e8 stato costretto a inviare Alexander Schalck-Golodkowski a chiedere alla Germania Ovest un prestito a breve termine per pagamenti di interessi. Tuttavia, la Germania Ovest non era disposta a prendere in considerazione i negoziati fino a quando il SED non avesse abbandonato il potere e consentire delle elezioni libere, qualcosa che Krenz non era disposto a concedere.\nNon era l'unica prova che Krenz non intendesse realmente aprire il regime. Mentre pubblicamente discuteva di tali riforme come allentamento delle restrizioni di viaggio, egli aveva anche ordinato personalmente il rigetto della richiesta del gruppo dissidente New Forum di diventare un'organizzazione riconosciuta. Davanti alla grande manifestazione di Alexanderplatz il 4 novembre, ordin\u00f2 allo Stasi di impedire qualsiasi tentativo non autorizzato di attraversare il confine con \"violenza fisica\".\nIl 7 novembre Krenz approv\u00f2 le dimissioni del primo ministro Willi Stoph e del suo intero governo con due terzi del Politburo. Tuttavia, il Comitato Centrale rielesse all'unanimit\u00e0 Krenz alla carica di segretario generale. In un discorso, Krenz tent\u00f2 un il tutto per tutto, anche criticando il suo mentore politico Honecker. Eppure, da quel momento gli eventi erano rapidamente sfuggiti fuori dal suo controllo.\nNonostante le promesse di riforma, l'opposizione pubblica al regime continu\u00f2 a crescere. Nel tentativo di frenare la marea, Krenz autorizz\u00f2 la riapertura del confine con la Cecoslovacchia, che era stata sigillato per impedire ai tedeschi orientali di fuggire nella Germania occidentale. Il Politburo di nuova costituzione accett\u00f2 di adottare nuove regolamentazioni per viaggi all'Occidente mediante una risoluzione del Consiglio dei ministri.\nApertura del Muro di Berlino.\nIl 6 novembre il Ministero dell'Interno pubblic\u00f2 un progetto di nuove regole di viaggio. Mentre era marcato come un cambiamento importante, in verit\u00e0 il progetto rese solo modifiche cosmetiche alle regole dell'era Honecker. Mentre gli uffici di stato dovevano approvare le domande \"in fretta\", effettivamente impiegarono fino a 30 giorni per elaborare domande per viaggi ordinari all'estero e fino a sei mesi per l'emigrazione. Non solo le domande potevano essere negate per le ragioni usuali (sicurezza nazionale, ordine pubblico, salute pubblica, moralit\u00e0 pubblica, ecc.) Ma non garant\u00ec che le persone che viaggiano all'estero avrebbero avuto accesso alla valuta estera. Il progetto anim\u00f2 i cittadini comuni e venne denunciato come \"spazzatura completa\" dal sindaco di Berlino Ovest Walter Momper.\nIn un caso particolarmente difettoso, il progetto venne pubblicato pochi giorni dopo che il governo permise di recarsi in Cecoslovacchia per riprenderlo. Ci\u00f2 port\u00f2 ad un diluvio di rifugiati che si affollarono sui gradini dell'ambasciata della Germania Ovest a Praga. I cecoslovacchi ingannati diedero un ultimatum ai loro omologhi tedeschi orientali - a meno che la questione non fosse stata affrontata immediatamente, Praga avrebbe dovuto prendere seriamente in considerazione la chiusura del confine tra Cecoslovacchia e la Germania orientale. In occasione di una riunione del Politburo del 7 novembre, fu deciso di attuare immediatamente la parte del progetto di regolamenti di viaggio che affrontarono l'emigrazione permanente. Inizialmente, il Politburo intese creare un incrocio di frontiera speciale vicino a Schirnding specificamente per questa emigrazione. I burocrati Interni e Stasi incaricati di elaborare il nuovo testo, tuttavia, conclusero che ci\u00f2 non era possibile e crearono un nuovo testo relativo all'emigrazione e al viaggio temporaneo. Esso prevedeva che i cittadini della Germania orientale potessero chiedere il permesso di viaggiare all'estero senza dover soddisfare i requisiti precedenti per tali viaggi e avrebbero consentito anche l'emigrazione permanente tra tutti i passaggi di frontiera, compresi quelli tra Berlino Est e Berlino Ovest.\nIl nuovo testo venne completato il 9 novembre. Tuttavia, nessuno inform\u00f2 il portavoce de facto del Politburo, il capo del partito di Berlino orientale G\u00fcnter Schabowski, che i regolamenti entrarono in vigore il pomeriggio successivo. Quindi, alla conferenza stampa giornalistica, quando il giornalista italiano Riccardo Ehrman chiese quando i regolamenti sarebbero entrati in vigore, Schabowski suppose che erano gi\u00e0 in vigore e rispose: \"Per quanto so, immediatamente, senza ritardo\". I brani della conferenza stampa vennero trasmessi dalla televisione della Germania Ovest, visibile in gran parte della Germania orientale. Ci\u00f2 spinse un esodo di massa al muro di Berlino da migliaia di berlinesi orientali, credendo che questa dichiarazione significasse l'apertura delle frontiere di confine al muro. Krenz e il resto della dirigenza non erano disposti a ordinare l'uso di una forza mortale. Infine, le guardie di frontiera impreparate e sottodimensionate, a proprio titolo, lasciarono passare la folla a Berlino Ovest.\nLa caduta del Muro di Berlino distrusse politicamente Krenz e il SED. Il 18 novembre Krenz giur\u00f2 in un nuovo governo di coalizione. Invece di un giuramento, consisteva in una stretta di mano semplice. Tuttavia, era ovvio che il SED viveva un tempo preso in prestito. Il CDU e il LDPD, fino ad allora docili al SED, buttarono fuori le loro leadership pro-comuniste e annunciarono che stavano lasciando il blocco democratico. Il nuovo Presidio della CDU, sotto la guida di Lothar de Maizi\u00e8re, chiese le dimissioni di Krenz come presidente del Consiglio di Stato e presidente del Consiglio Nazionale della Difesa.\nIl 1\u00ba dicembre, la Volkskammer modific\u00f2 in maniera significativa la costituzione tedesca orientale per eliminarvi le connotazioni totalitarie. Soprattutto, l'articolo 1, che dichiarava la Germania orientale come uno stato socialista sotto la guida del SED, fu soppresso. Due giorni dopo, l'intero Politburo e il Comitato Centrale, compreso Krenz, si dimisero e un comitato di lavoro assunse la direzione del partito. Il 6 dicembre 1989, Krenz si dimise dai suoi posti di comando rimanenti. Venne sostituito come capo dello Stato dal leader di LDPD Manfred Gerlach. In un tentativo disperato di migliorare la propria immagine prima della prima elezione elettorale della Germania orientale, l'organizzazione successiva al SED fu il Partito del Socialismo Democratico, che spogli\u00f2 Krenz della sua appartenenza al partito nel 1990.\nDifesa del passato.\nKrenz ha sempre difeso l'operato della Repubblica Democratica Tedesca, affermando che le vicende di questo Stato possono essere analizzate obiettivamente solo se contestualizzate nel clima della guerra fredda. Nel 2009, nel ventennale della caduta del muro di Berlino, in qualit\u00e0 di ultimo capo di Stato comunista della Repubblica Democratica Tedesca, ha dichiarato:\n\u00abAdesso, 20 anni dopo, i cittadini della Germania orientale possono osservare le differenze. Nella RDT avevamo conquiste che oggi possiamo solo desiderare. Lavoro per tutti, un sistema scolastico gratuito dall'asilo all'universit\u00e0, e opportunit\u00e0 per niente legate al ceto sociale della famiglia\u00bb.\nL'erede politico del Partito Socialista Unificato di Germania, il Partito del Socialismo Democratico (PDS), dovette scontare un clima di ostilit\u00e0 istituzionale per oltre un decennio: il partito rimase \u00absotto sorveglianza\u00bb da parte dei servizi di sicurezza tedeschi, come deciso dalla conferenza dei ministri dell'Interno dei L\u00e4nder tedeschi. L'allora ministro federale Otto Schily, tra i \u00abcervelli\u00bb dell'SPD di Gerhard Schr\u00f6der, afferm\u00f2 che \u00abpermangono i dubbi sugli obiettivi del PDS e dunque sulla compatibilit\u00e0 del partito con l'ordinamento costituzionale democratico tedesco.\u00bb\nSentenza e condanna.\nNel 1997 Krenz \u00e8 stato condannato a sei anni e mezzo di reclusione per i crimini della Guerra fredda, in particolare per l'omicidio di quattro tedeschi che tentavano di fuggire dalla Germania Est attraverso il muro di Berlino. \u00c8 stato anche accusato di frode elettorale, insieme ad altri reati.\nNell'appello contro la sentenza sostenne che il quadro giuridico dello stato tedesco di recente riunito non si poteva applicare agli eventi che avevano avuto luogo nella ex RDT. Krenz ha inoltre sostenuto che la messa in stato di accusa di ex funzionari della DDR era una violazione di un impegno personale assunto dal cancelliere tedesco occidentale Helmut Kohl con il presidente sovietico Mikhail Gorbaciov durante i colloqui che hanno portato alla riunificazione tedesca. Tuttavia, il verdetto fu confermato nel 1999; Krenz parl\u00f2 al riguardo di giustizia del vincitore\" e di \"guerra fredda in tribunale\", dicendo che \"il potere vittorioso si sta(va) vendicando sui rappresentanti del potere sconfitto\" (Die siegreiche Macht r\u00e4cht sich an den Vertretern der besiegten Macht).\nKrenz inizi\u00f2 a scontare la sua pena in prigione a Hakenfelde, prima di essere trasferito nella prigione di Pl\u00f6tzensee, regolata da norme pi\u00f9 severe. Il ricorso di Krenz alla Corte europea dei diritti dell'uomo sul presunto uso improprio delle leggi penali della RDT arriv\u00f2 alla Grande Camera, ma fu respinto nel 2001.\n\u00c8 stato rilasciato dal carcere nel dicembre 2003, dopo aver scontato quasi quattro anni della sua condanna, e si \u00e8 ritirato tranquillamente con la moglie Erika a Dierhagen in Meclemburgo-Pomerania Anteriore. \u00c8 stato rilasciato sulla parola fino alla fine della sua pena nel 2006. A differenza di alcuni ex membri di alto rango del SED, come Schabowski e G\u00fcnther Kleiber, Krenz difende ancora la vecchia Germania Est e non ha mai cambiato le sue idee politiche.\nKrenz \u00e8 stato ospite d'onore per il 125\u00ba compleanno di Ernst Th\u00e4lmann il 16 aprile 2011 ad Amburgo e ha tenuto un discorso per i quasi 100 ospiti, prevalentemente comunisti. In esso, ha reso omaggio ai successi di Th\u00e4lmann e si \u00e8 lamentato al tempo stesso che i suoi servizi non vengano pi\u00f9 apprezzati. Per quanto riguarda la scomparsa RDT, Krenz ha criticato non l'unit\u00e0 tedesca \u201edi per s\u00e9\u201c, ma il modo in cui essa \u00e8 stata ottenuta, dicendo: \u201e\u2026e guardo con rabbia per i crimini sotto falsa bandiera che sono stati commessi in nome del comunismo\u201c.\nVita privata.\nKrenz \u00e8 stato sposato con Erika, nata Brush (\u2020 4 marzo 2017), un'insegnante. La coppia aveva due figli."}
{"id": "209500", "revid": "132266", "url": "https://it.wikipedia.org/wiki?curid=209500", "title": "Palazzo dei Conservatori", "text": "Il Palazzo dei Conservatori \u00e8 situato in piazza del Campidoglio a Roma, a fianco del Palazzo Senatorio e di fronte al Palazzo Nuovo. Il palazzo dei Conservatori e il Palazzo Nuovo, insieme al \"Tabularium\", costituiscono attualmente la sede espositiva dei Musei Capitolini, tra i musei romani pi\u00f9 rappresentativi e visitati. \nStoria.\nIl palazzo deve il suo nome per essere stato, quasi ininterrottamente per ben quattro secoli, la sede della magistratura elettiva cittadina, i Conservatori appunto, che, insieme al Senatore, amministravano la citt\u00e0. Esso fu fatto erigere da Niccol\u00f2 V per rimarcare il potere del pontefice e la sua superiorit\u00e0 sulle autorit\u00e0 civiche. \nFino al XV secolo, la facciata del palazzo era caratterizzata da dodici arcate al pian terreno e di una serie di sei finestre guelfe al piano nobile. La nuova facciata fu disegnata da Michelangelo Buonarroti (che successivamente ridisegn\u00f2 anche la piazza antistante), il quale per\u00f2 mor\u00ec prima del termine dei lavori. Il suo progetto modific\u00f2 dunque la facciata tardo-medievale originaria del palazzo, sostituendo il portico con alte paraste poste su grandi piedistalli; le finestre piccole furono sostituite da una serie di finestre pi\u00f9 ampie, tutte delle stesse dimensioni. I lavori furono continuati da Guido Guidetti e terminati nel 1568 da Giacomo Della Porta che segu\u00ec quasi fedelmente i disegni michelangioleschi, ad eccezione di una pi\u00f9 ampia sala di rappresentanza al primo piano (e, conseguentemente, anche una finestra pi\u00f9 grande rispetto alle altre).\nIl cortile.\nIl cortile del palazzo dei Conservatori ha sempre rappresentato, fin dalla prima formazione delle raccolte capitoline di antichit\u00e0, una sorta di luogo privilegiato per la conservazione della memoria dell'antichit\u00e0. Le opere che via via affluivano nel palazzo erano segno della continuit\u00e0 culturale e temporale lasciata dal glorioso mondo antico. \nIl suo aspetto nel XVI secolo.\nNella fase precedente a quella attuale, il cortile aveva delle proporzioni molto diverse; pi\u00f9 spazioso verso la facciata a causa dell'assenza del portico interno, presentava sulla destra un profondo porticato ad archi acuti ogivali in mattoni, sostenuti da colonne in granito con capitelli ionici di travertino e basi anch'esse in travertino, che permettevano l'accesso alle stanze del Capitano delle Appellazioni (il giudice d'appello) e del Consolato dei Boattieri.\nL\u00ec dove terminava il portico, si ergeva un muro che permetteva di sostenere il terreno retrostante al colle, tagliato per accrescere l'area.\nLa facciata interna, priva di finestre, presentava un'alta base sulla quale erano stati collocati i frammenti della statua colossale di Costantino e la statua di Ercole in bronzo dorato.\nAlla parete sinistra si appoggiava una scala esterna, simile a quella di molti palazzi nobiliari. \u00c8 probabile che sul muro di questa scala nel 1515 fossero collocati i tre rilievi aureliani (sacrificio al tempio di Giove Capitolino, trionfo di Marco Aurelio e barbari inginocchiati davanti a Marco Aurelio), gi\u00e0 in Santa Martina sopra i quali si apriva una loggia retta da tre colonne di granito che immetteva negli appartamenti.\nAl centro del cortile si trovava una cisterna, modificata nel 1522 ad opera di un architetto di cui si conosce solo il nome (Domenico). Il pavimento venne mattonato due anni dopo e la cisterna fu decorata con un nuovo vaso marmoreo sul quale vennero incisi i versi: \"Vas tibi condidimus-pluvia tu, Iuppiter, imple-praesidibusque tuae-rupis adesse velis\".\nDopo il 1546 i frammenti dei fasti capitolini furono collocati \"in capo al cortiglio\", come racconta alla met\u00e0 del secolo Aldovrandi. I testi vennero incastonati in una parete marmorea disegnata da Michelangelo e realizzata da Gentile Delfini, Bartolomeo Marliano e Tommaso de' Cavalieri. \nDopo il loro rinvenimento, le antiche pietre furono trasportate sul colle e ricostruite nel cortile per incrementare il prestigio storico e il valore ideale insito in esse. \nMichelangelo decise di incorniciare i fasti con una cornice semplice e sobria; un grande timpano coronava l'insieme e un'edicola a capitelli corinzi metteva in risalto le iscrizioni centrali.\nNel 1586 la collocazione dei fasti fu modificata; l'intera struttura michelangiolesca fu spostata nella sala dei Fasti antichi che ancora oggi prende il nome dalle celebri iscrizioni.\nIl cortile oggi.\nLa statua colossale di Costantino.\nSul lato destro si trovano i frammenti della celebre statua colossale dell'imperatore Costantino. Si tratta delle diverse parti della grande statua dell'imperatore, rinvenute nel 1486, sotto il pontificato di Innocenzo VIII, nell'abside occidentale della basilica di Massenzio al Foro Romano, portata a termine da Costantino. La statua, che rappresentava l'imperatore seduto in trono, secondo un modello riferibile alle statue di Giove, era costruita con la tecnica dell'acrolito: solo le parti nude del corpo erano lavorate in marmo, mentre le altre parti erano costituite da una struttura portante, poi mascherata da panneggi in bronzo dorato o addirittura di stucco. \nLa testa, imponente nelle sue misure, mostra i tratti del volto spiccatamente segnati: la datazione dell'opera oscilla tra il 313, anno della dedica della basilica da parte di Costantino, e il 324, quando nei ritratti dell'imperatore comincia ad apparire il diadema, la cui presenza \u00e8 suggerita da alcune tracce nel marmo. \nI rilievi.\nSul lato sinistro sono sistemati i rilievi con le province (l'Egitto, la Libia, la Moesia, la Dacia, la Gallia, l'Hispania e la Mauritania) e i trofei d'armi provenienti dal tempio di Adriano a piazza di Pietra. \nAlcuni dei rilievi, contrassegnati dagli stemmi dei conservatori, furono rinvenuti alla fine del XVI secolo, mentre gli altri vennero ritrovati, sempre nella stessa zona, a partire dal 1883. La serie dei rilievi, che mostra le personificazioni delle diverse province assoggettate all'Impero romano, riconoscibili dagli specifici attributi, era posta a decorazione del tempio dedicato nel 145 d.C. da Antonino Pio al suo predecessore e padre adottivo Adriano, divinizzato dopo la morte: la cura nei rapporti con le diverse province, che lo portarono a lunghi viaggi attraverso la sconfinata estensione dell'impero romano, fu una delle caratteristiche del regno di Adriano. \nTutto il fianco destro del tempio, con 11 colonne scanalate sormontate da imponenti capitelli corinzi, si conserva in piazza di Pietra inglobato nel palazzo della Borsa.\nGruppo di statue colossali.\nSul fondo del cortile, all'interno del portico costruito da Alessandro Specchi, appare il gruppo formato dalla statua seduta di Roma e dai due prigionieri in bigio morato, che Clemente XI acquist\u00f2 nel 1720 dalla collezione Cesi. \nIl gruppo, gi\u00e0 composto in questa forma, venne riprodotto in antiche incisioni quando ancora si trovava nel giardino di casa Cesi, in Borgo. La figura centrale, che rappresenta una divinit\u00e0 seduta derivata da un modello della cerchia fidiaca, fu trasformata in Roma con l'aggiunta degli attributi tipici di questa personificazione; la statua poggia su una base decorata nella parte anteriore da un rilievo rappresentante una provincia assoggettata, proveniente probabilmente dalla decorazione di un arco del I secolo d.C. e da due rilievi con trofei.\nLe due figure colossali di barbari, le teste dei quali sono state aggiunte in epoca moderna, rese particolarmente preziose dall'uso del raro marmo bigio, possono essere avvicinate alla serie dei prigionieri Daci creata per la decorazione del foro di Traiano.\nL'Appartamento dei Conservatori.\nOltre al celebre cortile, un altro luogo notevole \u00e8 l'Appartamento dei Conservatori, ovvero la serie di sale di rappresentanza dei magistrati cittadini. In particolare, la grande Sala degli Orazi e dei Curiazi \u00e8 talvolta utilizzata ancora oggi per eventi istituzionali. Tra le altre sale pi\u00f9 celebri, la Sala della Lupa, che ospita la celebre scultura della Lupa Capitolina simbolo della citt\u00e0, opera forse di epoca Medievale.\nLe celebrazioni europee.\nIn Epoca moderna, il Palazzo ha ospitato la firma del Trattato di Roma nel 1957 alla presenza dei rappresentanti delle sei paesi fondatori della Comunit\u00e0 Economica Europea. Tale evento \u00e8 stato tenuto nella grande Sala degli Orazi e dei Curiazi. Tale firma \u00e8 stata celebrata sessant'anni dopo, nel 2017, nella stessa sala, alla presenza dei 27 rappresentanti dell'Unione Europea.\nIl 29 ottobre 2004 la Sala degli Orazi e i Curiazi ha ospitato la firma della Costituzione europea."}
{"id": "209501", "revid": "367445", "url": "https://it.wikipedia.org/wiki?curid=209501", "title": "Deputato", "text": "Un deputato (part. pass. del verbo latino \"deputare\", formato da \"de\" (di, da) e \"putare\" - ritenere, scegliere, considerare - nell'accezione di \"colui che \u00e8 stato scelto\") \u00e8 una persona che viene incaricata di eseguire un mandato in un'assemblea. Nella democrazia parlamentare vengono chiamati deputati i membri della Camera bassa.\nParlamento europeo.\nGli eletti al Parlamento europeo, in rappresentanza dei Paesi membri dell'Unione europea, hanno il titolo di deputati del Parlamento europeo.\nItalia.\nIn Italia erano chiamati cos\u00ec dal 1848 al 1861 i membri della Camera dei deputati del Regno di Sardegna, dal 1861 al 1939 quelli della Camera dei deputati del Regno d'Italia, dal 1945 al 1946 quelli della Consulta Nazionale e dal 1946 al 1948 quelli dell'Assemblea Costituente.\nDal 1948 vengono cos\u00ec chiamati i membri della Camera dei deputati, che, secondo l'istituto della democrazia rappresentativa, sono i rappresentanti diretti dei cittadini, che li eleggono, nonch\u00e9 i membri dell'Assemblea regionale siciliana (nell'isola si distingue, infatti, fra deputati nazionali e deputati regionali).\nOgni deputato, secondo l'art. 67 Cost., quale membro del Parlamento italiano, rappresenta la Nazione nel suo insieme ed esercita le sue funzioni senza vincolo di mandato. La Costituzione della Repubblica Italiana fissa a 25 anni l'et\u00e0 minima per essere eletti (elettorato passivo).\nI deputati, suddivisi in gruppi parlamentari che tipicamente coincidono con i partiti politici, possono proporre e votare disegni di legge, presentare interpellanze e interrogazioni al governo e proporre mozioni. I deputati operano anche nelle commissioni permanenti, che assolvono importanti compiti nella fase di discussione e di approvazione delle leggi. Il deputato non gode di una immunit\u00e0 per la quale non pu\u00f2 essere penalmente perseguito senza l'autorizzazione della Camera dei deputati a seguito della riforma costituzionale del 1993, come stabilisce la Costituzione, e percepisce un'indennit\u00e0 economica, la cui misura \u00e8 stabilita dalla legge, che ha la finalit\u00e0 di permettergli di svolgere la propria attivit\u00e0, senza problemi di carattere economico. Inoltre i deputati godono dell'insindacabilit\u00e0, sancita dall'art. 68, co.1, Cost. quanto ai voti e alle opinioni espresse nell'esercizio delle loro funzioni.\nIl salario annuo di un parlamentare italiano \u00e8 pari a . Relativamente alle pensioni, ciascun parlamentare ottiene un vitalizio pari al 15% - 43% dello stipendio e ne ha diritto dopo aver prestato servizio per un totale di 5 anni.\nRegno Unito.\nIl Regno Unito contiene nel proprio ordinamento tipologie differenti di parlamento:\nI membri della Camera dei comuni sono eletti dalle elezioni generali ogni cinque anni nel Regno Unito e rappresentano le varie costituenti della nazione, secondo quanto stabilito dal Parliament Act 1911.\nUn candidato al parlamento del Regno Unito deve essere inglese, irlandese o cittadino del Commonwealth, superiore ai 18 anni di et\u00e0 e non deve ricoprire altre cariche pubbliche secondo quando stabilito dall'Electoral Administration Act 2006 (questo documento ha apportato nello specifico modifiche circa l'et\u00e0 che precedentemente era a 21 anni di et\u00e0).\nI membri del parlamento tecnicamente non possono dimettersi dal loro incarico (anche se possono rifiutare la carica al momento del conferimento). Il salario base annuo di un membro della Camera dei comuni da luglio 2015 \u00e8 stato stabilito di (pari a ). Alcuni parlamentari particolari - come i ministri, lo \"Speaker\", i capi partito - ricevono un salario supplementare per le loro specifiche responsabilit\u00e0. Il primo ministro percepisce uno stipendio pari a \u00a3130.959. Relativamente alle pensioni, ciascun parlamentare ottiene una pensione pari al valore dei contributi versati, che corrispondono a 1/40 - 1/50 dello stipendio.\nUn parlamentare che ha prestato servizio per un totale di 26 anni ha diritto alla pensione.\nStati Uniti.\nNegli Stati Uniti d'America sono definiti \"deputati\" i membri della Camera dei rappresentanti (ingl. United States House of Representatives), uno dei due rami del parlamento."}
{"id": "209503", "revid": "858648", "url": "https://it.wikipedia.org/wiki?curid=209503", "title": "Presidenti del Consiglio dei ministri della Repubblica Democratica Tedesca", "text": "I presidenti del Consiglio dei ministri della Repubblica Democratica Tedesca si sono succeduti dal 1949 al 1990.\nFino all'8 aprile 1969 la carica era denominata ministro presidente (in tedesco: \"Ministerpr\u00e4sident der DDR\"); successivamente, con l'entrata in vigore della seconda Costituzione, ha assunto la denominazione di presidente del Consiglio dei ministri (\"Vorsitzender des Ministerrats der Deutschen Demokratischen Republik\"), secondo i crismi dell'ordinamento sovietico.\nLista.\nPartiti:\n \u2013 \"partito a capo del regime dittatoriale della Germania Est\"\nCoalizioni:"}
{"id": "209509", "revid": "77358", "url": "https://it.wikipedia.org/wiki?curid=209509", "title": "Los Angeles (Contea)", "text": ""}
{"id": "209510", "revid": "768068", "url": "https://it.wikipedia.org/wiki?curid=209510", "title": "Cass\u0153ula", "text": "La cass\u0153ula (: . In variante occidentale e in variante monzese della lingua lombarda, \"cassoeura\" o \"cas\u00f6ra\". : ), italianizzata in \"cazzuola\" o \"cazzola\", oppure \"bottaggio\" (probabilmente derivante dal termine francese \"potage\"), \u00e8 un piatto invernale tipico della tradizione popolare della cucina lombarda.\nGli ingredienti principali della \"cass\u0153ula\" sono le verze, che la tradizione prevede vengano utilizzate solo dopo la prima gelata, e le parti meno nobili del maiale, come la cotenna, il musetto, i piedini, la testa e le costine. Altro ingrediente, usato in maniera molto parca e solo come \"colorante naturale\" per dare un tono cromatico a un piatto che altrimenti avrebbe una scialba e poco appetibile colorazione grigio-verdastra, \u00e8 il concentrato (o la passata) di pomodoro.\nLe origini tradizionali.\nIl piatto, cos\u00ec come viene preparato, nasce all'inizio del XX secolo, ma le sue varianti pi\u00f9 antiche sono di origine incerta e controversa.\nProbabilmente, il piatto deriva ed \u00e8 legato alla ritualit\u00e0 del culto popolare di Sant'Antonio abate, festeggiato il 17 gennaio, data che segnava la fine del periodo delle macellazioni dei maiali. I tagli di carne utilizzati per la \"cass\u0153ula\" erano quelli pi\u00f9 economici e avevano lo scopo di insaporire la verza, elemento invernale basilare della cucina contadina lombarda nei secoli scorsi. Ci\u00f2 ha fatto presumere ad alcuni storici che il piatto sia nato da aggregazione successiva di ingredienti intorno al nucleo di verza e maiale, altri ipotizzano invece che il piatto originario, di origine barocca, prevedesse l'utilizzo di diversi tipi di carne e vi sia stata una successiva semplificazione e riduzione di ingredienti. \u00c8 anche ritenuto plausibile che i due piatti, la versione \"povera\" e la versione \"ricca\", avessero origine diversa e nel tempo vi sia stata una sorta di convergenza che ha portato al piatto come \u00e8 attualmente conosciuto.\nLa leggenda vuole invece che la \"cass\u0153ula\" nasca da un soldato spagnolo che invaghitosi di una giovane donna milanese, cuoca di una famiglia nobile, le abbia insegnato la ricetta e che in seguito la donna abbia proposto con successo il piatto ai suoi datori di lavoro.\nIl nome deriva probabilmente dal cucchiaio con cui si mescola (\"cass\u0153u\") o dalla pentola con cui la si prepara (casseruola). Esiste un'altra spiegazione per il nome: \u00e8 piuttosto noto che, per tradizione, il piatto venisse preparato dagli operai dei cantieri edili una volta che l'edificio fosse giunto al tetto ed il nome derivi dall'attrezzo utilizzato per mescolarla durante la cottura, per l'appunto la \"cazzuola\". \u00c8 da segnalare inoltre che esiste un piatto della tradizione tedesca, il \"Kasseler\" (\"c\u00e0ssola\" nella pronuncia italiana), consistente in tagli di maiale affumicato servito con un contorno di cavolo verza.\nNella tradizione culinaria popolare europea vi sono altri piatti con ingredienti simili, come le diverse forme di \"\"pot\u00e9e\" francesi (minestre a base di cavolo e maiale) o la \"choucroute alsaziana\", a sua volta derivata dal \"Sauerkraut\" tedesco (entrambi i piatti sono basati su crauti e carne di maiale e sono preparati per\u00f2 con ingredienti gi\u00e0 sottoposti a un procedimento di conservazione). Il piatto nazionale della Polonia \u00e8 il \"bigos\", anch'esso basato sulla verza.\nStoria.\nAl di l\u00e0 delle tradizioni, gli storici individuano nel ricettario di Ruperto da Nola la prima ricetta riconducibile alla pietanza. Questo autore, originario di Nola, e che viene considerato uno dei padri della gastronomia catalana, fu al servizio della corte Catalano Aragonese di Napoli, nel corso del XV secolo. Nella sua opera pi\u00f9 importante, Il \"Llibre del Coch\" (scritto in lingua Catalana), ci propone una ricetta di \"Cassola de carn\"\" in cui molti elementi riconducono alla \"Cassoeula.\" Nel XIX secolo, si ritrova nell'opera \u201c\"Il cuoco senza pretese\"\u201d del comasco Odescalchi (1826), \"Una cazzoletta ben fatta ella \u00e8 pur buon pasto\"\nVarianti.\nVi sono numerose varianti locali:"}
{"id": "209512", "revid": "229538", "url": "https://it.wikipedia.org/wiki?curid=209512", "title": "Friedrich Ebert (figlio)", "text": "Biografia.\nNato a Brema, era figlio di Friedrich, cancelliere e Presidente della Repubblica di Weimar. \nDopo aver fatto l'apprendista stampatore, nel 1910 ader\u00ed alla Giovent\u00f9 Socialista dei Lavoratori e nel 1913 al Partito Socialdemocratico di Germania (SPD). \nDal 1915 al 1918 combatt\u00e8 nella Prima Guerra Mondiale. \nDurante la Repubblica di Weimar lavor\u00f2 in alcuni giornali socialdemocratici. \nNel 1933 fu arrestato per attivit\u00e0 politica illegale e internato per otto mesi in alcuni campi di concentramento. \nNel 1939 fu arruolato nell'esercito. \nFino al 1945 fu sotto costante sorveglianza della polizia. \nNel dopoguerra, fu il primo sindaco di Berlino Est dal 1948 al 1967, membro del \" Volksrat\", cio\u00e8 di un'assemblea parlamentare provvisoria che elabor\u00f2 la Costituzione della DDR, e presidente della Camera del Popolo dal 1949 al 1971. Vicepresidente del Consiglio di Stato della Germania Est, in virt\u00f9 di cui dovette gestire la morte di Walter Ulbricht nel 1973, assunse le funzioni di Capo dello Stato fino all'elezione di Willi Stoph."}
{"id": "209513", "revid": "224230", "url": "https://it.wikipedia.org/wiki?curid=209513", "title": "Walter Ulbricht", "text": "\u00c8 stato membro e Segretario Generale del Partito Socialista Unificato di Germania (SED) dal 24 luglio 1950 al 3 maggio 1971, e Presidente del partito fino alla morte nel 1973, assurgendo in tal modo al ruolo di primo storico leader della Germania Est. Vice Primo Ministro della Repubblica Democratica Tedesca (DDR) dal 1949, il suo potere venne anche formalmente istituzionalizzato quando ricopr\u00ec la carica di primo Presidente del Consiglio di Stato della Repubblica Democratica Tedesca dal 12 settembre 1960 al 1\u00ba agosto 1973 e, soprattutto la carica di Capo del Consiglio Nazionale della Difesa della Repubblica Democratica Tedesca.\nIl 3 maggio 1971, ufficialmente a causa dell'incedere dell'et\u00e0, si dimise dall'incarico di segretario del Partito; al suo posto venne eletto Erich Honecker. Ulbricht mantenne la carica di Presidente del Consiglio di Stato fino alla sua morte avvenuta nel 1973.\nBiografia.\nGiovent\u00f9 e inizi in politica.\nWalter Ulbricht nacque nel 1893 a Lipsia nella \"Gottschedstra\u00dfe\". Era il primo figlio del sarto Ernst August Ulbricht e di sua moglie Pauline Ida, nata Rothe.\nNel 1912 Ulbricht divenne membro del Partito Socialdemocratico di Germania (SPD). Come giovane funzionario Ulbricht diede lezioni a gruppi giovanili del SPD e fece volontariato presso l'Istituto Scolastico dei lavoratori e nel movimento dei giovani operai di Lipsia.\nDopo lo scoppio della Prima guerra mondiale Walter Ulbricht scrisse e pubblic\u00f2 come membro della sinistra del SPD, sotto la guida di Karl Liebknecht e Rosa Luxemburg, numerosi volantini con chiamate a porre fine alla guerra. Ad un incontro ufficiale del SPD nel dicembre 1914 Ulbricht chiese ai membri del partito presenti nel Reichstag di votare in futuro contro i crediti di guerra. Fu attaccato per la sua posizione pacifista e la sua richiesta venne respinta.\nDal 1915 al 1918 Ulbricht combatt\u00e9 come soldato sul Fronte orientale, nei Balcani, in Serbia e Macedonia come caporale. Fra il 1917 e il 1918 si ammal\u00f2 di malaria e rimase in ospedale a Skopje. Nel 1917 entr\u00f2 nel Partito Socialdemocratico Indipendente di Germania (USPD). Anche se non fu un attivo agitatore durante la guerra, le autorit\u00e0 militari sospettarono politicamente di lui. Con il suo trasferimento sul Fronte occidentale Ulbricht abbandon\u00f2 nel 1918 il suo reparto, fu arrestato e condannato a due mesi di prigione. Poco dopo venne rilasciato e fu mandato come soldato a Bruxelles, dove redasse ancora una volta volantini contro la guerra in Belgio. Allo scoppio della rivoluzione di novembre una corte marziale condann\u00f2 Ulbricht per diserzione.\nPeriodo di Weimar.\nDurante la rivoluzione di novembre del 1918 Ulbricht fu membro del consiglio militare del XIX Armeekorps a Lipsia. Probabilmente solo dal 1920 divenne un membro del KPD, salendo in fretta i ranghi come funzionario di partito. Lavor\u00f2 dal 1924 per il Comintern, prima a Mosca e poi a Pietrogrado. Ulbricht prese in considerazione il principio organizzativo leninista delle cellule operative in contrasto con la consueta suddivisione per posizione dei gruppi. Dal 1926 al 1929 fu deputato al Landtag della Sassonia, e nel 1928 per la circoscrizione di Westfalen-S\u00fcd, oltre a divenire un membro del Reichstag e poco dopo a entrare nel Comitato Centrale (CC) del suo partito. Dal 1929, fu alla guida del KPD del distretto di Berlin-Brandenburg-Lausitz Grenzmark. Nel corso di una manifestazione di massa, il 22 gennaio 1931, Ulbricht apparve insieme al Gauleiter di Berlino, Joseph Goebbels. Nel novembre 1932 fu uno degli organizzatori dello sciopero dei trasporti di Berlino, a cui accanto al KPD partecip\u00f2 anche l'NSBO, un sindacato nazionalsocialista.\nL'esilio durante il periodo nazista.\nDopo la presa del potere da parte del Partito nazista nel gennaio 1933 Ulbricht prese parte alla riunione del KPD allo Sporthaus Ziegenhals di Berlino, il 7 febbraio 1933. Guid\u00f2 poi il Partito Comunista nell'illegalit\u00e0 e quindi emigr\u00f2 a Parigi.\nDopo il suo soggiorno a Parigi e a Praga, si trasfer\u00ec nel 1938 a Mosca. All'inizio della seconda guerra mondiale Ulbricht difese il patto di non aggressione tedesco-sovietico. Scrisse che le forze progressiste non erano \"la lotta e la causa contro il terrorismo e contro la reazione della Germania\".\nSubito dopo l'invasione tedesca dell'Unione Sovietica nel giugno 1941 Ulbricht si trovava nella dirigenza del Comintern e partecipe in un programma tedesco di Radio Mosca. Invit\u00f2 i soldati tedeschi ad arrendersi nella battaglia di Stalingrado. Nei campi di prigionia sovietici cerc\u00f2 di influenzare i soldati tedeschi per porre le basi di una politica tedesca del dopoguerra basata sui programmi del KPD. Fu cofondatore nel 1943 del \"Comitato Nazionale per una Germania Libera\" (NKFD).\nStruttura della RDT sotto Ulbricht.\nCostruzione del socialismo.\nDopo che per il reciso rifiuto della nota di Stalin ed il trattato di Bonn era divenuto chiaro che le potenze occidentali non erano disposte a recedere dalla realizzazione dello stato parziale occidentale, Ulbricht nel luglio 1952 si accinse alla realizzazione del socialismo secondo il modello sovietico nella DDR. Stalin avall\u00f2 le decisioni dei governanti della RDT. Alla II Conferenza del SED Ulbricht disse:\nDi conseguenza, venne rafforzato il confine con la Germania Ovest. La Kasernierte Volkspolizei fu il nucleo del nuovo esercito della Repubblica Democratica Tedesca. Nel 1956 nacque cos\u00ec la Nationale Volksarmee. Nel 1950 venne istituito il Ministero per la Sicurezza di Stato. Vennero ampliate e intensificate le attivit\u00e0 contro i reali e i sospettati nemici dello Stato, in particolare nei confronti dei giovani. La nazionalizzazione delle aziende venne basata e condotta sul modello sovietico e si pose particolare attenzione alla costruzione di un'industria pesante. La collettivizzazione dell'agricoltura avvenne solo nel 1960, quando Ulbricht, tuttavia, incontr\u00f2 delle difficolt\u00e0 a fare aderire tutti gli agricoltori ad una cooperativa agricola.\nDopo la morte di Stalin, il 5 marzo 1953, la posizione di Ulbricht fu temporaneamente messa in pericolo perch\u00e9 venne considerato come l'archetipo di uno stalinista. Venne anche accusato di culto della personalit\u00e0, in particolare per i festeggiamenti per il suo 60\u00ba compleanno, il 30 giugno 1953, quando vennero previste celebrazioni giubilari che Ulbricht poi accanton\u00f2.\nParadossalmente, fu salvato dalla rivolta popolare innescata il 17 giugno 1953, che rafforz\u00f2 la sua posizione. Nel 1960 divenne Presidente di due commissioni di recente creazione: Capo del Consiglio Nazionale della Difesa della Repubblica Democratica Tedesca e Capo del Consiglio di Stato della Repubblica Democratica Tedesca, che dopo la morte di Wilhelm Pieck sostitu\u00ec la carica di Presidente della Repubblica. Ulbricht era quindi capo di Stato della RDT e aveva unito le funzioni per un decisivo controllo sullo Stato e sul partito.\nMuro di Berlino.\nNel 1961 avvenne la costruzione del Muro di Berlino nella RDT, sotto la responsabilit\u00e0 politica di Ulbricht, come risultato di difficili negoziati col governo di Mosca e della necessit\u00e0 di fermare l'emigrazione di esuli e di gruppi d'\u00e9lite.\nIn un primo momento neg\u00f2 ad una conferenza stampa tenuta il 15 giugno 1961 tali intenzioni, facendo delle dichiarazioni in tal senso alla giornalista tedesca occidentale Annamarie Doherr.\nTuttavia, nella medesima occasione, alla domanda di spiegare quale sarebbe stato il tipo di misura per la chiusura dei confini, Ulbricht parl\u00f2 per la prima volta di un \"muro\". Non potr\u00e0 per\u00f2 essere mai chiarito se tale dichiarazione fosse frutto di disattenzione o fosse invece intenzionale.\nDue mesi dopo, domenica 13 agosto 1961, fu eretto il muro tra Berlino Est e Berlino Ovest e la Repubblica Democratica Tedesca per tutta la sua lunghezza (circa 156\u00a0km), cominciato di notte alle ore 01:00 dalle Forze Armate della Repubblica Democratica Tedesca. Fra mille lacune, si provvide a erigere una barriera con un'enorme quantit\u00e0 di materiale edilizio, e a tal scopo impiegato un gran numero di operai.\nArchitettura nazionale e politica culturale.\nL'architettura doveva essere concepita a livello nazionale. Venne istituita un'Accademia Tedesca di architettura che oper\u00f2 un contraddittorio numero di demolizioni e costruzioni. Per motivi ideologici sullo sfondo della costruzione dei centri urbani socialisti venne conseguita la ricostruzione di numerose rovine di guerra e significativi paesaggi urbani formati da edifici storici furono demoliti durante la presidenza di Walter Ulbricht negli anni cinquanta e anni sessanta. Cos\u00ec come il castello di Berlino (1950), il castello di Potsdam (1959) e la \"Garnisonkirche\" a Potsdam (1968).\nIn particolare venne criticata, nel 1968, la decisione di demolire la \"Paulinerkirche\" a Lipsia, definita di \"cultura barbarica\", intatta da 700 anni. Dopo le proteste civili contro l'esplosione della chiesa, vi furono anche delle detenzioni. Molti dei nuovi edifici videro la luce nel corso del 1950 nello stile del Classicismo socialista, come la Stalinallee a Berlino.\nUlbricht vide il socialismo come una fase prolungata e indipendente. Ci\u00f2 si riflesse anche sulla ricerca di una \"via nazionale al socialismo\", come ad esempio nell'uso di elementi dell'ex divisa della Wehrmacht nelle uniformi della NVA.\nDopo che il Muro di Berlino fu costruito nel 1961, la RDT si apr\u00ec internamente in un primo momento, in particolare verso la cultura giovanile.\nUlbricht fu propenso a fornire la pi\u00f9 ampia e vera cultura giovanile della RDT, che doveva essere in gran parte indipendente dalle influenze occidentali. La sua famosa \"Yeah, Yeah, Yeah\" divenne un'affermazione allusiva dei Beatles: \"\u00c8 davvero cos\u00ec che abbiamo bisogno di copiare lo sporco che proviene dall'Occidente?\".\nPolitiche amministrative ed economiche.\nCaratteristica della ristrutturazione della RDT fu l'eliminazione e la dissoluzione dell'amministrazione dei cinque \"L\u00e4nder\", avvenuta il 25 luglio 1952, in 14 distretti e di Berlino Est divenuta \"capitale della RDT\". Con la fine degli anni cinquanta aumentarono le aspettative dell'obiettivo primario di collettivizzazione forzata dell'agricoltura.\nUlbricht lanci\u00f2 nel 1963 un \"Nuovo sistema economico di pianificazione e gestione\" (N\u00d6SPL) - subito dopo seguito dal Nuovo Sistema Economico (N\u00d6S) - per raggiungere una maggiore efficienza dell'economia. Gli uomini chiave del nuovo sistema economico erano Wolfgang Berger ed Erich Apel.\nLa modernizzazione della riforma del sistema economico and\u00f2 di pari passo con la sfera sociale (Legge sull'istruzione del 1965). La RDT prese parte alla \"meritocrazia socialista\" al punto in cui doveva essere non solo decisa l'ortodossia politica, ma anche le qualifiche professionali delle posizioni ricoperte e dunque sociali. Sempre pi\u00f9 impegnati furono anche gli esperti in posizioni della leadership politica. Costituzionalmente, i cambiamenti sociali ed economici erano sanciti dalla seconda Costituzione della Repubblica Democratica Tedesca del 1968.\nUno dei cavalli di battaglia di Ulbricht fu la gestione scientifica dell'economia e della politica. La pietra angolare di questo fu una completa informatizzazione, lo sviluppo dell'elettronica e dei dati di elaborazione. Il nuovo sistema economico vide anche il collegamento dell'economia con la scienza, il che significava in pratica che vi sarebbero stati sempre pi\u00f9 professionisti capaci di gestire decisioni importanti rispetto alle imprese individuali e alle imprese a maggiore indipendenza acquisita. Nella primavera del 1972 vi erano ancora circa 11.400 imprese medie nella RDT, tra le quali circa 6500 aziende di Stato che offrivano particolari beni e servizi di consumo.\nUlbricht gioc\u00f2 un ruolo importante nella fornitura della valuta estera per il Comecon che pass\u00f2 attraverso il baratto finanziato da consegne di materie prime, recepite dall'Unione Sovietica e vendibile anche nei paesi occidentali tramite materie prime e beni di consumo chimici.\nDopo di che, si cre\u00f2 una maggiore resistenza al nuovo sistema economico della RDT. Il leader di questa opposizione, supportato dallo stesso Breznev, fu Erich Honecker, che a sua volta poteva sperare nell'approccio di molti membri del partito. Nel 1972 prevalse un'ultima grande ondata di nazionalizzazioni.\nPosizioni sulla politica estera.\nUlbricht ignorava le \"contraddizioni nel socialismo\", come nei rapporti reali relativamente poveri della RDT con i piccoli \"paesi fratelli\" del Comecon. Us\u00f2 anche il termine \"comunit\u00e0 umana socialista\" che venne abbandonato subito dopo la sua morte. Importante e cruciale per la RDT fu la carriera politica stessa di Ulbricht e i suoi rapporti con l'Unione Sovietica. Per quanto riguarda i successi economici del Comecon, Ulbricht propagand\u00f2, alla fine degli anni sessanta, il \"modello della RDT\" come esempio di tutte le societ\u00e0 industriali socialiste sviluppate, arrivando al conflitto ideologico con il PCUS. La repressione della Primavera di Praga fu per Ulbricht una svolta positiva.\nUlbricht sosteneva che avrebbero potuto esserci normali relazioni diplomatiche tra la Repubblica Democratica Tedesca e la Repubblica Federale Tedesca solo quando si fosse riconosciuta tra i due Stati la piena sovranit\u00e0 dell'altro Stato. Questa posizione fu in contrasto con la Dottrina Hallstein della RFT, secondo la quale la Repubblica federale ebbe pieni contatti con la RDT che non riconobbe.\nVita privata.\nLa madre di Ulbricht mor\u00ec nel 1926, suo padre nel 1943 durante un raid aereo alleato su Lipsia. La sorella visse ad Amburgo ed immigr\u00f2 nel 1928, come suo fratello, negli Stati Uniti dove aveva contatti con lui.\nUlbricht spos\u00f2 nel 1920 Martha Schmellinsky (12 gennaio 1892 - 1976), una sarta macchinista di Lipsia con cui era amico dal 1915. La coppia aveva una figlia (1920), che in seguito visse assieme al marito e ai due figli in Germania Ovest, senza mantenere alcun rapporto col padre. \nNel 1920 Ulbricht inizi\u00f2 una relazione con Rosa Michel (in realt\u00e0 Marie Wacziarg, nata il 4 gennaio 1901 a Varsavia e morta nel novembre 1990 a Berlino), membro del Partito Comunista Francese (PCF) di nazionalit\u00e0 polacca e membro dello staff del Comitato esecutivo dell'Internazionale Comunista (ECCI). Dal 1945 al 1948 corrispondente del giornale del Partito Comunista Francese L'Humanit\u00e9 a Berlino, poi dell'Allgemeiner Deutscher Nachrichtendienst di Parigi. La coppia ebbe una figlia: Rose (nata il 15 giugno 1931 a Mosca e morta il 12 novembre 1995 a Gif-sur-Yvette). Il rapporto si concluse nel 1935 a Mosca, quando si leg\u00f2 a Lotte K\u00fchn.\nUlbricht nel 1946 adott\u00f2 un'orfana di un anno di nazionalit\u00e0 sovietica chiamata Beate, vista la volont\u00e0 comune di avere figli con Lotte K\u00fchn, che spos\u00f2 alla fine del 1953. Beate visse dal 1959 in Unione Sovietica. Dopo il suo ritorno nel 1963 in Germania Est ruppe i rapporti con Ulbricht e la K\u00fchn.\nMorto nel 1973, Ulbricht \u00e8 sepolto nel cimitero centrale di Friedrichsfelde a Berlino."}
{"id": "209514", "revid": "9733", "url": "https://it.wikipedia.org/wiki?curid=209514", "title": "Valutazione (investimento)", "text": ""}
{"id": "209519", "revid": "119271133", "url": "https://it.wikipedia.org/wiki?curid=209519", "title": "Tazio Secchiaroli", "text": "\u00c8 stato tra i principali fotografi italiani del Novecento.\nBiografia.\nTazio nasce a Roma, nel quartiere di Centocelle, in una famiglia marchigiana da poco arrivata nella capitale. Oltre a Tazio, il padre Pietro, mastro muratore, la madre casalinga, e due sorelle minori. \nRimasto orfano di padre a 14 anni lascia la scuola ed inizia a lavorare per aiutare la famiglia. Garzone, fattorino, piccoli lavori da adolescente. Una zia gli regala una macchina fotografica e con questa inizia a fotografare il suo quartiere: gli abitanti e gli amici. Nell'immediato dopoguerra diventa fotografo ambulante per le strade del centro, dopo poco il suo amico e fotografo Sergio Strizzi lo presenta all'agenzia V.E.D.O.\nGiovane fotografo di fotocronache romane, apprendista di Adolfo Porry Pastorel padre del fotogiornalismo italiano, di cui diventa buon amico, impara da lui il fotogiornalismo mettendo a segno inquadrature importanti che lo distingueranno rispetto agli altri fotografi. Nel 1955 fonda la Roma Press Photo, fotogenzia romana che spazia dalla cronaca politica alla cronaca rosa.\nFotograf\u00f2 la vita politica e sociale della capitale, le manifestazioni, la povert\u00e0, i pellegrini durante l'Anno Santo, i politici. Realizz\u00f2 anche numerosi \"scoop\": le sue fotografie di Piero Piccioni e Ugo Montagna ripresi insieme furono usate come prova processuale durante il \"Processo Montesi\". Divent\u00f2 celebre oltre i confini professionali nel 1958 immortalando per primo le notti movimentate di Via Veneto, rendendo nota in tutto il mondo quell'atmosfera che Federico Fellini cristallizz\u00f2 nel suo capolavoro \"La Dolce Vita\".\nTazio Secchiaroli fotograf\u00f2 lo spogliarello di A\u00efch\u00e9 Nana al Rugantino. le liti tra Anita Ekberg e Antony Steel, gli eccessi di rabbia dell'ex-re Faruk o di Walter Chiari. Le sue fotografie erano pubblicate con grande risalto, spesso in esclusiva, sui rotocalchi di tutto il mondo.\nIl suo \u00e8 un reportage sociale sulla vita notturna della capitale. Invent\u00f2 un nuovo genere di fotografia, la fotografia d'assalto: per la prima volta i divi furono fotografati contro la loro volont\u00e0. Conobbe Fellini che prese dai suoi racconti numerosi spunti per la sceneggiatura del film \"La Dolce Vita\" e su di lui cre\u00f2 il personaggio di Paparazzo. Da allora Fellini, apprezzando le sue capacit\u00e0 fotografiche, lo chiam\u00f2 sui suoi set come fotografo di special. Dal 1960 abbandon\u00f2 definitivamente la fotografia d'assalto, per dedicarsi a special fotografici dei set cinematografici. Inventa un nuovo genere fotografico ed \u00e8 il primo fotoreporter del cinema, portando il suo stile nei backstage.\nI divi non lo schivano pi\u00f9, ma sono anzi felici di lavorare con lui.\nNel 1963 conosce Sophia Loren e diventa il suo fotografo personale. Lo sar\u00e0 per circa 20 anni contribuendo con le sue fotografie a far conoscere in tutto il mondo la bellezza dell'attrice. Lavora con i pi\u00f9 importanti registi e con gli attori pi\u00f9 famosi realizzando cos\u00ec un reportage lungo 30 anni del cinema, soprattutto italiano.\nNel 1985 si ritira dalla vita professionale e muore a Roma nel 1998. Numerosi libri monografici e numerose mostre sono state realizzate con le sue fotografie."}
{"id": "209521", "revid": "1269940", "url": "https://it.wikipedia.org/wiki?curid=209521", "title": "Peste nera", "text": "La peste nera fu una pandemia, quasi sicuramente di peste, generatasi in Asia centrale settentrionale durante gli anni trenta del XIV secolo e diffusasi in Europa a partire dal 1346, dando origine alla cosiddetta seconda pandemia di peste.\nSi diffuse in fasi successive dall'altopiano della Mongolia prima attraverso la Cina e la Siria e poi alla Turchia asiatica ed europea per poi raggiungere la Grecia, l'Egitto e la penisola balcanica. Nel 1347 arriv\u00f2 in Sicilia e da l\u00ec a Genova; nel 1348 aveva infettato la Svizzera eccettuato il Cantone dei Grigioni e tutta la penisola italiana risparmiando parzialmente il territorio del Ducato di Milano. Dalla Svizzera si allarg\u00f2 quindi alla Francia e alla Spagna; nel 1349 raggiunse l'Inghilterra, la Scozia e l'Irlanda; nel 1353, dopo aver infettato tutta l'Europa, i focolai della malattia si ridussero fino a scomparire. Secondo studi moderni la peste nera uccise almeno un terzo della popolazione del continente, provocando verosimilmente quasi 20 milioni di vittime.\nLa quasi unanimit\u00e0 degli studiosi identifica la peste nera come un'infezione sostenuta da \"Yersinia pestis\", batterio isolato nel 1894 e che si trasmette generalmente dai ratti agli uomini per mezzo delle pulci. Se non trattata adeguatamente, e nel XIV secolo non era conosciuto alcun modo per farlo, la malattia risulta letale dal 50% alla quasi totalit\u00e0 dei casi a seconda della forma con cui si manifesta: bubbonica, setticemica o polmonare.\nOltre alle devastanti conseguenze demografiche, la peste nera ebbe un forte impatto nella societ\u00e0 del tempo. La popolazione in cerca di spiegazioni e rimedi arriv\u00f2 talvolta a ritenere responsabili del contagio gli ebrei, dando luogo a persecuzioni e uccisioni; molti attribuirono l'epidemia alla volont\u00e0 di Dio e di conseguenza nacquero diversi movimenti religiosi, tra cui uno dei pi\u00f9 celebri fu quello dei flagellanti. Anche la cultura fu notevolmente influenzata: Giovanni Boccaccio utilizz\u00f2 come narratori nel suo \"Decameron\" dieci giovani fiorentini fuggiti dalla loro citt\u00e0 appestata; in pittura, il soggetto della \"danza macabra\" fu un tema ricorrente delle rappresentazioni artistiche del secolo successivo. Terminata la grande epidemia, la peste continu\u00f2 comunque a flagellare la popolazione europea, seppur con minor intensit\u00e0, a cadenza quasi costante nei secoli successivi.\nPrecedenti storici e consapevolezza sociale delle epidemie.\nGli uomini del XIV secolo erano ben consci del concetto di epidemia, senza tuttavia possedere conoscenze sulla prevenzione n\u00e9 metodi di cura: le grandi pestilenze del passato erano note gi\u00e0 dalla Bibbia, dove in Deuteronomio si legge \u00abaccumuler\u00f2 sopra di loro i malanni; le mie frecce esaurir\u00f2 contro di loro. Saranno estenuati dalla fame, divorati dalla febbre e da peste dolorosa\u00bb.\nLo storico Tucidide, nella sua \"Guerra del Peloponneso\", descrive la pestilenza che colp\u00ec Atene negli anni della guerra contro Sparta (431-404 a.C.) e la peste, si presume, contribu\u00ec a causarne la sconfitta. Oltre a Tucidide, molti altri scrittori antichi descrissero epidemie: Galeno, Ippocrate di Coo, Platone, Aristotele, Rufo di Efeso, tra gli altri. Medici come Ippocrate e Galeno affermavano che la causa era da trovarsi nei \u201cmiasmi\u201d dell'aria, veleni atmosferici che compromettevano l'equilibrio dell'organismo secondo la teoria umorale. Nessuno, tuttavia, mancando di nozioni di epidemiologia, riconobbe la contagiosit\u00e0 tra esseri umani.\nNel 541 d.C. Costantinopoli fu duramente colpita dalla cosiddetta \"peste di Giustiniano\", raccontata con dovizia di particolari dallo storico Procopio di Cesarea, che dopo aver ucciso circa il 40% della popolazione della capitale bizantina si propag\u00f2 a ondate per tutta l'area mediterranea fino all'anno 750 circa e caus\u00f2 dai 50 ai 100 milioni di morti, arrivando pertanto a essere considerata la prima pandemia della storia. Quando la pestilenza arriv\u00f2 a Roma nel 590, la tradizione vuole che fosse stata fermata grazie a una processione penitenziale voluta da papa Gregorio I, durante la quale era apparso l'arcangelo Michele.\nNeanche il mondo musulmano fu risparmiato: a partire dall'Egira si conoscono almeno cinque pestilenze, ossia la \"peste di Shirawayh\" (627-628), la \"peste di 'Amwas\" (638-639), la \"peste violenta\" (688-689), la \"peste delle vergini\" (706) e la \"peste dei notabili\" (716-717).\nGli uomini del XIV secolo erano consapevoli dell'esistenza di altre malattie epidemiche come il vaiolo o il morbillo, tuttavia, poich\u00e9 chi sopravviveva a tali condizioni risultava immune per il resto della vita, ritenevano che le epidemie riguardassero esclusivamente i bambini. Inoltre non erano a conoscenza della possibilit\u00e0 di contagio tra uomini, considerandole condizioni che interessavano solamente i singoli e ignorando il concetto di trasmissibilit\u00e0 delle malattie.\nOrigine dell'espressione \"peste nera\".\nIl termine \"peste\" (dal latino \"pestis\", \"distruzione, rovina, epidemia\") indicava nel Medioevo molte malattie caratterizzate da alta mortalit\u00e0 e diffusione quali il colera, il morbillo o il vaiolo; l'espressione \"peste nera\" nacque dall'osservazione che nel Trecento si pot\u00e9 fare dei sintomi che essa provocava sulle persone, ovvero, fra gli altri, la comparsa di macchie scure e livide di origine emorragica che si manifestavano sulla cute e le mucose dei malati. I contemporanei solitamente si riferirono a tale pandemia come \"febris pestilentialis\", \"infirmitas pestifera\", \"morbus pestiferus\", \"morbus pestilentialis\", \"mortalistas pestis\" o semplicemente \"pestilentia\". Gli autori coevi al morbo utilizzavano anche i termini \"grande peste\" e \"grande pestilenza\".\nL'epidemia della met\u00e0 del Trecento \u00e8 nota anche con l'epiteto di \"Morte nera\" (dal latino \"mors nigra\"). Il termine venne utilizzato per la prima volta nel 1350 da Simon de Covino (o Couvin), astronomo belga autore del \"De judicio Solis in convivio Saturni\", un componimento in cui ipotizz\u00f2 che il morbo fosse l'esito di una congiunzione tra Saturno e Giove:\nL'epidemia del XIV secolo venne chiamata \"morte nera\" anche nella \"Rerum Danicarum Historia\" dello storico fiammingo Johannes Isacius Pontanus, edita nel 1631, anche se in tal caso l'espressione venne resa in latino con \"atra mors\": \nGi\u00e0 nel trattato del XII secolo \"De signis et sinthomatibus egritudinum\" del medico francese Gilles de Corbeil il termine \"atra mors\" era stato usato per riferirsi alla febbre pestilenziale (\"febris pestilentialis\"). L'espressione \"morte nera\" (\"Svarti Dau\u00f0i\" in islandese e \"den sorte Dod\" in danese) si diffuse in Scandinavia e poi in Germania, dove venne gradualmente associata al morbo del XIV secolo. Il termine venne impiegato per la prima volta in lingua inglese nel 1755. Nel 1832 l'espressione fu ripresa dal medico tedesco Justus Hecker. Il suo articolo sulla peste del 1347-1353, intitolato \"La morte nera\", ebbe grande risonanza, anche perch\u00e9 pubblicato durante la grande epidemia di colera che impervers\u00f2 in Europa tra il 1826 e il 1837. L'articolo fu tradotto in inglese nel 1833 e pubblicato numerose volte.\nL'Europa alla vigilia della pandemia.\nTra il X secolo e gli inizi del XIV si assistette in Europa a una lenta ma costante crescita della popolazione, che arriv\u00f2 a raddoppiare in Francia e in Italia e addirittura a triplicare in Germania. Ci\u00f2 fu favorito da una stabilizzazione delle strutture politiche che port\u00f2 maggior sicurezza e da un periodo di clima mite, conosciuto come periodo caldo medievale. L'economia prosper\u00f2: dopo secoli le vie di comunicazione tornarono a essere mantenute in efficienza e cos\u00ec gli scambi commerciali fiorirono spingendosi fin verso il Mar Nero e l'impero Bizantino. All'inizio del Trecento molte citt\u00e0 europee contavano oltre abitanti, alcune arrivarono ad averne anche 10 volte tanto; in Italia Milano aveva una popolazione di circa persone, Venezia e Firenze , Genova mentre Verona, Brescia, Bologna, Pisa, Siena e Palermo si fermavano alla comunque ragguardevole cifra di circa cittadini.\nPer far fronte alla sempre maggior richiesta di cereali, alimento base della dieta dell'epoca, si estesero i terreni coltivati e si introdussero migliorie nelle tecniche agricole, come la rotazione triennale e nuovi attrezzi. Tuttavia, nei primi decenni del Trecento, complice anche un generale abbassamento delle temperature, passato poi alla storia come \u201cpiccola era glaciale\u201d, la produzione non riusc\u00ec pi\u00f9 a soddisfare la domanda. Tra il 1315 e il 1317 l'Europa fu investita da una grande carestia, come non ne accadevano da tempo, che in alcune citt\u00e0, in particolare del nord, port\u00f2 alla morte del 5-10% della popolazione. Altre carestie si succedettero negli anni seguenti, si ricordano quelle del 1338 e del 1343 che interessarono maggiormente l'Europa meridionale. Tra il 1325 e il 1340 le estati furono molto fresche e umide, comportando abbondanti piogge che mandarono in rovina molti raccolti e aumentarono l'estensione delle paludi esistenti. Gi\u00e0 nel 1339 e nel 1340 vi furono epidemie, si suppone prevalentemente di infezioni intestinali, che provocarono nelle citt\u00e0 italiane un deciso aumento della mortalit\u00e0.\nAd aggravare ulteriormente la situazione, nel 1337 tra il regno di Francia e il regno d'Inghilterra scoppi\u00f2 un conflitto destinato a durare oltre un secolo. I contadini, impauriti dalla guerra e non pi\u00f9 in grado di sopravvivere con gli scarsi prodotti dei loro campi, si riversarono nelle citt\u00e0 alla ricerca di sussistenza, andando a creare insediamenti sovrappopolati dalle condizioni igieniche assai precarie, con cumuli di rifiuti giacenti a marcire per strada e assenza di fognature, con rifiuti organici versati direttamente in strada da finestre e balconi. \u00c8 questo il quadro nel quale, nell'ottobre 1347, la peste, comparsa nei porti del mar Mediterraneo, trov\u00f2 le condizioni ideali per scatenare una pandemia.\nScoppio della peste e diffusione in Europa.\nOrigine.\nNel XIV secolo la peste bubbonica risultava essere una malattia endemica tra i roditori che vivevano tra la Mongolia e il deserto dei Gobi; probabilmente furono le guerre tra la popolazione mongola e cinese a provocare le condizioni sanitarie perch\u00e9 si diffondesse su scala mondiale. L'area di origine della pandemia sembra esser stata quella regione dell'Asia centrale settentrionale tra l'area dell'Altaj e Tuva o la vicina Cina dove ricerche moderne hanno stimato che morirono circa il 65% degli abitanti durante le epidemie che la flagellarono tra il 1331 e il 1353.\nTra il 1338 e il 1339 la pestilenza raggiunse le comunit\u00e0 nestoriane presso il lago Issyk-Kul, nell'odierno Kirghizistan. Le prime testimonianze scritte circa l'epidemia sono state rinvenute proprio presso questo lago, che costituiva una tappa obbligata sul cammino della Via della Seta.\nNel 1345 si segnalarono i primi casi a Saraj sul Volga meridionale e in Crimea. Nel 1346 la peste fece le prime vittime ad Astrachan' e l'anno successivo il morbo raggiunse i confini dell'Europa di allora. L'Orda d'Oro, guidata da Gan\u012b Bek, assediava Caffa, nella penisola di Crimea, capoluogo della ricca colonia genovese della Gazaria e scalo sulla Via dell'Oriente. La peste raggiunse la citt\u00e0 al seguito dell'Orda d'Oro: le cronache dell'epoca riportano (come ha scritto lo storico francese Michel Balard sulla scorta di una cronaca anonima, attribuita al frate francescano Michele da Piazza) che gli assedianti gettavano con le catapulte i cadaveri degli appestati entro le mura della citt\u00e0. Gli abitanti di Caffa avrebbero immediatamente gettato in mare i corpi, ma la peste riusc\u00ec comunque a entrare in citt\u00e0 in questo modo. Altre fonti, tuttavia, indicano pi\u00f9 verosimilmente che la contaminazione dei genovesi fosse in realt\u00e0 avvenuta per via dei ratti che passavano dalle schiere dei mongoli agli abitanti della citt\u00e0 o, secondo una teoria recente, trasmessa attraverso i gerbilli.\nUna volta a Caffa, la peste fu introdotta nella vasta rete commerciale dei genovesi, che si estendeva su tutto il Mediterraneo. A bordo delle navi che partivano dalla citt\u00e0 nell'autunno del 1347 la peste giunse a Costantinopoli, prima citt\u00e0 europea contagiata, e a Pera, colonia genovese sul Bosforo; dopo aver infettato la popolazione di Cipro e di Alessandria d'Egitto, alla fine del settembre del 1347 il morbo arriv\u00f2 al porto di Messina.\nDiffusione in Europa.\nUna volta giunta in Europa, la peste nera si diffuse rapidamente perdurando tra i sei e i nove mesi nelle aree colpite. Il tasso di mortalit\u00e0 medio fu di circa il 30% nel totale della popolazione, mentre il tasso di letalit\u00e0 fu circa il 60%. Si diffuse soprattutto nei quartieri pi\u00f9 sovrappopolati delle citt\u00e0 dove gli abitanti, spesso debilitati dalla malnutrizione, vivevano in condizioni igieniche precarie. Dopo essere sbarcata a Messina, si registrarono altri casi nei principali porti mediterranei, come Genova e Marsiglia. Agli inizi del gennaio 1348 giunse a Pisa, per poi diffondersi a Spalato e i vicini porti di Sebenico e Ragusa, da dove pass\u00f2 a Venezia il 25 gennaio 1348 per poi diffondersi, in un solo anno, in tutto il Mediterraneo.\nA partire dal 1348 la malattia incominci\u00f2 a diffondersi seguendo le rotte commerciali continentali pi\u00f9 frequentate. L'Italia venne contagiata da tre direzioni: dalla Sicilia venne contagiata tutta l'Italia meridionale e il Lazio, da Genova venne contagiata tutta la Lombardia (con la notevole eccezione del Milanese), il Piemonte e la Svizzera, da Venezia venne contagiato il Veneto, l'Emilia-Romagna, la Toscana, l'Istria e la Dalmazia. In Francia, dopo aver colpito Marsiglia, risal\u00ec la valle del Rodano verso nord e dopo poco tempo raggiunse la Linguadoca e Montpellier; nell'agosto 1348 vennero coinvolte anche Carcassonne, Bordeaux, Aix-en-Provence. Ad Avignone, all'epoca sede papale, nei primi tre giorni del contagio morirono . In marzo la peste aveva raggiunto Tolosa e in maggio Parigi per poi dirigersi verso la Normandia e i Paesi Bassi. Arrivata al canale della Manica non ci volle molto perch\u00e9 la pestilenza lo attraversasse giungendo in Inghilterra, probabilmente nel Weymouth, per poi muoversi rapidamente verso Londra, Bristol, Plymouth e Southampton.\nNel 1348, la peste penetr\u00f2 nella Famiglia reale del Regno di Sicilia, nell'aprile del 1348 uccise il principe Giovanni (reggente al trono per conto del giovanissimo nipote Ludovico) che aveva cercato di scampare al contagio rifugiandosi sull'Etna. Nel 1355 fu lo stesso Re di Sicilia Ludovico ad essere contagiato e a perdere la vita a causa della peste. \nNel 1349 la peste incominci\u00f2 a mietere vittime in Cornovaglia e in Norvegia. L'anno seguente fu la volta della Svezia, della Scozia, dell'Islanda, della Groenlandia, delle isole F\u00e6r \u00d8er e Shetland. Nel dicembre dello stesso anno era giunta in Svizzera e in Germania: partendo da Venezia e passando per il Brennero, aveva raggiunto l'Austria comparendo prima in Carinzia, quindi in Stiria e infine a Vienna. Nella penisola iberica, nel 1350 mor\u00ec a causa del morbo Alfonso XI, re di Castiglia e Le\u00f3n. Questo evento fece precipitare il paese nella guerra civile, dalla quale usc\u00ec incoronato Enrico II di Trast\u00e1mara, figlio di Alfonso e della sua amante Eleonora de Guzman.\nNel 1351 giunse nel Brandeburgo e nello stesso anno si diffuse a nord est verso la Polonia, i Paesi Baltici, la Finlandia e in Russia, dove uccise nel 1353 Teognoste il Greco, patriarca della chiesa ortodossa russa, e Simeone di Russia, principe di Mosca. La sua espansione termin\u00f2 una volta che giunse nelle vaste e disabitate pianure della Siberia.\nPer limitare i rischi di contagio, dopo il 1347 le navi sulle quali si sospettava la presenza di peste venivano messe in isolamento per quaranta giorni (quarantena, originariamente forma veneta per \"quarantina\"). La quarantena poteva impedire che gli equipaggi mettessero piede a terra, ma non impediva che lo facessero i ratti, veri responsabili della diffusione della malattia.\nEffetti demografici.\nSi calcola che la peste nera uccise tra i venti e i venticinque milioni di persone, un terzo della popolazione europea dell'epoca, mentre per le vittime in Asia e Africa mancano fonti certe. Le cifre devono venire considerate con prudenza, perch\u00e9 le testimonianze dei contemporanei riportano numeri probabilmente esagerati per esprimere il terrore e la crudelt\u00e0 di questa pandemia. Per esempio, ad Avignone i cronisti dell'epoca stimarono fino a morti, quando a quei tempi la citt\u00e0 non contava pi\u00f9 di abitanti. Pi\u00f9 affidabili i dati relativi a istituti religiosi: morirono tutti i religiosi agostiniani di Avignone, tutti i francescani di Carcassonne e Marsiglia, che erano circa 150; 153 su 160 francescani a Maguelon, 133 su 140 francescani a Montpellier. Si \u00e8 stimato che, tra dicembre 1347 e maggio 1349, la citt\u00e0 di Venezia perse circa il 60% della popolazione, vale a dire tra le e le vittime su una popolazione che poteva oscillare tra i e i abitanti, nonostante avesse adottato precocemente la quarantena. Londra cont\u00f2 tra i e i decessi su abitanti.\nIn Toscana, a San Gimignano morirono il 70% degli abitanti, mentre a Prato scomparvero il 38% dei nuclei familiari cos\u00ec come ne scomparvero il 70% a Brema, il 25% a Lubecca e il 50% a Magdeburgo.\nPi\u00f9 delle cifre sono i destini individuali a dare un'idea concreta delle devastazioni della peste: Agnolo di Tura, cronista senese, lamentava di non trovare pi\u00f9 nessuno che seppellisse i morti e di aver dovuto seppellire con le proprie mani i suoi cinque figli. John Clyn, l'ultimo monaco ancora in vita in un convento irlandese a Kilkenny, poco prima di morire egli stesso di peste metteva sulla carta la sua speranza che all'epidemia sopravvivesse almeno un uomo, che potesse continuare la cronaca della peste che egli aveva cominciato. Molti furono i religiosi che perirono, chiamati a dare conforto agli appestati ammalandosi sovente loro stessi; nella diocesi di York mor\u00ec circa il 40% del clero locale.\nLa peste nera non colp\u00ec tutta l'Europa con la stessa intensit\u00e0: alcune rare zone rimasero quasi immuni dal contagio (come alcune regioni della Polonia, il Belgio e Praga), altre invece furono quasi spopolate. In Italia la peste risparmi\u00f2 parzialmente Milano che cont\u00f2 morti su una popolazione di circa anime, mentre a Firenze uccise quattro quinti degli abitanti. Sono state fatte supposizioni sul perch\u00e9 Milano riusc\u00ec a limitare i decessi: alcune di esse si focalizzano sulla forte autorit\u00e0 dei Visconti che imposero rigide limitazioni sull'ingresso di merci e persone in citt\u00e0, e segregarono in casa le famiglie in cui si sospettava che tra i membri vi fosse un infetto, mentre altri suggeriscono che il motivo sia da trovarsi nei vasti territori rurali poco fuori dalla citt\u00e0 che permisero a molti di trovare un rifugio. Anche Anversa venne colpita con relativa clemenza, perdendo il 20-25% della propria popolazione. In Germania invece, mentre il meridione venne prevalentemente risparmiato, Amburgo, Brema e Colonia vennero colpite in maniera massiccia. Gli effetti sulla popolazione furono senz'altro pi\u00f9 gravi in Francia e in Italia che in Germania. In Scandinavia ebbe un effetto disastroso; specialmente in Norvegia, dove la pandemia colp\u00ec cos\u00ec forte da lasciare la popolazione senza sovrani: fu in quel momento che i tre regni nordici di Danimarca, Norvegia e Svezia si unirono sotto la guida della regina Margherita I di Danimarca.\nFurono necessari alcuni secoli perch\u00e9 la popolazione europea ritornasse alla densit\u00e0 precedente la pandemia. David Herlihy, medievalista statunitense, nota che il numero degli abitanti dell'Europa cess\u00f2 di calare solo nei primi decenni del XV secolo e che nei cinquant'anni successivi rimase stabile, per poi riprendere lentamente ad aumentare attorno al 1460.\nConseguenze a lungo termine.\nLa peste nera provoc\u00f2 un mutamento profondo nella societ\u00e0 dell'Europa medievale, tanto che dopo il 1348 non fu pi\u00f9 possibile mantenere i modelli culturali del XIII secolo. Le gravissime perdite in vite umane causarono una ristrutturazione della societ\u00e0 dagli effetti positivi nel lungo termine: il crollo demografico rese disponibile a una percentuale significativa della popolazione terreni agricoli e posti di lavoro remunerativi; i terreni meno redditizi vennero abbandonati, e in alcune zone ci\u00f2 port\u00f2 all'abbandono di interi villaggi; le corporazioni, per necessit\u00e0, ammisero nuovi membri, cui prima si negava l'iscrizione; i fitti agricoli crollarono, mentre le retribuzioni nelle citt\u00e0 aumentarono sensibilmente. Per questo, dopo la peste un gran numero di persone pot\u00e9 godere di un benessere in precedenza irraggiungibile. L'aumento del costo della manodopera richiese una maggiore meccanizzazione del lavoro, cos\u00ec il tardo Medioevo divenne un'epoca di notevoli innovazioni tecniche. La ritrovata prosperit\u00e0 nei commerci comport\u00f2 lo sviluppo delle scienze bancarie e delle tecniche contabili: vennero introdotte le lettere di cambio e la partita doppia, le attivit\u00e0 creditizie conobbero un rapido impulso. Tra le innovazioni, lo storico David Herlihy cita l'esempio della stampa: fino a quando i compensi degli amanuensi erano rimasti bassi, la copia a mano era una soluzione soddisfacente per la riproduzione delle opere. L'aumento del costo del lavoro diede il via a una serie di esperimenti che sfoci\u00f2 nell'invenzione della stampa a caratteri mobili di Johann Gutenberg. Sempre Herlihy ritiene che l'evoluzione della tecnica delle armi da fuoco sia da ricondurre alla carenza di soldati.\nCome conseguenza della pandemia del 1347-1353, le autorit\u00e0 incominciarono a sviluppare, e continuarono a farlo per i quattro secoli successivi, ordinanze e regolamenti atti a tentare di prevenire o curare la peste che, ciononostante, continu\u00f2 a ripresentarsi a cadenza quasi periodica. Ogni qualvolta ci fosse un'avvisaglia di una nuova epidemia, si prese l'abitudine di limitare i movimenti di merci e persone istituendo quarantene, certificati sanitari e migliorando le condizioni igieniche delle citt\u00e0. Basandosi sulla teoria dei \u201cmiasmi\u201d, venivano bloccate le attivit\u00e0 che producevano cattivi odori e allontanate alcune categorie di persone considerate \u201cmoralmente inquinanti\u201d, come prostitute, vagabondi e altri \u201cpeccatori\u201d. Successivamente si provvedette a creare comitati o ufficiali sanitari provvisori. Ad esempio, Milano istitu\u00ec un ufficio di sanit\u00e0 permanente nel 1450 e realizz\u00f2 il lazzaretto di San Gregorio, progettato nel 1488. Nel 1486 fu la volta di Venezia mentre a Firenze si dovette aspettare il 1527. Parigi ne costitu\u00ec uno nel 1580, ma gi\u00e0 da circa 30 anni aveva affrontato il problema con l'emanazione di ordinanze e norme per affrontare le epidemie. Verso la fine del XVI secolo, Amsterdam istitu\u00ec un servizio di rimozione dei rifiuti dalle strade, al fine di migliorare le condizioni igieniche nel tentativo di prevenire focolai epidemici, costru\u00ec un lazzaretto, e decise di porre un medico professionista tra i magistrati che si occupavano della sanit\u00e0 pubblica. A Londra si prefer\u00ec per lungo tempo la segregazione domiciliare rispetto al confinamento in un lazzaretto.\nA lungo termine la peste fece s\u00ec che la medicina si emancipasse dalla tradizione galenica. Le bolle pontificie di papa Sisto IV e papa Clemente VII consentirono che si sezionassero cadaveri, pur di scoprire le cause dalla malattia; il medico fiammingo Andrea Vesalio (1514 - 1564) fu uno dei primi a intraprendere lo studio autoptico del corpo umano con intento metodico. La ricerca diretta sul corpo umano per mezzo di studi anatomici ebbe un maggior impulso dopo la peste, un primo passo in direzione della medicina moderna e della scienza empirica. Tuttavia dovettero trascorrere quasi duecento anni prima che il medico veronese Girolamo Fracastoro (1483-1533) si confrontasse in maniera pi\u00f9 sistematica con l'idea di contagio.\nSecondo alcuni storici della cultura, tra cui in particolare l'austriaco Egon Friedell, la peste nera caus\u00f2 la crisi delle concezioni medievali di uomo e di universo, scuotendo le certezze della fede che avevano dominato fino ad allora, vedendosi in ci\u00f2 un rapporto causale diretto tra la catastrofe della peste nera e il Rinascimento.\nLa peste nera dal punto di vista medico-scientifico.\nSe all'epoca medici e autorit\u00e0 sanitarie non possedevano conoscenze sufficienti per identificarne la causa e i rimedi, attribuendone sovente la cagione a significati religiosi, oggi l'agente eziologico pi\u00f9 accreditato della peste nera \u00e8 il bacillo \"Yersinia pestis\". Isolato alla fine del XIX secolo, tale bacillo viene trasmesso dai ratti all'uomo attraverso le pulci, in particolare le specie \"Xenopsylla cheopis\" e \"Pulex irritans\". Il microrganismo, una volta penetrato attraverso la cute, raggiunge i linfonodi ingrossandoli e causando i caratteristici \"bubboni\", riuscendo, talvolta, a raggiungere il flusso sanguigno e i polmoni dando origine a forme ancora pi\u00f9 letali. I sintomi pi\u00f9 frequenti sono febbre elevata, mal di testa, dolori articolari, nausea e vomito, oltre ai gi\u00e0 citati bubboni; negli stati pi\u00f9 avanzanti compaiono letargia, ipotensione e dispnea che conferiscono al malato un colorito scuro, da cui il nome \"peste nera\"; la morte sopraggiunge in pochi giorni. Nel corso degli anni sono state avanzate ipotesi diverse sulle cause della \"peste nera\" che non hanno per\u00f2 riscosso un pieno successo nella comunit\u00e0 scientifica.\nCause e rimedi del tempo.\nI medici dell'epoca rimasero disorientati di fronte al fenomeno, per loro incomprensibile; la loro formazione infatti prevedeva una solida preparazione filosofica, che impegnava la maggior parte del loro studio. Le teorie mediche risalivano all'antichit\u00e0, a Ippocrate e Galeno, secondo i quali le malattie nascevano da una cattiva miscela (\"discrasia\") dei quattro umori del corpo: sangue, flemma, bile gialla e bile nera. L'idea stessa di contagio era sconosciuta alla medicina galenica e del tutto impensabile era ritenuta la trasmissione di malattie da animale a uomo. Per la quantit\u00e0 di persone contagiate dal morbo e per la velocit\u00e0 con cui si diffondeva, gli studiosi ricorsero a Ippocrate per definirne la causa:\nBasandosi su questo, i medici del tempo decisero che l'origine del male era l'aria umida e fredda che ci fu nella primavera 1348. L'idea era che questa fosse dovuta alla congiunzione di Giove, Saturno e Marte, avvenuta tre anni prima. Questa tesi fu sostenuta da vari studiosi, tra cui Guy de Chauliac e Gentile da Foligno, il quale mor\u00ec di peste dopo aver elaborato la teoria del \"soffio pestifero\". La facolt\u00e0 di medicina dell'Universit\u00e0 di Parigi, incaricata da Filippo VI di redigere una relazione sulle cause dell'epidemia, fece propria questa tesi e cos\u00ec questa spiegazione assunse grande autorevolezza e venne tradotta in numerose lingue europee. Altri medici ancora ne hanno attribuito la responsabilit\u00e0 a fenomeni terrestri, come un terremoto, un'eruzione vulcanica, un maremoto, asserendo che lo sconvolgimento dei quattro elementi (terra, acqua, aria, fuoco) potesse comportare eventi nocivi.\nIl medico ottocentesco Angelo Antonio Frari nella sua opera \"Della peste e della amministrazione sanitaria\" riporta come molti la considerassero un castigo divino, e che altri pensassero che il morbo provenisse dall'oriente e fosse stato causato da un fuoco, caduto dal cielo o proveniente da sottoterra, che espandendosi diffondeva il morbo.\nI consigli o regimi contro la peste, opere mediche che mostravano come difendersi dal contagio, divennero quasi un genere letterario: i \"regimina contra pestilentiam\". Questi proponevano pi\u00f9 che altro soluzioni volte a prevenire piuttosto che curare la malattia. La maggior parte delle soluzioni proposte per evitare il contagio era il rifugiarsi in campagna, o comunque fuggire dal morbo. Poi venivano dati suggerimenti pi\u00f9 o meno dettagliati su cosa mangiare e come vivere. Per esempio, il medico fiorentino Tommaso del Garbo consigliava di arieggiare bene le stanze, di lavarsi con aceto e acqua di rose, di mangiare \"cibi buoni\" e di astenersi dai rapporti fisici, i quali stimolavano gli \"umori\" corporei. Le terapie proposte erano quelle tipiche galeniche, quindi salassi e cauteri. I \"farmaci\" usati dovevano controbilanciare le qualit\u00e0 della peste; ad esempio, essendo questa umida e calda, per via dei bubboni e della febbre, si potevano usare pietre, come smeraldi e zaffiri, terre ed erbe, come l'ersicaria, che erano secche e fredde; poich\u00e9 gli appestati sono pallidi, si usava lo zafferano. \nMolti medici di fronte alla peste fuggivano, riferisce il cronista fiorentino Marchionne di Coppo Stefani:\nIn caso di peste l'unico dovere del medico era di invitare l'ammalato a confessarsi. Il rimedio cui i medici pi\u00f9 frequentemente ricorrevano erano fumigazioni con erbe aromatiche. Papa Clemente VI, per tutta la durata dell'epidemia, rimase rinchiuso presso gli appartamenti del palazzo di Avignone; in una stanza, in particolare, erano perennemente accesi due grandi fal\u00f2, dove il pontefice vi soggiornava per buona parte del tempo. \u00c8 probabile che in questo modo riusc\u00ec a sfuggire al contagio, in quanto il calore allontana le pulci. Per il resto, il pontefice fece costruire e consacrare sempre pi\u00f9 cimiteri, poich\u00e9 i gi\u00e0 presenti campisanti erano sovraffollati; anche se ci\u00f2 non bast\u00f2, arriv\u00f2 a consacrare persino il Rodano, dove vennero gettati i morti appestati.\nPer cercare di contenere l'epidemia, i vari governi delle citt\u00e0 italiane incominciarono a nominare funzionari addetti alla salute pubblica, come a Firenze, Venezia e Pistoia. Questi ordinarono la chiusura dei mercati, il divieto di rivendita dei vestiti degli appestati e proibirono i funerali. A Pistoia venne istituito nel 1348 il primo corpo di beccamorti. Incominci\u00f2 a farsi strada anche l'idea di isolare i malati: a Milano le case dei primi appestati vennero sprangate con i malati dentro. Le citt\u00e0 non fecero pi\u00f9 entrare le persone provenienti da regioni in cui l'epidemia era accertata. Nel 1377 a Ragusa le navi provenienti da zone infette dovevano aspettare un mese, prima di poter entrare in porto. Per i viaggiatori terrestri i giorni divennero quaranta, poich\u00e9 se una malattia si fosse manifestata dopo questo momento, secondo Ippocrate, non sarebbe potuta essere una malattia acuta, ma una \"cronica\", quindi non peste.\nLa spiegazione della medicina moderna.\nLa teoria maggiormente accreditata che identifica la causa della pestilenza \u00e8 quella che ne attribuisce la responsabilit\u00e0 al bacillo \"Yersinia pestis\". Tale patogeno venne scoperto e isolato da un gruppo di scienziati, tra cui il batteriologo franco-svizzero Alexandre Yersin da cui il nome, che si rec\u00f2 a Hong Kong nel 1894 in occasione di un'epidemia simile scoppiata nel sud della Cina nel 1865.\nNel 1898 Paul-Louis Simond spieg\u00f2 che tale bacillo si poteva trasmettere attraverso il morso di pulci infette i cui visceri erano ostruiti causandone fame e un comportamento pi\u00f9 aggressivo. In origine il bacillo della peste viveva e si diffondeva nei ratti, quest'ultimi classificabili in due popolazioni: una resistente alla malattia, che fungeva da ospite per lo \"Y. Pestis\" e una che invece ne moriva; con la morte della seconda, le pulci passavano ad altri ospiti, compresi gli uomini, dando origine all'epidemia. Le pulci responsabili della trasmissione appartengono alla specie \"Xenopsylla cheopis\" mentre si ritiene che la pulce umana \"Pulex irritans\" sia colpevole del contagio tra uomo e uomo. Lo spostamento delle pulci dai ratti alle persone avvenne facilmente in Europa anche grazie alla scarsa igiene personale, mentre la diffusione su larga scala della malattia fu favorita dallo spostamento degli uomini, impegnati in commerci o guerre, e degli stessi ratti che affollavano le stive delle navi. Nonostante l'aria fredda e umida non sia la causa della malattia, ne favor\u00ec il diffondersi: la capacit\u00e0 pestigena delle pulci varia al variare delle condizioni climatiche, ed \u00e8 appurato che questa aumenti in climi caldi e secchi o freddi e umidi.\nSono state identificate tre varianti della peste. La \"peste bubbonica\" \u00e8 causata dall'introduzione nell'organismo del bacillo \"Y. pestis\" attraverso la cute a seguito del morso di una pulce infetta; successivamente questo progredisce attraverso i vasi linfatici fino a giungere ai linfonodi, solitamente quelli ascellari o inguinali, dando luogo a un'infezione con conseguente produzione di pus e ingrossamento di questi fino a formare i caratteristici \"bubboni\" che le conferiscono il nome. Successivamente \u00e8 possibile che il bacillo raggiunga il flusso sanguigno e da l\u00ec altri organi causando la \"peste setticemica\" dalla mortalit\u00e0 ancora pi\u00f9 elevata. Se riesce a raggiungere i polmoni si ha la \"peste polmonare\", con tassi di sopravvivenza scarsissimi e facilmente diffusibile per via aerea, tramite la tosse.\nI sintomi della malattia comprendono febbre tra i e i , mal di testa, dolori articolari, nausea e vomito, sete, diarrea, tumefazione dei linfonodi e malessere generale. Nelle forme setticemiche e polmonari pu\u00f2 verificarsi letargia, sonnolenza, ipotensione e dispnea, tanto da conferire al malato un colorito scuro, cianotico, da cui si \u00e8 coniato il nome \"peste nera\". In breve tempo si va incontro a sepsi e sindrome da disfunzione multiorgano giungendo poi al decesso.\nSe non trattato mediante antibiotici, l'80% degli infetti della forma bubbonica muore entro otto giorni. La forma polmonare presenta invece un tasso di mortalit\u00e0 che arriva tra il 90 e il 95% con febbre, tosse e espettorato sanguinolento, tra i sintomi. Man mano che la malattia progredisce, l'espettorato diventa a flusso libero e rosso vivo. La forma setticemica \u00e8 la meno comune delle tre, con un tasso di mortalit\u00e0 vicino al 100%; i suoi sintomi sono febbri alte e chiazze cutanee violacee dovute ad emorragie da coagulazione intravascolare disseminata. In caso di peste polmonare e particolarmente setticemica, il progresso della malattia \u00e8 cos\u00ec rapido che spesso non vi \u00e8 tempo per lo sviluppo dei bubboni.\nTeorie alternative.\nNonostante la maggioranza della comunit\u00e0 scientifica attribuisca alla \"Yersinia Pestis\" la responsabilit\u00e0 per l'epidemia del 1347-1352, sono state formulate teorie alternative: nel 1970 il batteriologo J. F. D. Shrewsbury not\u00f2 che i tassi di mortalit\u00e0 nelle aree rurali segnalati durante la pandemia del XIV secolo erano incompatibili con la moderna peste bubbonica; nel 1984, lo zoologo Graham Twigg realizz\u00f2 il primo grande lavoro per confutare la corrente teoria della peste bubbonica e i suoi dubbi vennero ripresi da numerosi autori, tra cui David Herlihy (1997), Susan Scott e Christopher Duncan (2001) e Samuel K. Cohn, Jr. (2002 e 2013).\nNella ricostruzione dei dati epidemiologici i ricercatori sono tuttavia ostacolati dalla mancanza di statistiche affidabili. Gran parte del lavoro \u00e8 stato svolto sulla diffusione della peste in Inghilterra ma non \u00e8 facile stimare la popolazione esistente all'epoca poich\u00e9 gli unici censimenti disponibili sono il \"Domesday Book\" del 1086 e un secondo relativo a un testatico del 1377.\nOltre a sostenere che il numero di ratti esistenti non era sufficiente a giustificare una pandemia di peste bubbonica, gli scettici sottolineano che i sintomi non sono unici (e probabilmente in alcuni resoconti possono differire), che la trasmissione tramite pulci avrebbe avuto un significato marginale e che i risultati del DNA potrebbero essere imperfetti.\nSono state avanzate diverse teorie alternative allo \"Y. pestis\": Twigg sugger\u00ec che la causa fosse una forma di antrace e Norman Cantor ritenne che potesse essere stata una combinazione di antrace e altre pandemie. Scott e Duncan sostennero che la pandemia fosse una forma di malattia infettiva emorragica simile all'ebola. L'archeologo Barney Sloane ha sostenuto che non ci sono prove sufficienti e che la peste si diffuse troppo rapidamente per sostenere la tesi secondo cui \"Y. pestis\" si diffuse dalle pulci dei ratti; egli sostiene che la trasmissione deve essere stata esclusivamente da persona a persona.\nTuttavia, nessuna teoria alternativa ha mai ottenuto un'accettazione diffusa. Molti studiosi che sostengono lo \"Y. pestis\" come il principale agente della pandemia suggeriscono che la sua estensione e i suoi sintomi possono essere spiegati da una combinazione tra la peste bubbonica con altre malattie, tra cui la febbre tifoide, il vaiolo e le infezioni respiratorie. Oltre all'infezione bubbonica, altri indicano forme setticemiche e polmonari che spiegherebbero l'alto tasso di mortalit\u00e0 e i sintomi aggiuntivi riscontrati.\nPeste e religione.\nQuasi tutti i contemporanei ritennero che la peste fosse un volere di Dio e cercarono conforto e giustificazione nella religione. I musulmani furono portati ad accettare la malattia con rassegnazione e umilt\u00e0, arrivando a considerarla un dono che avrebbe consentito alle vittime di entrare immediatamente nella \"Janna\", il paradiso musulmano, come se si fosse morti in una guerra santa. Gli \"\u02bfulam\u0101\u02be\", esperti in scienze religiose, esortarono i fedeli a non fuggire da un luogo colpito n\u00e9 a recarvisi, poich\u00e9 si sarebbe contravvenuto al volere di Allah. Un'ipotesi non suffragata da evidenze scientifiche, ha attribuito la grande mortalit\u00e0 in Egitto all'epoca del Sultanato mamelucco burj\u012b al fatto che i nuovi arrivati, non pi\u00f9 originari delle steppe euro-asiatiche dei Kipchak ma per lo pi\u00f9 Circassi, erano pi\u00f9 fragili fisicamente ed esposti maggiormente al morbo. I cristiani invece vissero la pandemia in modo pi\u00f9 personale ritenendola un castigo per i propri peccati e per il cosmopolitismo delle grandi citt\u00e0 e del proliferare, soprattutto in Oriente, delle varie eresie. Non mancarono inoltre interpretazioni alternative e fantasiose.\nIn Occidente nacquero diversi movimenti religiosi in conseguenza della peste (o nel timore dell'epidemia) e molti di essi sfidavano il monopolio ecclesiastico sulla sfera spirituale. La vita quotidiana era segnata da rogatorie e processioni. Il culto di San Rocco, patrono degli appestati, divenne particolarmente intenso e i pellegrinaggi pi\u00f9 frequenti. In molti luoghi sorsero chiese votive e altri monumenti, come le cosiddette \"colonne della peste\", volute dagli abitanti nella speranza di placare il flagello. Nella generale disperazione vi furono alcuni che decisero di gustare ogni minuto, almeno il pensiero di esso. Tra i vari movimenti cattolici che proliferarono tra la popolazione terrorizzata, menzione particolare va fatta per i cosiddetti flagellanti che praticavano, durante cortei che si spostavano da citt\u00e0 a citt\u00e0, l'autoflagellazione come forma estrema di penitenza e devozione, ritenendosi ispirati da Dio. Nonostante fossero stati banditi pubblicamente da papa Clemente VI il 20 ottobre 1349, questo fenomeno perdur\u00f2 fino al XV secolo. Sembra che anche l'inno \"Stella c\u0153li extirpavit\" sia stato composto dalle sorelle del Monastero di Santa Clara, a Coimbra, in Portogallo, durante la peste agli inizi del XIV secolo.\nLa persecuzione degli ebrei.\nL'autorit\u00e0 ecclesiastica e civile entr\u00f2 in crisi molto rapidamente, anche per l'inefficacia delle misure messe in campo contro il contagio. Nel \"Decameron\" Giovanni Boccaccio annota: \u00abE in tanta afflizione e miseria della nostra citt\u00e0 era la reverenda autorit\u00e0 delle leggi, cos\u00ec divine come umane, quasi caduta e dissoluta tutta per li ministri e esecutori di quelle, li quali, s\u00ec come gli altri uomini, erano tutti o morti o infermi o s\u00ec di famigli rimasi stremi, che uficio alcuno non potean fare; per la qual cosa era a ciascun licito quanto a grado gli era d'adoperare\u00bb. A soffrire maggiormente di questa perdita di autorit\u00e0 fu chi si trovava ai margini della societ\u00e0 medievale, come gli ebrei.\nDall'arrivo in Provenza della malattia gli ebrei vennero presi di mira: a Tolone e Barcellona ci furono massacri e saccheggi causati dall'isteria generale della popolazione. Dopo questi primi avvenimenti le autorit\u00e0 si mossero in loro difesa: gli aggressori di Tolone vennero arrestati; la regina Giovanna I di Napoli diminu\u00ec i tributi dovuti dagli ebrei. Anche papa Clemente VI asser\u00ec che la malattia non era dovuta all'intervento umano ma aveva una causa naturale o divina e emise due bolle pontificie, il 4 luglio e 26 settembre 1349, con cui condann\u00f2 le persecuzioni contro gli ebrei scomunicandone i responsabili.\nL'accusa che gli ebrei avvelenassero fonti e pozzi cominci\u00f2 a circolare nell'estate del 1348, tanto che in Savoia furono posti sotto tortura alcuni ebrei inquisiti che avevano ammesso questo reato. Successivamente, in un processo analogo in Svizzera, un mercante ammise che durante i suoi viaggi aveva infettato i pozzi delle citt\u00e0 in cui era passato. Ammise inoltre che era un complotto ebraico in cui tutta la popolazione era coinvolta. Queste confessioni si diffusero rapidamente in tutta Europa e scatenarono un'ondata di violenze, soprattutto in Svizzera e in Germania. Il papa eman\u00f2 una seconda bolla in cui sottolineava come anche gli ebrei morissero a causa della peste e ne ribadiva l'innocenza. Lo stesso cercarono di fare altri eruditi. A Strasburgo il governo cittadino aveva tentato di proteggere gli ebrei, ma venne esautorato dalle corporazioni. Il nuovo governo si mostr\u00f2 tollerante verso l'annunciato rogo dei circa ebrei, che ebbe luogo nel febbraio 1349, quando la peste ancora non aveva raggiunto la citt\u00e0.\nSi \u00e8 inoltre discusso sul ruolo dei flagellanti nelle persecuzioni, in passato si riteneva infatti che ancora prima dell'arrivo della peste essi avessero istigato la popolazione contro gli ebrei in citt\u00e0 come Friburgo, Colonia, Augusta, Norimberga, K\u00f6nigsberg e Ratisbona. La ricerca pi\u00f9 recente \u00e8 per\u00f2 del parere che i flagellanti siano stati una \"comoda giustificazione\". Quando la peste cess\u00f2 ben pochi ebrei erano rimasti tra Germania e Paesi Bassi, i pi\u00f9 furono uccisi o si spostarono verso l'Italia.\nLa peste nera nell'arte e nella letteratura.\nLa maggior parte delle opere d'arte con soggetto gli effetti o gli eventi legati alla peste nera vennero realizzati successivamente agli anni della pandemia. Un'eccezione a ci\u00f2 \u00e8 il \"Decameron\" di Giovanni Boccaccio, che si ritiene scritto tra il 1350 e il 1353. L'opera, una raccolta di cento novelle, \u00e8 ambientata in una casa di campagna posta sulle colline fuori Firenze, a breve distanza dalla citt\u00e0; qui, sette giovani donne e tre giovani uomini si sono rifugiati per scampare all'epidemia che infuria in citt\u00e0 tra la primavera e l'estate del 1348. L'introduzione del libro \u00e8 una delle fonti medievali pi\u00f9 dettagliate sull'impatto della peste in citt\u00e0.\nAnche Francesco Petrarca, amico di Boccaccio, fu toccato dall'epidemia: molti dei suoi amici morirono a causa del morbo e tra questi vi fu anche la Laura protagonista del \"Canzoniere\". Tra i testi nei quali parla di questi fatti si ricordano la lettera \"Ad se ipsum\", in cui descrive cosa accadde a Firenze in quel periodo, e nell'egloga IX, \"Querulo\", contenuta nei \"Bucolicum carmen\", dove a un dialogo tra Filogeo e Teofilo affida le proprie riflessioni sulle conseguenze e sul male causato dalla peste e su come vivere al meglio il tempo rimanente per essere sicuri di arrivare al Paradiso.\nAnche la pittura tardo medievale ha avuto ripercussioni dalle tragedie legate alla pestilenza. In un'analisi della pittura fiorentina, lo storico dell'arte \u00c9mile M\u00e2le evidenzia come i consueti soggetti ottimistici di fine Duecento, quali la Madonna, la Sacra Famiglia, il Bambino Ges\u00f9, lascino il posto, dopo la grande epidemia, a temi pi\u00f9 duri e pieni di tensione. Lo storico Michel Vovelle suggerisce, altres\u00ec, che \u00abtra il 1350 e il 1380 la pittura ha preso il colore del tempo, rispecchiandone l'inquietudine e l'austerit\u00e0\u00bb. La cosiddetta \"danza macabra\", uno dei temi iconografici pi\u00f9 frequenti dei primi decenni del XV secolo, nella quale \u00e8 rappresentata una danza tra uomini e scheletri, \u00e8 stata messa in relazione con la peste del Trecento. Una delle produzioni pi\u00f9 celebri \u00e8 la \"Danza macabra di Lubecca\", opera del pittore e intagliatore Bernt Notke, andata perduta a seguito di un bombardamento nel 1942. Inoltre, se nel Duecento la rappresentazione del Giudizio universale era tipica dei timpani delle facciate delle chiese, tra la met\u00e0 del Trecento e il Quattrocento diventa sempre pi\u00f9 frequente negli affreschi interni agli edifici. Anche l'Apocalisse diventa un tema assai frequente, si ricordi a titolo di esempio il ciclo degli arazzi di Angers realizzati tra il 1375 e il 1380 da Nicolas Bataille.\nTale tema venne ripreso da Franz Liszt per le musiche di \"Totentanz\", composte tre il 1834 e il 1859. Il pittore tedesco del XX secolo Werner T\u00fcbke ricorse al soggetto della peste per una scena del suo monumentale dipinto dedicato alla guerra dei contadini tedeschi del XVI secolo. Anche la settima arte ha celebrato la peste nera: \"Il settimo sigillo\", diretto nel 1965 dal regista svedese Ingmar Bergman, \u00e8 probabilmente uno dei film pi\u00f9 celebri su questo tema.\nIl ritorno della peste nei secoli successivi.\nSi ritiene che lo stesso agente patogeno del 1348 sia responsabile delle ricorrenti epidemie scoppiate in Europa, con vari gradi di intensit\u00e0 e mortalit\u00e0 seppur sempre inferiori alla prima, a ogni generazione, fino al XVIII secolo. \u00c8 stato infatti osservato che, tra il 1347 e il 1480, la peste colp\u00ec le maggiori citt\u00e0 europee a intervalli di circa 6-12 anni affliggendo, in particolare, i giovani e le fasce pi\u00f9 povere della popolazione. A partire dal 1480 la frequenza incominci\u00f2 a diminuire, attestandosi a un'epidemia ogni 15-20 anni circa, ma con effetti sulla popolazione non certo minori. Nel 1466 circa 40.000 parigini morirono per un nuovo scoppio della malattia. Tra il 1500 e il 1850 la peste fu presente senza soluzione di continuit\u00e0 in almeno un territorio del mondo islamico.\nImportanti epidemie successivamente si registrarono nel territorio milanese nel biennio 1576-1577, nell'Italia settentrionale nel 1630 (immortalata da Alessandro Manzoni ne \"I promessi sposi\") e a Siviglia tra il 1647 e il 1652. Nel 1661 l'impero ottomano fu pesantemente colpito mentre, tra il 1663 e il 1664, un'epidemia si propag\u00f2 nella repubblica olandese uccidendo persone nella sola Amsterdam. Da ricordarsi la grande peste di Londra, che colp\u00ec la capitale britannica tra il 1665 e il 1666, causando la morte di un numero di persone compreso tra e , vale a dire pi\u00f9 di un quinto dell'intera popolazione della citt\u00e0. L'ultima grande epidemia, e una delle pi\u00f9 devastanti che abbia afflitto una grande citt\u00e0, fu quella che interess\u00f2 Marsiglia nel 1720, considerata di origine vicino-orientale, e che arriv\u00f2 a uccidere quasi il 50% di tutta la popolazione cittadina, a cui si dovettero sommare le vittime delle zone limitrofe.\nLa terza pandemia di peste part\u00ec dalla Cina nel 1855, propagandosi per tutta l'Asia e uccidendo circa 10 milioni di persone nella sola India. Dodici focolai in Australia tra il 1900 e il 1925 provocarono oltre mille morti, principalmente a Sydney; ci\u00f2 port\u00f2 alla creazione di un dipartimento di sanit\u00e0 pubblica che intraprese alcune ricerche all'avanguardia sulla trasmissione del morbo dalle pulci di ratto agli esseri umani attraverso il bacillo \"Yersinia pestis\"."}
{"id": "209522", "revid": "224230", "url": "https://it.wikipedia.org/wiki?curid=209522", "title": "Friedrich Ebert (disambigua)", "text": "Friedrich Ebert \u00e8 il nome di due uomini politici tedeschi, padre e figlio:"}
{"id": "209525", "revid": "1632387", "url": "https://it.wikipedia.org/wiki?curid=209525", "title": "N.W.A", "text": "Gli N.W.A (acronimo di Niggaz Wit Attitudes) sono stati un gruppo musicale hip hop statunitense, uno tra i pi\u00f9 influenti della storia del gangsta rap e dell'intera epoca degli anni novanta.\nIl creatore, leader e produttore discografico del gruppo \u00e8 stato Eric Lynn Wright, in arte Eazy-E. Il gruppo, i cui membri provenivano tutti da Compton, California, \u00e8 stato attivo nel periodo tra il 1986 e il 1992. Sono annoverati tra i principali ispiratori del loro genere, caratterizzato da testi spesso apparentemente inneggianti a criminalit\u00e0, violenza, spaccio di droghe, vita di strada e misoginia, tutte note distintive dei gangster. Inoltre hanno attirato l'attenzione del pubblico su Compton, tra i quartieri pi\u00f9 violenti di Los Angeles.\nTra i loro singoli i pi\u00f9 famosi furono \"Straight Outta Compton\", accompagnato da un video tra i pi\u00f9 importanti della storia del rap e quasi un inno della loro citt\u00e0, \"Fuck tha Police\", che cost\u00f2 al gruppo una lettera intimidatoria da parte dell'FBI, e \"Niggaz 4 Life\", piena di rabbia e che esprime i concetti propri di un \"afroamericano\".\nLa rivista Rolling Stone li ha inseriti nella classifica dei 100 artisti musicali pi\u00f9 importanti di sempre, alla posizione 83.\nStoria del gruppo.\nPrimi anni.\nLa crew californiana sorse nel 1986 all'interno dell'etichetta Ruthless Records, fondata appena un anno prima a Compton con denaro di dubbia provenienza da Eazy-E, Dr. Dre, proveniente dal gruppo World Class Wreckin' Crew, e dal manager Jerry Heller. Il loro nome \u00e8 acronimo di \"'Niggaz Wit Attitudes\".\nOltre a Eazy-E, The Arabian Prince e Dr. Dre, ne hanno fatto parte MC Ren, Ice Cube, DJ Yella.\nIl successo.\nL'8 agosto 1988 usc\u00ec \"Straight Outta Compton\". Il disco \u00e8 considerato da molti una \u201csveglia\u201d, che richiam\u00f2 l'attenzione della societ\u00e0 sui problemi della costa ovest, soprattutto della zona sud di Los Angeles, ottenendo un enorme successo e vincendo 2 volte il disco di platino.\nI testi delle canzoni sono per la maggior parte dedicati alla vita nel ghetto. Delle 13 tracce del disco le prime tre sono le pi\u00f9 famose, ed esprimono dolori e frustrazioni della gente di Compton. La title track parla della rabbia crescente nella citt\u00e0, \"Fuck tha Police\" ed \u00e8 incentrata sulla violenza della polizia locale, mentre \"Gangsta Gangsta\" racconta la storia di una gang. Ognuno degli N.W.A impar\u00f2 le tecniche dell'hip hop e della produzione discografica dagli School Road Boys, che avevano incontrato Dr. Dre negli anni ottanta e avevano contribuito alla produzione dell'esordio; Ice Cube e in parte MC Ren scrissero molti dei testi, mentre Eazy-E provvedeva a creare contrappunti comici con le sue rime. I produttori Dr. Dre e Yella crearono i \"beat\" per ogni brano, e il primo inser\u00ec anche qualche suo rapping.\nAlcuni testi furono considerati altamente pericolosi, soprattutto quelli di \"Fuck tha Police\", il loro brano pi\u00f9 noto. Ne consegu\u00ec che Milt Ahlerich, uno dei direttori dell'FBI, mand\u00f2 una lettera alla Ruthless Records e alla affiliata Priority, avvertendo i rapper che il rispetto della legge \"escludeva ogni azione volta ad offendere o imbrogliare la polizia\". Tuttavia, la lettera dell'FBI serv\u00ec solo ad attirare di pi\u00f9 l'attenzione del pubblico sui lavori del gruppo.\nIl loro esordio fu uno dei primi dischi ad adottare l'uso degli adesivi Parental Advisory. Peraltro, in virt\u00f9 dei cambiamenti di mentalit\u00e0 degli ultimi vent'anni, l'etichetta applicata attualmente sulle nuove copie dell'album illustrano un pi\u00f9 conciliante \"WARNING - moderate impact curse language and/or themes\" (\"attenzione \u2013 linguaggi e/o temi volgari di impatto moderato\").\nMolti fans e critici considerano \"Straight Outta Compton\" uno degli album pi\u00f9 importanti del gangsta rap. Inoltre ha ispirato molti artisti hip hop dei decenni successivi.\nL'abbandono di Ice Cube.\nIce Cube lasci\u00f2 il gruppo nel 1989, dopo aver scoperto che Eazy e il suo manager Jerry Heller sottraevano alcuni soldi dai profitti di vendite di \u2018'Straight Outta Compton'\u2019. In seguito si dedic\u00f2 alla registrazione del suo primo album solista, \"AmeriKKKa's Most Wanted\". Una delle sue tracce, \"Turn Off the Radio\" inizia con questa frase: \"A message to the Oreo coockie\" (il noto biscotto \"nero fuori e bianco dentro\", come metafora di un nero \"venduto\" ai bianchi), \u00e8 un interludio contenente la registrazione di insulti e pesanti denigrazioni esplicitamente rivolte ad un individuo nero da parte di bianchi, accompagnato da questo avvertimento di Ice Cube: \"No matter how much you wanna switch / Here's what they think about you\" (Per quanto tu voglia convertirti, questo \u00e8 quello che pensano di te), concludendo poi con un sarcastico: \"\u00abthink about it \u2013 fuckin' sell-out\u00bb\" (\"pensaci \u2013 dannato venduto\"), il tutto \u2013 secondo alcuni \u2013 rivolto ad Eazy-E.\nGli altri N.W.A gli risposero senza troppa forza: cinque mesi dopo allusero poco e in modo morbido all'abbandono di Ice Cube, rappando nella title track dell'extended play \"100 Miles and Runnin\"' che il gruppo: \"\u00abstarted with five but one couldn't take it / So now it's four, 'cause the fifth couldn't make it\u00bb\" (\"aveva cominciato con 5, ma uno se n'\u00e8 andato/cos\u00ec ora sono quattro, perch\u00e9 il quinto non avrebbe potuto sopportarli\").\nTuttavia, l'anno seguente, il secondo album \"Efil4zaggin\" (cio\u00e8 \"Niggaz4Life\" letto al contrario) mostr\u00f2 un'esplicita animosit\u00e0 verso il loro ex compagno di band. In molte sue tracce non mancano riferimenti derisori ad Ice Cube, e a met\u00e0 del disco il brano \"A Message to B.A.\" riecheggia la sua \"Message to the Oreo Cookie\". In questo interludio, Ice Cube \u00e8 chiamato per la prima volta Benedict Arnold, il noto traditore della Guerra d'indipendenza americana. \"\u00abWhen we see yo' ass, we gon' cut yo' hair off an' fuck you with a broomstick\u00bb\" (\"Quando vedremo il tuo sedere, ci accingeremo a tagliarti i capelli e a usarli per farci una scopa da infilarti dietro\") promise MC Ren. La traccia termina con Dr. Dre che storpia il messaggio originale di Ice Cube: \"\u00abThink about it \u2013 punk motherfucker\u00bb\" (\"pensaci \u2013 sporco bastardo\"). L'album fu premiato disco di platino.\nCon il tempo, gli insulti reciproci si intensificarono: \"AmeriKKKa's Most Wanted\" aveva evitato attacchi diretti agli N.W.A, ma sul suo secondo album, \"Death Certificate\", Ice Cube torn\u00f2 a calunniarli. Cos\u00ec campion\u00f2 e derise \"Message to B.A.\" prima di cimentarsi in un rap di maggiore durata, \"No Vaseline\", in cui accusava gli N.W.A e i loro soci di avere vari difetti, chiamandoli per esempio \"falsi\", \"imbroglioni\", \"froci\". Alcuni ritennero il suo augurio di morte ad Eazy-E esagerato, e i suoi riferimenti alle credenze religiose di Jerry Heller innescarono addirittura le accuse contro il rapper di antisemitismo (\"\u00abYou can't be the nigga for life crew, with a white Jew telling you what to do\u00bb\", cio\u00e8 \"non potete essere una crew di neri a vita, con un ebreo bianco che vi dice quello che dovete fare\"). In Gran Bretagna \"No Vaseline\" fu, per tali motivi, esclusa dalla tracklist dell'edizione locale del disco.\nDopo la morte di Eazy-E e lo scioglimento degli N.W.A le tensioni si allentarono: Ice Cube collabor\u00f2 con Dr. Dre per registrare una traccia per \"Murder Was the Case\", breve film e progetto musicale di Snoop Dogg; inoltre Dre ed MC Ren cantarono insieme in \u201cHello\u201d di Cube, dal suo album \"War &amp; Peace - Vol. 2 (The Peace Disc)\" (2000).\nIl declino e lo scioglimento.\nAll'inizio degli anni novanta, Dr. Dre diede ragione a Cube: infatti scopr\u00ec che Eazy ed Heller stavano davvero sottraendo pi\u00f9 soldi dagli introiti del gruppo. Cos\u00ec Dre abbandon\u00f2 in sordina gli N.W.A. Ci\u00f2, pi\u00f9 di ogni altra faccenda, condusse il gruppo verso lo scioglimento nel 1991. Dre cominci\u00f2 allora la propria carriera solista, mettendo in piedi la Death Row Records insieme alla sua ex guardia del corpo Suge Knight. Il suo primo album solista fu \"The Chronic\". Nel singolo \"Fuck wit Dre Day (And Everybody's Celebratin')\", Dre e Snoop Doggy Dogg (oggi noto come Snoop Dogg) presero in giro Eazy-E; nel video di \"Dre Day\" Eazy venne parodiato come Sleazy-E, disperatamente in cerca di denaro.\nEazy-E rispose rilasciando l'EP \"It's On (Dr. Dre) 187um Killa\". Nelle canzoni \"Real Muthaphuckkin G's\" (nota anche come \"Real Compton City G's\") ed \"It's On\", Eazy-E si prende gioco di Dr. Dre chiamandolo \"she thang\" (\u201cchecca\u201d), e nel relativo video lo mostr\u00f2 truccato e con abiti sgargianti. Suge Knight insult\u00f2 Eazy-E anche dopo la sua morte, parlando della possibilit\u00e0 che uno poteva essere ucciso dall'AIDS \"Like a Eazy E thang you know?\" (ovvero \"proprio come Eazy E\"). Ci\u00f2 accadde dopo che Dr. Dre e Snoop Dogg avevano abbandonato la Death Row Records.\nNonostante gli N.W.A abbiano pubblicato solo una compilation, due album in studio e un EP, la loro influenza \u00e8 stata enorme, e la loro eredit\u00e0 \u00e8 stata perpetrata nelle carriere soliste degli ex-componenti. Dopo il successo dei loro lavori gli N.W.A si sono separati e hanno imboccato carriere proprie.\nIl temporaneo ritorno in scena.\nNel 1994, Ice Cube torn\u00f2 a lavorare con Dr. Dre per \"Natural Born Killaz\", per la colonna sonora del gi\u00e0 citato \"Murder Was the Case\". La loro riunione fu di successo, ed anche grazie ad essa l'album arriv\u00f2 primo in classifica.\nQuattro anni dopo gli N.W.A si riunirono, e Cube, Dre ed MC Ren registrarono canzoni nuove. Dapprima incisero \"Hello\", per il sesto album da solista di Ice Cube, \"War &amp; Peace - Vol. 2 (The Peace Disc)\". In seguito realizzarono \"Chin Check\", per il film di Cube \"Next Friday\" (con Snoop Dogg al posto del defunto Eazy-E). Yella non collabor\u00f2 a nessuna delle tracce, ma si pensa che sarebbe stato chiamato pi\u00f9 tardi, non essendo stato all'Up in Smoke Tour insieme ai suoi ex compagni (che all'epoca stavano registrando le tracce in uno studio mobile). Queste canzoni erano state concepite come parte di un concept album per il ritorno del gruppo, \"Not These Niggaz Again\", con Dre ai \"beat\" ed Ice Cube ai testi. Peraltro, a causa delle agende piene degli artisti e per alcuni problemi con le loro etichette, il disco non fu mai realizzato. Gli ostacoli principali coinvolgevano tre etichette differenti (Priority, No Limit, Interscope), e riguardavano la tutela del copyright sulla sigla \"N.W.A\", e la pubblicit\u00e0 all'intero progetto per ottenere i diritti esclusivi. Si dice che non fossero riusciti a raggiungere questi obiettivi, cos\u00ec due di quelle canzoni furono aggiunte al \"Greatest Hits\" del gruppo.\nVi fu un'altra riunione su \"Deuce\", album del collega The D.O.C.: era il brano \"The Shit\", su cui rimano a turno The D.O.C., MC Ren, Ice Cube, Snoop Dogg e Six-Two. Dr. Dre e DJ Yella non parteciparono alla canzone. Ne esiste anche il remix \"Tha Shit\", a cui collabora anche Lil' Eazy, figlio di Eazy-E.\nPer percorrere l'elevata influenza degli N.W.A sia insieme che da solisti, la Capitol e la Ruthless Records pubblicarono nel 1998 \"\", che contiene tre brani dell'intera crew e molte tracce di ogni singolo componente. Il successo della raccolta indusse le due etichette a pubblicare, due anni dopo, la seconda \"The N.W.A Legacy 2\", due anni dopo. Concettualmente \u00e8 simile alla compilation precedente, poich\u00e9 contiene tre brani degli N.W.A e molti delle loro carriere soliste.\nNel 2003 \"Straight Outta Compton\" entr\u00f2 nella lista dei 500 migliori album secondo Rolling Stone, al numero 144.\nNel 2015 usc\u00ec il film \"Straight Outta Compton\" che racconta la storia del gruppo.\nStile ed influenze.\nGli N.W.A sono considerati ancora i principali sviluppatori del genere gangsta rap. Hanno influenzato la produzione hip hop degli anni ottanta, novanta e dei nostri giorni, ispirando gli Above the Law e i Compton's Most Wanted, loro contemporanei, Snoop Dogg e Tupac Shakur e in questi anni 50 Cent, The Game e Eminem.\nFormazione.\n1988-1992.\nEazy-E.\nEazy-E \u00e8 il leader degli N.W.A, nonch\u00e9 il padrino del gangsta rap, avendo fondato la prima label che metteva in mostra questo genere di rap, la Ruthless Records, casa discografica che port\u00f2 l'attenzione del mondo del rap anche sulla West Coast e non pi\u00f9 solo sulla East Coast. Dopo lo scioglimento degli N.W.A, l'artista ebbe una carriera di successo anche da solista, sia da rapper che da produttore. Rimasto alla guida della Ruthless Records, fu il produttore esecutivo per alcuni rapper come Above the Law, MC Ren, will.i.am e Bone Thugs-n-Harmony.\nEazy-E a Compton era ed \u00e8 considerato la pi\u00f9 grande leggenda che sia mai esistita, era soprannominato \"Il re di Compton\" visto le sue note tendenze da vero gangsta anche al di fuori della musica, non a caso si potrebbe considerare rispetto agli altri membri del gruppo, il vero gangsta degli N.W.A.\nEazy-E qualche anno dopo, nel 1992, attacc\u00f2 verbalmente Dr. Dre e i suoi colleghi sul primo EP. \"It's On (Dr. Dre) 187um Killa\", che fece un enorme successo, fu certificato cinque volte disco di platino nel 1993. Questo fu uno degli album hip hop pi\u00f9 venduti degli anni novanta ed il pi\u00f9 venduto dell'artista.\nNel 1995 stava lavorando a \"Str8 off tha Streetz of Muthaphukkin Compton\", ma fu condotto in ospedale perch\u00e9 pensava di avere problemi alla gola, in realt\u00e0 molto pi\u00f9 seri. Eazy-E annunci\u00f2 ufficialmente di aver contratto l'HIV, il virus responsabile dell'AIDS. Ci\u00f2 fu dovuto al fatto che avesse avuto rapporti sessuali non protetti con pi\u00f9 partner, tanto che Eazy-E aveva ricevuto sette figli da sei donne differenti. Nessuno, incluso lo stesso Eazy-E, aveva indizi sulla reale gravit\u00e0 della sua situazione. Il 20 marzo dello stesso anno, il rapper abbozz\u00f2 il suo ultimo messaggio ai fan, sei giorni dopo, il 26 marzo, mor\u00ec a soli 31 anni, all'ospedale di Los Angeles in cui era ricoverato. Si dice che, poco prima della sua morte, Eazy avesse fatto pace con Ice Cube e Dr. Dre e che li avesse chiamati al suo capezzale \u2013 mentre altri credono che solo DJ Yella avesse visto Eazy in fin di vita.\nL'evidenza che Dr. Dre si fosse rappacificato con Eazy-E traspare dalla canzone \"What's the Difference?\" (dal disco \"2001\"), in cui Dre rappa \"Eazy sono ancora con te, fanculo la faida, amico, ti ho perso, e questo \u00e8 per essere sincero con te\". Dr. Dre disse a VH1 che Eazy-E avesse fatto pace con gli altri N.W.A, e che quando era passato a trovarlo in ospedale era gi\u00e0 in coma e sarebbe morto subito dopo.\nUno dei suoi figli, con lo pseudonimo di Lil Eazy-E, \u00e8 ora un rapper emergente che ha giurato di portare avanti l'eredit\u00e0 del padre sulla scena musicale. Il suo album \u00e8 ancora in lavorazione, e prevede la partecipazione di molti colleghi del padre e di alcuni ex compagni di band.\nDr. Dre.\nAnche Dr. Dre ebbe una fortunata carriera solista, sia da rapper che da produttore. Dopo gli N.W.A ha introdotto sulla scena musicale uno stile derivato dal West Coast hip hop, il g-funk, che su ritmi e campionamenti ispirati dai Parliament e dai Funkadelic inserisce testi classicamente \"gangsta\". Questo nuovo genere acquist\u00f2 popolarit\u00e0 notevole, e l'esordio solista di Dre, \"The Chronic\", fu premiato negli Stati Uniti con 4 dischi di platino e contribu\u00ec anche a lanciare Snoop Dogg. Il rapper di Long Beach contribu\u00ec a molte canzoni sul disco, e da Dr. Dre fu anche aiutato nella produzione dell'album \"Doggystyle\", premiato con 5 dischi di platino. Grazie ai due artisti, il West Coast hip hop consolid\u00f2 il suo successo e divenne una seria alternativa alla dominanza di New York in ambito hip hop.\nPrima della morte del rapper della Death Row Records Tupac Shakur e dell'incarcerazione del cofondatore dell'etichetta Suge Knight, Dre lasci\u00f2 la Death Row e fondo la Aftermath Entertainment. Pubblic\u00f2 una raccolta non molto fortunata, \"Dr. Dre Presents...The Aftermath\", lanciata dal singolo \"Been There, Done That\". Nel 1999 riemerse da produttore lavorando con Eminem all'album \"The Slim Shady LP\", e al proprio disco \"2001\", con contenuti \"gangsta\" simili a quelli di \"The Chronic\" ma con uno stile di produzione molto differente. Il primo ricevette 5 dischi di platino e il secondo 6, e cos\u00ec l'Aftermath continu\u00f2 a diventare un'etichetta di prestigio nella discografia hip hop. Il terzo album di Eminem, \"The Marshall Mathers LP\", fu prodotto in gran parte insieme a Dre ed ottenne un notevole successo commerciale e di critica, vendendo 1.7 milioni di copie nella prima settimana e premiato con 9 dischi di platino. Il successo di Dre continu\u00f2 quando lui ed Eminem produssero il lavoro pi\u00f9 commercialmente fortunato di 50 Cent, \"Get Rich or Die Tryin. Dr. Dre ha recentemente lanciato il concittadino The Game, producendone l'esordio del 2005 \"The Documentary\". L'ex N.W.A ha nella propria label anche altri nomi celebri dell'hip hop americano, tra cui Eve e Busta Rhymes. Inoltre ha lavorato ad un altro LP dopo \"Detox\", intitolato '. Nel 2015, dopo aver annullato la pubblicazione dell'album \"Detox\", annunciato da anni, pubblica il suo terzo album \"\", che, come lui stesso ha annunciato, chiuder\u00e0 la sua carriera musicale.\nLa rivista \"Rolling Stone\" ha nominato Dr. Dre il 54\u00ba miglior artista musicale di sempre.\nIce Cube.\nIce Cube divent\u00f2 anche lui un rapper solista di successo. Dal 1991 ha pubblicato sei album in studio da solista. Se i testi degli N.W.A erano incentrati sulla vita delle gang di strada, Ice Cube continuava ad includere temi sociali sui suoi lavori solisti; arriv\u00f2 a citare l'uso di armi nei ghetti neri, e perfino la rivolta razziale a Los Angeles nel 1992. Come Dr. Dre, ha influito non poco su altri rapper, tra cui Eminem e The Game. I suoi album si fanno ricordare soprattutto perch\u00e9 chiamano l'America come \"AmeriKKKa\", ma anche perch\u00e9 puntano l'accento su argomenti come la criminalit\u00e0 e il razzismo.\nTutti i suoi album, escluso il primo, hanno debuttato ai primi cinque posti in classifica e sono stati molto elogiati dai critici. \"AmeriKKKa's Most Wanted\", \"Death Certificate\" e \"The Predator\" sono stati tutti e tre dischi di platino e sono stati salutati dalla critica con molto entusiasmo. Il suo quarto disco solista, \"Lethal Injection\", fu registrato mentre era al lavoro con i Da Lench Mob; inoltre stava interpretando il film \"Boyz N the Hood\". Allora Cube si mantenne distante dalle contemporanee sonorit\u00e0 g-funk della West Coast, e di conseguenza il rapper si allontan\u00f2 non solo musicalmente dagli altri grandi esponenti dell'hip hop californiano, come Dr. Dre e Snoop. \"War &amp; Peace - Vol. 1 (The War Disc)\" (1998) e \"War &amp; Peace - Vol. 2 (The Peace Disc)\" (2000) furono ritenuti meno incalzanti rispetto ai primi lavori. Nel 1996 smise di essere coinvolto nelle rivalit\u00e0 tra i rapper delle due sponde USA. Con Mack 10 e WC fond\u00f2 il gruppo Westside Connection, che ha pubblicato singoli di successo come \"Bow Down\" e \"Gangsta Nation.\" I Westside Connection sono noti per la musica di impronta hardcore hip hop, e per insulti e minacce rivolti ai rapper della East Coast. Dopo solo due album si sono sciolti nel 2004, a causa di contrasti e faide tra i vari componenti.\nCon l'aumento della sua popolarit\u00e0, Ice Cube ha potuto anche cimentarsi come attore e regista cinematografico, interpretando film come \"Boyz n the Hood - Strade violente\", \"Anaconda\", \"Friday\", \"Three Kings\", \"\", \"La bottega del barbiere\" e \"Are We There Yet?\". Ha anche creato un reality show nel marzo del 2006, intitolato \"Black.White.\". Dopo un tentativo di firmare un contratto con la Aftermath Entertainment di Dr. Dre, nello stesso anno ha pubblicato l'album \"Laugh Now, Cry Later\" con una propria etichetta, la Da Lench Mob Records.\nMC Ren.\nCome Dr. Dre ed Ice Cube, MC Ren ha avuto contrasti con Eazy-E ma relativamente meno roventi. Cominci\u00f2 una carriera solista con Eazy-E e la sua etichetta Ruthless Records, e dopo la morte dell'amico e produttore DJ Train ha proceduto per proprio conto senza Eazy-E. Rimasto alla Ruthless, pubblic\u00f2 quattro album solisti; uno di questi fu \"Shock of the Hour\", premiato con un disco di platino e che lo distinse dagli altri N.W.A per pi\u00f9 evidenti connotazioni underground. Nel 2004 Ren annunci\u00f2 una propria eventuale collaborazione con il collega West Coast Paris, che scrive perlopi\u00f9 testi a sfondo politico. Ci\u00f2 \u00e8 sfociato nell'album dei Public Enemy \"Rebirth of a Nation\", pubblicato nel 2006. Paris ed MC Ren hanno collaborato a due tracce, \"Raw Shit\" ed \"Hard Truth Soldiers\".\nDJ Yella.\nDJ Yella non ha mai cantato insieme al gruppo, ma provvedeva a creare le basi per le loro canzoni ed apparve in alcuni video. Egli aveva lo stesso compito nella World Class Wreckin Crew dove aveva gi\u00e0 lavorato con Dre e con il quale decise poi di firmare il contratto con la Ruthless Records di Eazy-E e creare insieme a lui ed Ice Cube gli N.W.A. Dopo lo scioglimento del gruppo Yella fu l'unico a rimanere in buoni rapporti con Eazy-E continuando a produrre i suoi album e a creare molte delle basi per le sue canzoni. Yella, inoltre fu l'amico che and\u00f2 a trovare pi\u00f9 volte Eazy-E, quando questo fu ricoverato all'ospedale di Los Angeles come malato terminale per aver contratto l'AIDS."}
{"id": "209531", "revid": "2250", "url": "https://it.wikipedia.org/wiki?curid=209531", "title": "Storia della letteratura italiana (Francesco De Sanctis)", "text": ""}
{"id": "209547", "revid": "539155", "url": "https://it.wikipedia.org/wiki?curid=209547", "title": "Museo egizio (Il Cairo)", "text": "Il Museo egizio del Cairo, anche conosciuto come il massimo Museo di antichit\u00e0 egiziane, ospita la pi\u00f9 completa collezione di reperti archeologici dell'Antico Egitto del mondo. Gli oggetti in mostra sono 136.000 e molte altre centinaia di migliaia sono conservate nei magazzini.\nStoria.\nIl museo \u00e8 un'emanazione del servizio egiziano delle antichit\u00e0 costituito dal governo nel 1835 nel tentativo di fermare l'esportazione \"selvaggia\" di reperti e manufatti.\nIl primo nucleo del museo venne aperto nel 1858 con le collezioni raccolte da Auguste Mariette, archeologo francese al servizio di Isma'il Pasci\u00e0 ed aveva sede nel quartiere di Bulaq davanti all'isola di Gesira.\nMa lo spazio presto divenne insufficiente per la grande quantit\u00e0 di reperti ed a peggiorare la situazione vi fu una notevole inondazione del Nilo avvenuta nel 1878.\nCos\u00ec nel 1891 il museo venne spostato all'interno del palazzo di Isma'il Pasci\u00e0 a Giza, chiamato \"Palazzo di Giza\". Ma questo edificio non era idoneo ad ospitare la collezione di reperti, il cui numero cresceva in maniera esponenziale e quindi fu bandito un concorso internazionale vinto da un progetto francese, il cui architetto fu Marcel Dourgnon (1858-1911) e la realizzazione degli italiani Giuseppe Garozzo e Francesco Zaffrani.\nNel 1902 il museo attuale venne inaugurato, con lo stile di un edificio in stile neoclassico e appositamente costruito in Piazza Tahrir, nel centro del Cairo.\nNonostante la sua grande fama, il museo egizio del Cairo non \u00e8 molto esteso come superficie. Consta di due piani, entrambi di forma rettangolare, con una serie di stanze disposte attorno ad un atrio centrale e collegate da un corridoio.\nGli oggetti esposti al piano terreno sono raggruppati per ordine cronologico. Appena entrati, a sinistra sono disposte le sale dell'Antico Regno.\nContinuando in senso orario si trovano le sale del Medio e Nuovo Regno ed infine quelle dell'et\u00e0 greco-romana.\nSalendo lo scalone si arriva al primo piano, organizzato in aree tematiche.\nIl museo ha subito un saccheggio nel corso delle sommosse popolari del 2011, che hanno portato alla distruzione di due mummie faraoniche.\nDurante le stesse proteste, \u00e8 stato colpito da alcune bombe molotov. L'esercito \u00e8 immediatamente intervenuto per spegnere le fiamme. Molte delle opere e delle collezioni andate disperse o razziate, a causa dei disordini provocati dalla rivoluzione araba, sono tornati nelle disponibilit\u00e0 del museo, grazie anche alla collaborazione tra autorit\u00e0 egiziane e organizzazioni internazionali.\nCollezioni.\nI pezzi di maggior pregio sono rappresentati dalla collezione dei reperti trovati nella tomba di Tutankhamon, rinvenuta intatta nella Valle dei Re, dall'archeologo inglese Howard Carter nel 1923.\nLa \"sala delle mummie\", che contiene 27 mummie reali di epoca antica, fu chiusa al pubblico nel 1981 per ordine del presidente egiziano Anwar Sadat. Nel 1985 \u00e8 stata riaperta al pubblico una selezione di mummie di re e regine del Nuovo Regno di cui \u00e8 visibile solamente il volto."}
{"id": "209551", "revid": "287204", "url": "https://it.wikipedia.org/wiki?curid=209551", "title": "Vonnas", "text": "Vonnas \u00e8 un comune francese di 2.799 abitanti situato nel dipartimento dell'Ain della regione dell'Alvernia-Rodano-Alpi."}
{"id": "209557", "revid": "767487", "url": "https://it.wikipedia.org/wiki?curid=209557", "title": "Jefferson Airplane", "text": "I Jefferson Airplane sono stati un gruppo rock statunitense di San Francisco formatosi nel 1965, pionieri della controcultura statunitense \"bandiera\" della fiorente scena musicale psichedelica che si svilupp\u00f2 a San Francisco verso la met\u00e0 degli anni sessanta.\nTra i gruppi locali di quel periodo, i Jefferson Airplane furono i primi a esibirsi in uno dei \"concerti dance\" organizzati dal grafico Alton Kelley alla Longshoreman's Hall nell'ottobre 1965; furono i primi inoltre a firmare un contratto discografico con un'importante etichetta, i primi ad apparire in una trasmissione televisiva in onda su scala nazionale, i primi a raggiungere record di vendite e i primi ad andare in tour nella costa atlantica degli Stati Uniti e in Europa.\nDurante i tardi anni sessanta i concerti dei Jefferson Airplane furono tra quelli pi\u00f9 seguiti al mondo, i loro album ebbero vendite considerevoli, entrarono due volte nella Top 10 Hits per i singoli e in altre occasioni nella Top 20 per gli album, e il loro LP \"Surrealistic Pillow\" del 1967 \u00e8 considerato uno degli album chiave del movimento psichedelico e della cosiddetta \"Summer of Love\". Suonarono ai tre principali festival rock di fine anni sessanta \u2013 Monterey (1967), Woodstock (1969) e Altamont (1969) \u2013 oltre ad essere presenti ai primi due festival dell'Isola di Wight.\nI Jefferson Airplane furono caratterizzati da diversi cambiamenti e defezioni nel corso degli anni nella formazione del gruppo. Dopo lo scioglimento si formarono i Jefferson Starship, divenuti successivamente solo \"Starship\", prima di diventare i \"Jefferson Starship - The Next Generation\" nel 1991. Ma i Jefferson Airplane, cos\u00ec come si erano configurati e avevano raggiunto il successo, se si esclude una momentanea riunione nel 1989, cessarono la loro attivit\u00e0 nel 1973. Sono stati inseriti nella Rock and Roll Hall of Fame nel 1996.\nStoria.\nFormazione e primi anni (1965 - 1966).\nOrigini.\nI Jefferson Airplane si formarono a San Francisco durante l'estate del 1965, emergendo da quello che viene definito il boom della musica folk nella San Francisco Bay Area. Il fondatore del gruppo fu Marty Balin, che si era in precedenza dedicato fra l'altro a una carriera di cantante pop esibendosi nei primi anni sessanta da solo o con il gruppo Town Criers. A met\u00e0 del 1965 Balin trov\u00f2 i fondi per aprire un nuovo nightclub, \"The Matrix\", e poco dopo incontr\u00f2 il musicista folk Paul Kantner in un altro locale, il \"Drinking Gourd\".\nKantner aveva iniziato a esibirsi nel circuito folk della baia nei primi anni sessanta, accanto a musicisti come Jerry Garcia, David Crosby e Janis Joplin e prendendo il gruppo folk The Kingston Trio come ispirazione iniziale. Era andato per un breve periodo a Los Angeles nel 1964 dove si era esibito in un duo con il futuro membro degli Airplane/Starship David Freiberg (che successivamente entr\u00f2 nei Quicksilver Messenger Service).\nBalin e Kantner decisero di formare un gruppo che fosse la formazione fissa del Matrix. Balin sent\u00ec la cantante Signe Toly Anderson che si esibiva al Drinking Gourd e la invit\u00f2 a essere la co-cantante del gruppo. Dal canto suo, Kantner reclut\u00f2 un suo vecchio amico, un promettente chitarrista blues di nome Jorma Kaukonen, originario di Washington, che si era trasferito in California nei primi anni sessanta e aveva incontrato Kantner mentre studiava alla Santa Clara University nel 1962. Kaukonen fu invitato a una jam session con la nuova band e, nonostante un'iniziale riluttanza a partecipare, si convinse dopo aver provato a suonare la chitarra attraverso un pedale delay che faceva parte dell'impianto usato da Ken Kesey per le sue feste esplicitamente chiamate \"Acid Tests\". La formazione originale fu completata dal batterista Jerry Peloquin e dal bassista acustico Bob Harvey.\nLe origini del nome della band sono oggetto di curiosit\u00e0. \"Jefferson airplane\" \u00e8 un termine slang per definire un fiammifero tagliato a met\u00e0 in verticale usato per reggere una sigaretta o una canna di marijuana troppo corta per essere tenuta fra le dita, cos\u00ec da fumarla fino alla fine senza scottarsi. Una leggenda metropolitana sostiene questa ipotesi, ma secondo il membro del gruppo Jorma Kaukonen il nome fu inventato da un suo amico chitarrista, Steve Talbot, come parodia ai nomi dei musicisti blues, in riferimento a Blind Lemon Jefferson; e fu proprio Kaukonen a suggerirlo ai compagni.\nGli esordi.\nIl gruppo fece la sua prima apparizione in pubblico all'apertura del Matrix club il 13 agosto 1965. Il disdegno di Peloquin per l'uso di droghe da parte degli altri membri della band lo port\u00f2 ad abbandonare il suo ruolo poche settimane dopo l'avvio del gruppo. Nonostante non fosse un batterista, il cantante-chitarrista Skip Spence (in seguito fondatore dei Moby Grape) fu invitato da Balin a prendere in mano le bacchette.\nI Jefferson trassero ispirazioni da gruppi come i Beatles, i Byrds, e i Lovin' Spoonful, sviluppando progressivamente un sound pi\u00f9 pop ed elettrico. Gli altri membri decisero che il modo di suonare il basso di Harvey non era adatto al gruppo, e lo strumentista fu rimpiazzato nell'ottobre del 1965 dal chitarrista-bassista Jack Casady, contattato telefonicamente da Jorma Kaukonen e invitato a entrare nel gruppo. Casady suon\u00f2 per la prima volta con i Jefferson a un concerto in un college di Berkeley, due settimane dopo il suo arrivo a San Francisco.\nLo stile delle performance \"live\" della band crebbe rapidamente, e presto gli Airplane ebbero una folta schiera di fan dentro e fuori San Francisco, aiutati dalle ottime critiche del giornalista veterano critico musicale Ralph Gleason, il critico jazz del \"San Francisco Chronicle\"; dopo aver visto la formazione al Matrix verso la fine del 1965, la proclam\u00f2 \"una delle migliori band di sempre\". Il supporto di Gleason increment\u00f2 notevolmente la fama dei Jefferson Airplane, e dopo appena tre mesi il loro manager Matthew Katz ricevette svariate offerte da etichette discografiche, tutto senza che il gruppo fosse mai uscito dall'area della baia di San Francisco.\nLa formazione rese popolari i light shows, di cui si avvaleva nei concerti notturni o al chiuso e che erano sfruttati anche da altre formazioni di San Francisco. I light shows, degli innovativi giochi di luci e di colori, costituivano una forma di pittura con l'ausilio delle luci: dei liquidi colorati venivano fatti colare su un disco trasparente, attraversato poi da un fascio di luce che era proiettato \u2013 talvolta assieme a flash subliminali di volti, corpi e oggetti \u2013 sulla parete posta alle spalle del gruppo in azione, formando cos\u00ec motivi psichedelici in movimento, spesso in sincronia con l'impianto ritmico del pezzo eseguito, coinvolgendo lo spettatore e ampliandone le percezioni sensoriali che comunque restavano principalmente di ordine uditivo.\nVerso la fine del 1965 si tennero due concerti molto importanti nella carriera degli Airplane. Il primo fu l'allora leggendario concerto organizzato dal gruppo di promotori \"The Family Dog\" alla Longshoreman's Hall di San Francisco il 16 ottobre 1965, il primo di varie apparizioni nell'area della baia, e dove Ralph Gleason vide la band per la prima volta. In questo concerto gli Airplane erano affiancati dai Marbles, dai Charlatans e da un'altra band folk-rock locale, The Great Society, che aveva come \"vocalist\" Grace Slick, la quale incontr\u00f2 Kantner per la prima volta quella notte. Poche settimane dopo, il 6 novembre, aprirono un concerto di beneficenza organizzato da Bill Graham, che divent\u00f2 il loro manager.\nNel novembre 1965 i Jefferson Airplane firmarono un contratto discografico con la RCA Victor. Il 10 dicembre, davanti a un pubblico di 3.500 spettatori, si esibirono al primo show organizzato da Bill Graham alla sala da ballo \"Fillmore Auditorium\", supportati da una dozzina di gruppi fra i quali i Warlocks (che avrebbero in seguito trasformato il loro nome in The Grateful Dead) e The Great Society, e apparvero anche in una serie di esibizioni promosse da Chet Helms, un musicista texano che aveva raggiunto San Francisco in autostop assieme a Janis Joplin e che aveva rimesso in piedi l'organizzazione The Family Dog. Fu un periodo intenso di spettacoli \"live\" per il gruppo, che prese parte anche a un concerto con i Charlatans tenuto alla California Hall nel gennaio del 1966 e alla successiva tre giorni del 4-6 febbraio al Fillmore Auditorium assieme ai Quicksilver Messenger Service e ai New Tweedy Brothers.\nIl primo singolo della band fu \"It's No Secret\" scritto da Balin in collaborazione con Otis Redding; sul lato B c'era \"Runnin' Round the World\", la canzone che segn\u00f2 i primi scontri tra il gruppo e la RCA.\nIl loro LP di debutto, \"Jefferson Airplane Takes Off\", fu completato nel marzo 1966, e poco tempo dopo, durante la primavera del 1966, Skip Spence abbandon\u00f2 improvvisamente la band. Fu rimpiazzato dal batterista jazz di Los Angeles Spencer Dryden, che suon\u00f2 nel suo primo show con gli Airplane al \"Berkeley Folk Festival\" il 4 luglio 1966.\nIl manager Matthew Katz fu licenziato in agosto e i guai legali legati a questo atto proseguirono per anni. Dopo il licenziamento di Katz, l'amico e coinquilino di Balin Bill Thompson divenne il band e road manager del gruppo. Thompson, un instancabile amico e alleato della band, fu il primo a convincere Ralph Gleason e John Wasserman a vedere il gruppo. Grazie all'influenza di Gleason, Thompson riusc\u00ec a ingaggiare gli Airplane per importanti esibizioni al Berkeley Folk Festival e al Monterey Jazz Festival.\n\"Jefferson Airplane Takes Off\" fu pubblicato nel settembre del 1966. La musica folk influenz\u00f2 notevolmente l'album, che includeva cover come \"Tobacco Road\" di John D. Loudermilk e \"Let's Get Together\" di Dino Valenti, e ballate originali come \"It's No Secret\" e \"Come Up the Years\". L'album riscosse un considerevole successo negli Stati Uniti fino a diventare disco d'oro.\nLa RCA inizialmente stamp\u00f2 solo 15.000 copie, ma ne vendette pi\u00f9 di 10.000 solo a San Francisco, costringendo l'etichetta a riprendere la stampa. Fu a questo punto che la compagnia discografica decise di cancellare il brano \"Runnin' All Over the World\" (presente invece nelle prime stampe), per obiezioni dovute al verso \"The nights I've spent with you have been fantastic trips\" che secondo la RCA nascondeva riferimenti al sesso e alla droga. Furono sostituite anche due canzoni (\"Let Me In\" e \"Run Around\") con versioni alterate sempre per problemi riguardanti le liriche. Le stampe originali di \"Takes Off\" con \"Runnin' 'Round the World\" sono ora pezzi da collezione che valgono migliaia di dollari.\nL'arrivo di Grace Slick.\nNel tardo 1965 Signe Anderson rimase incinta, e la nascita di una bimba prima e poi la volont\u00e0 di dedicarsi alla famiglia la condussero a lasciare la band sul finire del 1966. Il suo ultimo concerto con gli Airplane risale all'ottobre 1966, al Fillmore. La notte seguente, la sua sostituta Grace Slick fece la sua prima apparizione con i Jefferson Airplane. Grace, che era stata una modella di professione, era gi\u00e0 nota al gruppo \u2013 era stata presente al loro debutto al Matrix, e la sua band precedente, The Great Society, aveva fatto pi\u00f9 volte da supporto agli Airplane in concerto.\nThe Great Society registr\u00f2 una versione di \"Somebody to Love\" (chiamata \"Someone to Love\") sul lato B del loro unico singolo, \"Free Advice\"; venne prodotto da Sylvester Stewart (presto famoso come Sly Stone) ma testimonianze affermano che ci vollero pi\u00f9 di 50 registrazioni per avere una buona resa. The Great Society decise di sciogliersi nell'autunno del 1966 e suon\u00f2 per l'ultima volta l'11 settembre. Poco dopo, alla Slick venne chiesto di unirsi ai Jefferson Airplane da Jack Casady (le cui doti musicali avrebbero avuto maggiore influenza sulla decisione della cantante di unirsi alla band) e il contratto con The Great Society fu venduto per 750 dollari a Bill Graham.\nIl reclutamento della Slick segn\u00f2 un passo fondamentale nell'affermazione commerciale degli Airplane: possedeva una voce da contralto potente e flessibile, ed increment\u00f2 fortemente l'impatto delle performance \"live\".\nAd ogni modo Slick non era solamente una \"ragazzina che cantava\". Era una decisa individualista, determinata, spesso diretta, molto intelligente, ben educata, grande lettrice e affermata polistrumentista e compositrice. Fu cruciale per gli Airplane, e port\u00f2 alla band due magnifiche composizioni: \"Somebody to Love\", scritta assieme al cognato Darby Slick, il chitarrista di The Great Society, e \"White Rabbit\", scritta in mezz'ora e per la quale trasse ispirazione dagli effetti psichedelici dell'LSD, dal \"Bol\u00e9ro\" di Maurice Ravel e da \"Le avventure di Alice nel Paese delle Meraviglie\" di Lewis Carroll.\nUn curioso avvenimento interess\u00f2 la Slick all'epoca della presidenza Nixon: invitata ad un party come ex compagna di college della figlia del Presidente, la Slick port\u00f2 con s\u00e9 un microgrammo di LSD, con l'intenzione di scioglierlo nel t\u00e8 del presidente. Sfortunatamente per lei, fu bloccata all'ingresso da un agente del United States Secret Service che l'aveva riconosciuta, e cos\u00ec non pot\u00e9 mettere in atto il suo psichedelico piano.\nEvoluzione musicale, fama e successo (1967 - 1970).\n\"Surrealistic Pillow\".\nCon l'ingresso di Grace Slick si era strutturata la \"line-up\" storica dei Jefferson Airplane, formazione non solo sfaccettata per la diversa provenienza geografica dei suoi membri (la Slick era nata a Chicago e aveva origini norvegesi, Balin era di Cincinnati, Kaukonen di Washington D.C. con padre finlandese e madre russa, Kantner nativo di San Francisco, Casady anch'egli di Washington, Dryden nato a New York) ma arricchita dagli apporti delle differenti estrazioni musicali: Balin era stato un artista pop, Kantner aveva derivazioni folk, Kaukonen era un chitarrista blues, Casady affondava le radici nel R&amp;B, Dryden era cresciuto come batterista jazz.\nNel dicembre 1966 i Jefferson Airplane apparvero in un articolo della rivista \"Newsweek\" che parlava del boom della scena musicale di San Francisco, uno dei primi di quella che divent\u00f2 un'esplosione mediatica che dette impulso in maniera determinante alla commercializzazione e alla diffusione della cultura hippie locale.\nIntorno all'inizio del 1967 Bill Graham rimosse Bill Thompson dal ruolo di manager della band, e in gennaio partirono per Los Angeles per incidere i brani per il loro nuovo LP, oltre che per fare la loro prima apparizione nelle costa Est degli USA. Sabato 14 gennaio 1967 i Jefferson Airplane si esibirono assieme a Grateful Dead e Quicksilver Messenger Service all'ormai leggendario \"Human Be-In\", il famoso evento svoltosi al Golden Gate Park che attir\u00f2 20.000 persone, a tutt'oggi noto per essere stato uno degli eventi scatenanti dell'esplosione della \"Summer of Love\". Proprio in ricordo di quella storica giornata, i Jefferson Airplane composero il brano \"Saturday Afternoon\".\nDurante questo periodo gli Airplane ottennero il primo riconoscimento internazionale quando furono nominati dalla star nascente del Regno Unito Donovan, che li vide durante un suo periodo trascorso nella costa Ovest degli U.S.A. nel 1966 e che li menzion\u00f2 nella canzone \"The Fat Angel\", apparsa poi sul suo LP \"Sunshine Superman\".\nIl secondo LP del gruppo, nonch\u00e9 l'album che li lanci\u00f2 sulla scena internazionale, fu \"Surrealistic Pillow\". Fu registrato a Los Angeles in tredici giorni assieme al produttore Rick Jarrard per la cifra di 8.000 dollari. Pubblicato nel febbraio 1967, l'album entr\u00f2 nella classifica degli album della \"Billboard\" il 25 marzo, rimanendo in classifica per pi\u00f9 di un anno e arrivando fino al terzo posto.\nL'album fu un incredibile successo internazionale, e insieme a \"Sgt. Pepper's Lonely Hearts Club Band\" dei Beatles \u00e8 considerato uno degli album embrionali della \"Summer of Love\". Il titolo \"Surrealistic Pillow\" fu suggerito dal produttore \"ombra\" dell'album, Jerry Garcia, che comment\u00f2 ascoltando i nastri dell'album: \u00abHa il suono di un cuscino surreale\u00bb. La compagnia di registrazione non permise a Garcia di entrare a far parte dei produttori dell'album, cos\u00ec egli \u00e8 nominato nell'album come \"consigliere spirituale\".\nCos\u00ec come le loro canzoni pi\u00f9 conosciute, \"White Rabbit\" e l'eccitante inno \"Somebody to Love\", l'album include un brano del batterista Skip Spence (\"My Best Friend\"), uno composto da Balin, \"Plastic Fantastic Lover\", e la suggestiva \"Today\" composta dalla coppia Balin/Kantner. Una reminiscenza delle origini folk della band si trova nel solo di chitarra acustica di Kaukonen \"Embryonic Journey\" (sua prima composizione).\nIl primo singolo preso dall'album, \"My Best Friend\" di Spence, non entr\u00f2 in classifica, ma i seguenti due singoli lanciarono il gruppo alla vetta. Sia \"White Rabbit\" che \"Somebody to Love\" entrarono subito in classifica quando pubblicati come singoli (il primo al n. 8, e il secondo al n. 5 della \"Billboard single chart\") e dal finire del 1967 i Jefferson Airplane furono ormai star internazionali, diventando uno dei pi\u00f9 famosi (e meglio pagati) gruppi d'America.\nQuesta fase della loro carriera culmin\u00f2 nella famosa performance al \"Monterey Pop Festival\" nel giugno del 1967, con due canzoni del loro repertorio inserite nel film-documentario dell'evento di D. A. Pennebaker. Monterey diede la possibilit\u00e0 ai gruppi di farsi conoscere in ambito internazionale grazie al forte richiamo del festival, alla grande copertura mediatica dell'evento che esport\u00f2 il nome delle band a New York, a San Francisco, a Los Angeles e in Inghilterra, e al fatto che i Jefferson Airplane si esibirono \u2013 accanto ai migliori gruppi della West Coast \u2013 assieme a Jimi Hendrix (in quei mesi di casa a Londra) e al gruppo degli inglesi Who.\nTutte queste band furono inoltre assistite da apparizioni televisive su programmi nazionali come il \"Johnny Carson Tonight Show\" e l\"'Ed Sullivan Show\".\nFamosa \u00e8 l'apparizione degli Airplane all\"'Ed Sullivan Show\" con l'esecuzione di \"White Rabbit\", nella quale peraltro fu sperimentata in TV una nuova tecnica di ripresa che comprendeva la proiezione di immagini colorate evanescenti sullo sfondo mentre la band suonava, dando un sempre maggiore accento di psichedelia.\nCambio di direzione.\nLa formazione dei Jefferson Airplane rimase relativamente stabile fino al 1970, periodo nel quale la band registr\u00f2 altri cinque album e si esib\u00ec molto in America ed in Europa, ma la musica sub\u00ec una sostanziale trasformazione dopo \"Surrealistic Pillow\", e l'influenza del fondatore Marty Balin inizi\u00f2 ad affievolirsi dopo il loro primo picco di fama.\nGli Airplane finirono profondamente nell'Acid Rock con il loro terzo LP, \"After Bathing at Baxter's\". Il prodotto di molte sessioni durate mesi, fu pubblicato il 27 novembre 1967, ed entr\u00f2 in classifica a dicembre, fino a raggiungere la 27\u00aa posizione. La sua celebre copertina \u00e8 stata disegnata dall'artista Ron Cobb.\nLe influenze chiave della nuova direzione presa dalla formazione furono l'emergere di Jimi Hendrix, e il primo tour statunitense della superband inglese Cream, che indusse molti gruppi, compresi gli Airplane, ad adottare un sound pi\u00f9 pesante e a dare pi\u00f9 enfasi alle improvvisazioni.\nQuesto fu evidente in \"Baxter's\", che richiese pi\u00f9 di sette mesi di registrazioni, con piccole interferenze da parte del produttore Al Schmitt. Mentre il precedente LP consisteva di canzoni relativamente brevi (2 o 3 minuti), il nuovo album fu dominato da lunghe suites, che dimostravano la crescita del gruppo nell'ambiente del rock psichedelico. Esso segn\u00f2 anche l'emergere di Kantner e della Slick come i due maggiori compositori della band, e il declino del passato maggior compositore Marty Balin.\n\"Baxter's\" segn\u00f2 anche la fine della corsa al successo nelle classifiche dei singoli. Sia \"White Rabbit\" che \"Somebody to Love\" entrarono nella US Top 10, ma il singolo estratto da \"Baxter's\", \"The Ballad of You and Me and Pooneil\", raggiunse un mediocre 43\u00ba posto. Nessuno dei seguenti singoli raggiunse la Top 50 e molti non arrivarono nemmeno in classifica.\nNonostante questo, i Jefferson Airplane continuarono a raggiungere ottimi risultati per gli album, ottenendo tra il 1967 ed il 1972 una catena di otto album consecutivi nella Top 20 negli USA, con \"Surrealistic Pillow\" e \"Crown of Creation\" nella Top 10.\n\"Crown of Creation\", Woodstock e \"Volunteers\".\nNel febbraio del 1968 il manager Bill Graham fu licenziato dopo che Spencer Dryden, spalleggiato da Grace Slick, lanci\u00f2 l'ultimatum: \u00abO se ne va lui o ce ne andiamo noi\u00bb. Prese il suo posto come manager permanente Bill Thompson, che si preoccup\u00f2 di consolidare la sicurezza finanziaria del gruppo, introducendo la Icebag Corp per controllare gli interessi pubblici della band e comprando una villa da 20 camere al 2400 di Fulton St nel distretto di Haight-Ashbury, villa che divent\u00f2 la residenza ufficiale della band.\nCresciuti in popolarit\u00e0 tanto da essere ripresi nella copertina della rivista \"Life\" del 28 giugno 1968, gli Airplane intrapresero il loro primo importante tour europeo sul finire dell'estate e inizio autunno del 1968, in associazione con i Doors, esibendosi nei Paesi Bassi, Regno Unito, Belgio, Germania e Svezia. Un incidente di cui si rese protagonista Jim Morrison avvenne durante un concerto ad Amsterdam; mentre i Jefferson Airplane stavano suonando \"Plastic Fantastic Lover\", un Morrison in preda a stupefacenti apparve sul palco e inizi\u00f2 a ballare. La band inizi\u00f2 a suonare sempre pi\u00f9 velocemente seguita dal ballo di Morrison fino a che questi non cadde in stato di incoscienza ai piedi di Balin. Ovviamente Morrison non fu in grado di sostenere il concerto della sua band, e Ray Manzarek fu costretto a cantare tutte le canzoni.\nIl quarto LP dei Jefferson Airplane, \"Crown of Creation\", pubblicato nel settembre 1968, fu un lavoro che talvolta indulge al manierismo ma che ha dei tratti notevoli, per esempio nella tessitura delle chitarre acustiche in pi\u00f9 di un brano, che arriv\u00f2 al numero 6 nell'album chart. Tra i brani dell'album \"Lather\", composto dalla Slick in riferimento alla sua relazione con il batterista Spencer Dryden e \"Triad\", un brano abbastanza spinto di David Crosby che aveva come argomento un \"menage a trois\" e che perci\u00f2 era stato rifiutato dai Byrds.\nL'inno alle droghe e al sesso della Slick \"Greasy Heart\" fu pubblicato come singolo nel marzo del 1968. Molte tracce registrate furono escluse dall'LP; fra queste, \"Would You Like a Snack?\", composizione sui cicli mestruali di Grace Slick \u2013 e forse perci\u00f2 lasciata fuori in quanto eccessivamente spinta \u2013 che la cantante aveva scritto assieme a Frank Zappa.\nNel febbraio 1969 la RCA pubblic\u00f2 l'album live \"Bless Its Pointed Little Head\", in lavorazione dal concerto del tardo 1968 al Fillmore West il 24-26 ottobre e al Fillmore East il 28-30 novembre. L'album divent\u00f2 il quarto lavoro della band entrato nella top 20, piazzandosi al n. 17 della classifica.\nAll'inizio di agosto del 1969 la band fece un concerto gratuito nel Central Park di New York come headliner, e pochi giorni dopo si esib\u00ec di mattina al festival di Woodstock, per il quale la formazione assunse il tastierista Nicky Hopkins. Quando fu intervistato da Jeff Tamarkin su Woodstock nel 1992, Kantner continu\u00f2 a dire che fu una bellissima esperienza, giudizio in buona parte condiviso da Grace Slick.\nImmediatamente dopo l'esibizione di Woodstock, l'ultimo giorno dell'evento, suonarono dal vivo al \"Dick Cavett Show\"; successivamente inizi\u00f2 la registrazione per il loro nuovo album con l'uso di un'attrezzatura a 16 piste nel \"Wally Heider Studio\" a San Francisco. Fu questa l'ultima registrazione con la formazione \"classica\" del gruppo.\n\"Volunteers\" venne pubblicato negli USA nel novembre del 1969, continuando la corsa nella Top 20 degli LP e piazzandosi al n. 13 nel 1970. Fu il lavoro pi\u00f9 politicamente schierato dei Jefferson Airplane, con cui il gruppo espresse la propria avversione per la guerra del Vietnam e dichiar\u00f2 la contrariet\u00e0 alla crescente atmosfera di repressione politica negli USA. Il brano \"Wooden Ships\", che Paul Kantner co-scrisse con David Crosby e Stephen Stills, fu registrato anche da Crosby, Stills and Nash nel loro album d'esordio, ma entrambi i gruppi la pubblicarono lo stesso anno, e data la co-produzione, entrambe le versioni sono considerate originali.\nLa RCA ebbe da ridire sulla presenza della frase \"up against the wall, motherfucker\" nel testo della canzone di Paul Kantner \"We Can Be Together\", ma la band fu in grado di prevenirsi contro la possibilit\u00e0 di censura, dichiarando che la RCA aveva gi\u00e0 dato il consenso affinch\u00e9 l'uso della parola offensiva fosse utilizzata nell'album musicale del rock musical \"Hair\" \u2013 sebbene la compagnia l'avesse cambiato con la parola \"fred\" nella versione ufficiale del testo.\nNel dicembre dello stesso anno i Jefferson Airplane suonarono allo sfortunato concerto gratuito che si tenne ad Altamont, a un'ottantina di chilometri a est di San Francisco. Lo spettacolo, che vide i Rolling Stones come gruppo principale, fu guastato dalla violenza. Marty Balin fu picchiato durante una zuffa con i membri degli Hell's Angels, che erano stati assunti come security. L'evento divenne famoso per l'accoltellamento a morte di uno spettatore a pochi metri dal palco da parte degli Hell's Angels, che notarono in tempo l'uomo che estraeva una pistola durante l'esibizione degli Stones. Questo incidente \u00e8 al centro del film documentario \"Gimme Shelter\".\nSpencer Dryden e gli Airplane divorziarono nel 1970, anche a causa del fatto che il batterista non si sentiva a proprio agio nel gruppo. Dryden si leg\u00f2 ai New Riders of the Purple Sage e fu sostituito da Joey Covington, un musicista di Los Angeles, che aveva suonato con gli Hot Tuna durante il 1969.\nIl tour continu\u00f2 durante la primavera e l'estate del 1970, ma l'unica registrazione del gruppo per quell'anno fu il singolo \"Have You Seen the Saucers?\", con \"Mexico\" sul lato B. Quest'ultimo pezzo fu un brano che attaccava la cosiddetta \"Operation Intercept\" varata dal presidente Richard Nixon per arginare l'ondata dell'uso di marijuana negli USA, mentre il lato A segn\u00f2 l'inizio di un'ossessione di Kantner per la fantascienza che il musicista esplor\u00f2 durante il resto del decennio seguente.\nProgetti paralleli.\nNel 1970, durante il periodo di gravidanza di Grace Slick nel quale il gruppo non smise di suonare in concerti \"live\", Jack Casady e Jorma Kaukonen lanciarono il loro progetto parallelo (o \"side project\") formando la band Hot Tuna: era un ritorno alle loro radici blues. Cominci\u00f2 come un duo, con un paio di brevi esibizioni prima del principale concerto degli Airplane, ma dopo alcuni mesi altri membri degli Airplane, cos\u00ec come altri musicisti (incluso Joey Covington), parteciparono alle \"performance\" degli Hot Tuna. Durante la fine del 1969 Casady e Kaukonen registrarono un album blues acustico, che usc\u00ec nella primavera del 1970 ed ebbe grande successo, arrivando ad occupare la posizione numero 30 delle classifiche degli Stati Uniti d'America. Nei successivi due anni, il progetto Hot Tuna cominci\u00f2 a richiedere sempre pi\u00f9 tempo ai due chitarristi, contribuendo alle crescenti divisioni tra i membri degli Airplane, che sarebbero giunte al culmine durante il 1972.\nIl progetto Hot Tuna port\u00f2 anche all'aggiunta di un nuovo membro della band. Covington aveva incontrato a Los Angeles, verso la met\u00e0 degli anni sessanta, un violinista jazz-blues molto esperto, Papa John Creach; gli propose di partecipare a un concerto degli Airplane al Winterland di San Francisco nell'ottobre del 1970 e subito dopo proprio Creach fu invitato ad aggiungersi agli Hot Tuna, diventando presto un membro permanente degli Airplane, giusto in tempo per il loro tour autunnale. Il concerto al Winterland fu un punto cruciale per gli Airplane anche per un altro motivo \u2013 fu una dedica alla loro vecchia amica Janis Joplin, che era morta a Los Angeles per un'overdose di eroina il giorno prima del loro concerto, e per questo Marty Balin, che le era molto amico, rifiut\u00f2 di esibirsi con la band quella notte.\nDurante questo periodo, Paul Kantner aveva lavorato al suo primo album da solista, un progetto in tema fantascientifico registrato con alcuni membri degli Airplane e altri amici. L'album usc\u00ec nel dicembre del 1970 con il titolo \"Blows Against the Empire\" e con autore \"Paul Kantner/Jefferson Starship\". Questa versione \"prototipo\" dei Jefferson Starship includeva David Crosby e Graham Nash, i membri dei Grateful Dead Jerry Garcia, Bill Kreutzmann e Mickey Hart e componenti degli stessi Airplane come Grace Slick, Joey Covington e Jack Casady.\nI Jefferson Airplane chiusero il 1970 con la loro tradizionale partecipazione al concerto del Giorno del ringraziamento al Fillmore East (l'ultima performance della \"line-up\" di breve durata formata da Kantner/Balin/Slick/Kaukonen/Casady/Creach/Covington) e con l'uscita del loro primo album compilation, \"The Worst of Jefferson Airplane\", che continu\u00f2 il loro ininterrotto successo nelle classifiche, raggiungendo la posizione numero 12 nella \"Billboard\".\nDeclino e scioglimento della band (1970 - 1973).\nIl 1971 fu un anno di grandi cambiamenti per i Jefferson Airplane. Grace Slick e Paul Kantner avevano incominciato una relazione durante il 1970 e il 25 gennaio 1971 era nata la loro figlia China Wing Kantner. Il divorzio di Grace dal suo primo marito avvenne poco prima della nascita della bambina ma Grace e Paul decisero di comune accordo di non volersi sposare. Nel marzo del 1971, il fondatore e cantante degli Airplane, Marty Balin, decise di lasciare ufficialmente la band dopo mesi di isolamento dagli altri. Nonostante fosse rimasto parte delle esibizioni \"live\" del gruppo, sia un problema di alcolismo che l'evoluzione dei rapporti oramai strettissimi tra Kantner e Slick e tra Kaukonen e Casady lo facevano sentire fuori posto e per questo decise di lasciare la band. Era stato anche profondamente segnato dalla morte della sua amica Janis Joplin e aveva iniziato a seguire uno stile di vita pi\u00f9 salutare; lo studio dello yoga e l'astenersi dal bere fecero s\u00ec che si allontanasse sempre di pi\u00f9 dagli altri membri del gruppo, visto che la loro assunzione di droga continuava senza problemi. Questo inoltre complic\u00f2 anche la registrazione del loro album successivo. Il 13 marzo 1971, Grace Slick rimase ferita seriamente in un incidente d'auto quasi mortale: la sua auto colp\u00ec un muro in un tunnel vicino al Golden Gate Bridge a San Francisco Il suo completo recupero richiese alcuni mesi, il che costrinse i Jefferson Airplane ad annullare la maggior parte dei loro concerti e impegni in tour del 1971.\nLa band ritorn\u00f2 in studio alla fine del 1971. Il loro successivo LP \"Bark\" usc\u00ec nel settembre del 1971 come pubblicazione inaugurale dell'etichetta Grunt Records, di propriet\u00e0 degli stessi Airplane. Il singolo scelto da quest'album, \"Pretty As You Feel\", fu estrapolato da una lunga jam con Carlos Santana e vede anche la partecipazione di Joey Covington alla voce, il compositore della canzone. Fu l'ultimo singolo dei Jefferson Airplane a piazzarsi nelle classifiche USA, stabilendosi alla posizione numero 60. Intanto, le tensioni creative e personali nel gruppo incominciavano a diventare sempre maggiori. Anche con l'abbandono di Balin, le divisioni creative e personali tra Slick e Kantner da un lato e tra Kaukonen e Casady dall'altro rimasero immutate (la canzone di Kaukonen, \"Third Week in the Chelsea\", nell'album \"Bark\", racconta i pensieri che stava avendo riguardo al lasciare la band). Questi problemi furono peggiorati dall'uso crescente di droga \u2013 e dall'alcolismo di Slick \u2013 che resero gli Airplane sempre pi\u00f9 inaffidabili nei loro impegni \"live\" e portarono a situazioni caotiche ai concerti. All'inizio del 1972 era evidente alla maggior parte delle persone vicine al gruppo che i Jefferson Airplane erano prossimi al collasso.\nLa band rimase insieme abbastanza a lungo per registrare un altro LP, \"Long John Silver\", che fu iniziato in aprile del 1972 e pubblicato in luglio. Fu un risultato piuttosto sconnesso da questo gruppo una volta grande, i cui membri oramai erano pi\u00f9 interessati ai loro vari progetti solisti \u2013 gli Hot Tuna, per esempio, avevano messo in commercio un secondo LP durante il 1971, che risult\u00f2 anche di maggior successo rispetto al precedente. Nonostante fosse ancora un membro di diritto della band, Joey Covington era immerso nella produzione del suo album con Peter Kaukonen (fratello di Jorma) e di \"Black Kangaroo\", altro album di Kaukonen. Di conseguenza, John Barbata (dei Turtles e CSNY) suon\u00f2 nella maggior parte dell'album e continu\u00f2 nel tour promozionale che segu\u00ec.\nCon l'abbandono ufficiale di Covington e l'aggiunta alle voci del vecchio amico di Kantner David Freiberg, i Jefferson Airplane incominciarono un tour promoziale per l'LP \"Long John Silver\" nell'estate del 1972, i loro primi concerti da oltre un anno. Questo tour incluse un grande concerto gratuito in Central Park che vide la partecipazione di oltre 50.000 persone. Tornarono nella Costa Pacifica in settembre, con concerti a San Diego, Hollywood e Albuquerque, raggiungendo il culmine in due show al Winterland di San Francisco il 21 e 22 settembre, i quali vennero entrambi registrati. Alla fine del secondo spettacolo, il gruppo fu raggiunto sul palco da Marty Balin, che cant\u00f2 l'ultima canzone, \"You Wear Your Dresses Too Short\".\nNonostante l'assenza di annunci ufficiali, gli spettacoli al Winterland segnarono la fine dei Jefferson Airplane cos\u00ec come erano nati e maturati negli anni sessanta e primi anni settanta. All'inizio del 1973, Casady e Kaukonen avevano lasciato il gruppo per concentrarsi nel progetto Hot Tuna e si erano anche appassionati al pattinaggio, cosa che Freiberg aveva accettato con riluttanza nel tentativo di rafforzare l'unione del gruppo. Quest'ultimo avrebbe registrato poi con Kantner e Slick l'album di scarso successo \"Baron von Tollbooth &amp; the Chrome Nun\", prima della creazione del progetto Jefferson Starship, nato dagli stessi Jefferson Airplane; sia Kantner che Slick avrebbero poi registrato album solisti.\nIl secondo album live dei Jefferson Airplane, \"Thirty Seconds Over Winterland\", usc\u00ec nell'aprile del 1973. \u00c8 ricordato soprattutto per la sua copertina, che mostra tanti tostapane volanti, un disegno che probabilmente fu plagiato anni dopo per il famoso screensaver per computer di nome \"\"After Dark\".\nNel 1974 \"Early Flight\", una collezione di singoli e b-side comprendenti anche le canzoni \"Mexico\" e \"Have You Seen the Saucers\", cos\u00ec come altro materiale inedito su album, l'ultimo album ufficiale dei Jefferson Airplane.\nDopo lo scioglimento (1973 - oggi).\nJefferson Starship / Starship.\nNel 1974, quattro anni dopo \"Blows Against the Empire\" (l'album del progetto \"Jefferson Starship\" con Paul Kantner), presero vita ufficialmente gli Starship, con i cantanti Grace Slick e Marty Balin, tra gli altri membri. Ebbero il loro maggior successo negli anni settanta con i brani \"Miracles\", \"With Your Love\" e \"Count on Me\", tutti composti da Balin.\nNegli anni ottanta, dopo che Balin e Slick ebbero lasciato la band, Mickey Thomas divenne il leader del gruppo e concentr\u00f2 la sua attenzione su un rock duro. Slick poi torn\u00f2 nella band ma Kantner abbandon\u00f2 il progetto poco dopo e avvi\u00f2 un'azione legale contro i suoi compagni riguardo al nome Jefferson. Dopo che Kantner vinse la sua battaglia legale, il gruppo si chiam\u00f2 semplicemente Starship, ottenendo grandi successi con le hits \"We Built This City\" e \"Nothing's Gonna Stop Us Now\".\nDagli anni ottanta a oggi: riunioni e nuovi scioglimenti.\nPer la maggior parte degli anni settanta e durante i primi anni ottanta, le carriere di Slick, Kantner, Kaukonen e Casady furono occupate dai progetti solisti di ciascuno di loro, dal progetto \"Hot Tuna\" e da quello che era diventato il progetto \"Jefferson Starship\" (poi mutato in \"Starship\"\"). Nel 1981, Marty Balin compose un album che prese il suo nome, \"Balin\", e che comprendeva i singoli \"Hearts\" e \"Atlanta Lady (Something About Your Love)\". In contrasto con il rock rivoluzionario dei suoi giorni dei Jefferson Airplane, \"Hearts\" era una ballata pop leggera, e diede a Balin anche un moderato successo tra il pubblico di et\u00e0 pi\u00f9 matura. Nel 1985, successivamente all'abbandono dai Jefferson Starship, Paul Kantner si riun\u00ec con Balin e Jack Casady per formare la \"KBC Band\", pubblicando il loro unico album nel 1987, \"KBC Band\" (che comprendeva il brano \"America\", scritto da Kantner). La KBC Band inoltre vedeva anche il sassofonista Keith Crossan, il tastierista Tim Gorman, il chitarrista Mark Slick Aguilar e il percussionista Darrell Verdusco.\nCon la riunione di Kantner con Balin e Casady, la KBC Band apr\u00ec le porte a una ricostituzione dei Jefferson Airplane. Nel 1988 Paul Kantner contatt\u00f2 i membri originari dei Jefferson Airplane del periodo storico, proponendo loro una riunione temporanea, giusto per un disco e un tour. In un primo momento il solo Balin mostr\u00f2 una certa contrariet\u00e0 alla riunione, ma infine cedette sotto le pressioni dei fan e la formazione si ricostitu\u00ec con l'eccezione di Spercer Dryden, sostituito alla batteria da Kenny Aronoff. Un album dal titolo \"Jefferson Airplane\" fu pubblicato dalla Columbia Records ed ebbe modeste vendite. Il tour seguente invece fu un buon successo, ma il loro incontro era stato predisposto per avere vita breve, perci\u00f2 a conclusione dell'esperienza il gruppo venne sciolto ufficialmente.\nOggi ci sono due versioni del progetto Jefferson Starship \u2013 una (con Thomas in prima linea) \u00e8 ufficialmente promossa come \"Starship featuring Mickey Thomas\" e si concentra sulla musica pi\u00f9 nuova dei Jefferson Starship/Starship dal 1979 al 1990. L'altra \u00e8 una versione \"rinata\" del gruppo originale (spesso chiamata \"Jefferson Starship: The Next Generation\" oppure \"Jefferson Starship-TNG\") che vede Kantner e Balin come leader e Diana Mangano al posto di Grace Slick come cantante femminile (nonostante Slick abbia fatto da guest vocals nell'album \"Windows of Heaven\" dei Jefferson Starship nel 1999). Quest'ultima band si esibisce spesso in concerti e ogni tanto Jack Casady prende parte agli eventi. Nel 2005, il bassista David Freiberg ritorn\u00f2 nel gruppo per il tour \"Jefferson Family Galactic Reunion\" e continua tutt'oggi ad andare in tour con la band. E in questa versione, i Jefferson nel luglio 2005 suonarono anche In Italia, partecipando al tour intitolato \"Summer of love\", dedicato in anticipo di due anni rispetto alla naturale scadenza nel 2007, al 40\u00ba anniversario del famoso concerto svoltosi nel Golden Gate Park nel 1967. In quel tour insieme ai Jefferson, salirono anche Country Joe MacDonald, The Big Brother's Holding Band (band originale di Janis Joplin) e il tastierista (ex Gratefull Dead), grandi protagonisti della scena psichedelica di S. Francisco.\nDal 2007 i Jefferson Starship continuano ad andare in tour con la formazione seguente: Paul Kantner (voce, chitarra), David Freiberg (voce, basso, tastiera), Diana Mangano (voce), Slick Aguilar (chitarra solista), Chris Smith (tastiere) e Prairie Prince (batteria). Alla band a volte si aggiungono Balin, Gould, Gorman e l'ex tastierista dei Grateful Dead Tom Constanten.\nJorma Kaukonen ancora prosegue il suo cammino da solista, spesso suonando in oltre 100 spettacoli acustici all'anno in piccoli locali in tutto il paese. Ogni tanto Jack Casady lo raggiunge e i due suonano con il nome \"Hot Tuna\". Kaukonen inoltre ha un \"camp guitar\" nel sud dell'Ohio, dove insegna ad aspiranti virtuosi della chitarre il suo stile unico di fingerpicking blues.\nGrace Slick si \u00e8 ritirata dal mercato musicale dopo la riunione del 1989. Nel 1998 ha pubblicato la sua autobiografia \"Somebody to Love?\". Dal suo ritiro, ha partecipato in alcune apparizioni ai concerti dei Jefferson Starship. Tra le sue esibizioni pi\u00f9 importanti ricordiamo quella registrata negli album live \"Deep Space/Virgin Sky\" del 1995 e quella al concerto di beneficenza per l'11 settembre. Slick ha anche partecipato alla produzione di lavori come il debutto solista di Linda Perry nel 1996 e l'album degli Starship del 1999. Adesso \u00e8 un'acclamata pittrice, la maggior parte dei suoi lavori si concentrano su vecchie leggende della musica e sul suo interesse per \"Alice nel Paese delle Meraviglie\".\nIl batterista originario Skip Spence mor\u00ec il 16 aprile 1999 mentre Spencer Dryden, che aveva a lungo sofferto di problemi economici e di salute, mor\u00ec di cancro al colon l'11 gennaio 2005, all'et\u00e0 di 66 anni.\nNel 2004 Marty Balin fece notare che al contrario di molti suoi contemporanei, tutti i membri originali dei Jefferson Airplane erano sopravvissuti agli anni sessanta.\nSempre nello stesso anno, la rivista musicale \"Rolling Stone\" inser\u00ec nella classifica delle 500 canzoni pi\u00f9 belle di sempre i brani dei Jefferson Airplane \"Somebody to Love\" e \"White Rabbit\" che, dopo l'aggiornamento della lista avvenuto nel 2010, risultano rispettivamente al numero 279 e 483.\nStile musicale.\nLa formazione dei Jefferson Airplane ha attraversato anni cruciali non solo per le correnti musicali ma anche per i sommovimenti sociali e culturali che caratterizzarono la seconda met\u00e0 degli anni sessanta. Nell'area di San Francisco quegli anni inizialmente costituirono il periodo dell'esplosione del folk; i Jefferson Airplane esordirono come gruppo di folk rock, per poi immergersi nella scena locale in cui magmaticamente si muovevano i dance show, il Trips Festival, i poeti di strada e gli attori della Mime Troupe, Allen Ginsberg e gli acid tests di Ken Kesey. In questo panorama il gruppo divenne l'alfiere musicale dell'acid rock come vessillo per il consumo di LSD, ma a fianco della psichedelia esaltata dai light show non mancarono esperienze di rock blues e di rock and roll."}
{"id": "209558", "revid": "1610933", "url": "https://it.wikipedia.org/wiki?curid=209558", "title": "Dinosauro", "text": ""}
{"id": "209560", "revid": "599013", "url": "https://it.wikipedia.org/wiki?curid=209560", "title": "Occupazione", "text": "L'occupazione, (in latino \"occupatio\") in diritto, \u00e8 una condotta consistente nella presa di possesso di beni mobili o immobili, che appartengano o meno ad altri soggetti. Costituisce un modo di acquisto della propriet\u00e0 quando il bene oggetto dell'occupazione non appartiene ad alcuno (cosiddette res nullius) o \u00e8 stato volontariamente abbandonato dal proprietario (cosiddetta res derelicta).\nStoria.\nSi pu\u00f2 dire che il fenomeno per cui l'atto di impossessamento di una res nullius ne comporti l'acquisto della propriet\u00e0 da parte dell'occupante risponda alla naturalis ratio e sia stato presente in tutte le epoche storiche.\nLa definizione giuridica dell'istituto dell'occupazione risale ai \"giuristi romani\" che definirono \"occupatio\" l'atto unilaterale di presa di possesso di una res corporalis. Qualora si fosse trattato di una \"res nullius\", per un principio fondato sulla \"naturalis ratio\", l'acquisto del possesso ne comportava automaticamente l'acquisto della propriet\u00e0.\nNelle Istituzioni di Gaio troviamo la seguente enunciazione: \"G.2.66 naturali nobis ratione adquiruntur quae occupando ideo consecuti erimus, quia antea nullius essent: qualia sunt omnia quae terra mari caelo capiuntur. 2.67 Itaque si feram bestiam aut volucrem aut piscem ceperimus, simul atque captum fuerit, statim nostrum fit\". (Traduzione: In base alla naturalis ratio acquistiamo le cose che occupiamo, in quanto prima non erano di nessuno: quali quelle che vengono catturate in terra mare e cielo. Parimenti, se abbiamo catturato un animale selvatico o un uccello o un pesce, esso appena catturato diventa nostro.)\nTre secoli dopo, nelle Istituzioni di Giustiniano troviamo espresso il medesimo principio, con la precisazione che il fenomeno dell\"'occupatio\" acquisitiva delle \"res nullius\" corrisponde al ius gentium, essendo un principio applicato presso tutti i popoli: I.2.1.12: \"Ferae igitur bestiae et volucres et pisces, id est omnia animalia quae in terra mari nascuntur, simul atque ab aliquo capta fuerint, iure gentium statim illius esse incipiunt: quod enim ante nullius est, id naturali ratione occupanti conceditur.\" (Traduzione: E cos\u00ec gli animali selvatici e gli uccelli e i pesci, cio\u00e8 tutti gli animali che nascono in terra mare e cielo, appena siano catturati da qualcuno diventano suoi per un principio di naturalis ratio)\nNel mondo.\nItalia.\nL'occupazione \u00e8 regolata dagli del Codice Civile.\nDescrizione.\nPossono essere cose di nessuno, suscettibili di occupazione, solo le cose mobili: i beni immobili che non appartengono a nessun privato, sono di propriet\u00e0 dello Stato () o delle regioni a statuto speciale. I privati possono acquistare la propriet\u00e0 degli immobili vacanti solo con l'usucapione.\nIl codice civile considera cose di nessuno due serie di cose (art. 923):\nUn caso particolare di derelizione \u00e8 quello degli animali mansuefatti che fuggono senza che il proprietario li reclami entro venti giorni da quando ha avuto conoscenza del luogo in cui si trovano; diversa la norma che vale per gli animali migratori: se questi abbandonano il fondo, il proprietario ne perde per ci\u00f2 stesso la propriet\u00e0, che viene acquistata del proprietario del fondo sul quale siano spontaneamente migrati, purch\u00e9 quest'ultimo non li abbia attirati con arte o con frode.\nDi acquisto della propriet\u00e0 si pu\u00f2 parlare anche in una terza ipotesi, non espressamente menzionata nel codice, e che si pu\u00f2 definire come occupazione delle cose mobili altrui con il consenso, espresso o tacito, del proprietario. Un esempio sono funghi o legna raccolti sul fondo altrui: qui non si tratta di cose di nessuno: sono frutti naturali del fondo, che tuttavia, sono resi suscettibili di occupazione dal consenso del proprietario. Il consenso alla altrui occupazione non influisce sul modo di acquisto della propriet\u00e0, che \u00e8 pur sempre a titolo originario.\nDopo la legge 968 del 1977 rientra in questa ipotesi, nei limiti e alle condizioni in cui la caccia \u00e8 ancora permessa, anche l'acquisto per occupazione della selvaggina. Per tradizione venatoria acquista la selvaggina il cacciatore che l'ha scovata, anche se altri l'ha successivamente uccisa.\nMa esistono frutti spontanei del fondo che nessuno pu\u00f2 cogliere, nemmeno il proprietario (come le specie vegetali protette), perch\u00e9 si tratta di cose che non possono formare oggetto di diritti.\nNatura giuridica.\nAutorevole dottrina ritiene che sia necessario ai fini dell'occupazione la presenza di un elemento psicologico, l\u2019\"animus occupandi\" , inteso come volont\u00e0 di acquistare la propriet\u00e0 della cosa, in capo a colui che compie l'impossessamento. Il fatto stesso dell'impossessamento farebbe presumere, salvo prova contraria, l'animus occupandi.\nSecondo questa concezione, definita negoziale, l'occupazione rientrerebbe nell'ampia categoria del negozio giuridico, e come conseguenza l'incapacit\u00e0 di agire non potrebbe compiere alcuna valida occupazione (in questo senso cfr. Emilio Betti e Santoro-Passarelli, quest'ultimo indica l'occupazione tra i negozi di attuazione).\nDi diverso parere altri autori che negano la natura di negozio giuridico all'occupazione, e fanno rientrare tale modo di acquisto della propriet\u00e0 negli atti giuridici in senso stretto nei quali gli effetti giuridici non sono disposti dalla volont\u00e0 dell'agente ma dalla legge. Sarebbe sufficiente, per produrre l'effetto giuridico, la mera presenza dell'elemento materiale dell'impossessamento della cosa."}
{"id": "209561", "revid": "125139495", "url": "https://it.wikipedia.org/wiki?curid=209561", "title": "Bovini", "text": "La Bovini \u00e8 una trib\u00f9 della famiglia dei Bovidi (Bovidae). Animali grandi e tozzi, alcuni di essi svolgono un ruolo importante come animali da fattoria, ad esempio il bue domestico, ed alcune specie di questo gruppo sono note come \u00ab\"bufali\"\u00bb, sebbene tale appellativo risulti del tutto arbitrario e non abbia alcuna rilevanza sistematica.\nDescrizione.\nI bovini della trib\u00f9 Bovini presentano una lunghezza testa-tronco di 160-350 cm, ai quali vanno aggiunti 18-110 cm di coda. L'altezza al garrese varia da 60 a 200 cm e il peso da 150 a 1350\u00a0kg (i celebri \u00abtori da combattimento\u00bb spagnoli pesano circa 500\u00a0kg). Sono animali con il tronco generalmente piuttosto massiccio, il cranio largo, pi\u00f9 o meno assottigliato nella parte anteriore. \nLe corna sono presenti in entrambi i sessi ma quelle dei maschi sono spesso molto pi\u00f9 massicce; hanno una sezione rotonda o triangolare, e sono prive di velluto. In alcune specie vi \u00e8 una giogaia, ed un rilievo muscolare dorsale molto pronunciato, sostenuto dal prolungamento delle apofisi spinose delle vertebre toraciche. \nMancano le ghiandole facciali e interdigitali. Il mantello, di solito colorato nei toni del grigio, marrone o nero, \u00e8 in genere corto e rasato, pi\u00f9 raramente lanoso e allungato a formare una criniera; la coda termina con un ciuffo pi\u00f9 o meno evidente. Vi sono quattro capezzoli e 32 denti, con formula dentaria I 0/3, C 0/1, P 3/3, M 3/3. Come tutti i ruminanti, possiedono uno stomaco multicamerato, che consente loro di consumare alimenti vegetali difficili da digerire.\nDistribuzione e habitat.\nL'area di distribuzione originaria dei Bovini comprendeva l'America settentrionale, l'Eurasia e l'Africa. Vivono in ambienti molto diversi tra loro: molte specie preferiscono le folte boscaglie, altre le steppe libere ricche di erba, alcune sono diffuse nelle zone montuose fino a un'altitudine di 5000-6000 metri; tutti i Bovini devono vivere in vicinanza di corsi d'acqua, e la maggior parte di essi mostra un istintivo desiderio di bagnarsi o rotolarsi nel fango. Come tutti i ruminanti, sono prettamente erbivori, e la loro alimentazione, a seconda dell'ambiente in cui vivono, \u00e8 costituita da erbe e tuberi, foglie, bacche, germogli, corteccia di alberi e di cespugli, piante acquatiche e palustri e talvolta addirittura da muschio e licheni.\nRapporti con l'uomo.\nL'uomo ha addomesticato almeno cinque specie di Bovini, l'uro, il banteng, il gaur, lo yak e il bufalo indiano; i buoi domestici e i bufali domestici in particolare si sono diffusi in tutto il mondo e vivono anche allo stato brado in regioni dove originariamente non era presente nessun tipo di Bovini. Al contrario, la maggior parte delle specie selvatiche si trova sull'orlo dell'estinzione. L'uro si estinse nel XVII secolo e il couprey \u00e8 probabilmente scomparso negli anni '80. Il tamar\u00f9 \u00e8 elencato dalla IUCN come \u00abin pericolo critico\u00bb e molte altre specie sono minacciate.\nTassonomia.\nQuello dei Bovini \u00e8 un gruppo tassonomico relativamente recente. I pi\u00f9 antichi resti fossili ascrivibili ad esso risalgono al Pliocene. Presumibilmente ebbe origine in Asia, diffondendosi in seguito in Europa, America settentrionale e Africa, e raggiunse la massima variet\u00e0 di specie nel corso del Pleistocene.\nAttualmente gli zoologi classificano tra i Bovini quattro generi, per un totale di 18 specie, cinque delle quali domestiche e una estinta in epoca storica:\nLa posizione tassonomica della trib\u00f9 non \u00e8 ben definita. Alcuni studiosi pongono tra i Bovini anche l'antilope quadricorne e altri classificano l'enigmatico e misterioso saola in una trib\u00f9 a parte, gli Pseudorygini. Parenti stretti dei Bovini sono i Boselaphini e i Tragelaphini, assieme ai quali formano la sottofamiglia Bovinae della famiglia Bovidae.\nOriginariamente il genere \"Bison\", con le sue due specie, il bisonte americano (\"Bison bison\") e quello europeo (\"B. bonasus\"), \u00e8 sempre stato considerato un'entit\u00e0 distinta rispetto ai bovini propriamente detti (\"Bos\"). Tuttavia, uno studio di genetica molecolare basato sull'analisi del DNA mitocondriale pubblicato da Alexandre Hassanin e Anne Ropiquet nel 2004 \u00e8 giunto ad una conclusione diversa: il bisonte americano sarebbe un parente stretto dello yak, mentre quello europeo sarebbe pi\u00f9 strettamente imparentato con l'estinto uro (e pertanto con il bue domestico). Bisogna per\u00f2 sottolineare che le indagini sul DNA mitocondriale rivelano solamente le relazioni matrilineari, e quindi solo una piccola parte delle possibili relazioni tassonomiche. Al contrario, l'analisi del cromosoma Y (che rivela anch'esso solo una piccola parte delle possibili relazioni) supporta il sistema classico con la suddivisione tra i generi \"Bos\" e \"Bison\". La soluzione del \u00abmistero\u00bb si \u00e8 avuta solamente nel 2016, quando Julien Soubrier dell'Universit\u00e0 di Adelaide, in Australia, e i suoi colleghi hanno scoperto che il bisonte europeo \u00e8 il frutto di un incrocio, avvenuto circa 120.000 anni fa, fra l'antico ed estinto bisonte delle steppe (\"Bison priscus\"), antenato diretto del bisonte americano, e l'uro (\"Bos primigenius\"). Confrontando il DNA mitocondriale estratto da ossa e denti attribuibili ad antichi bisonti rinvenuti nelle caverne di tutta Europa con quello di \"Bison priscus\" e dei bisonti moderni, gli studiosi hanno scoperto che alcuni campioni mostravano dei caratteri distintivi molto differenti sia dal bisonte europeo sia da qualsiasi altra specie conosciuta, facendo ipotizzare l'esistenza di un'altra misteriosa specie, che \u00e8 risultata essere il bisonte europeo. Il bisonte europeo odierno sembra geneticamente molto diverso dal suo cugino preistorico perch\u00e9 dovette superare un drammatico collo di bottiglia genetico che negli anni '20 del XX secolo lo ridusse a soli 12 individui. \u00c8 stata proprio tale differenza genetica che ha disorientato gli studiosi per molto tempo.\nI rapporti di parentela tra i vari membri della trib\u00f9 dei Bovini sono mostrati nel seguente albero filogenetico:"}
{"id": "209564", "revid": "278830", "url": "https://it.wikipedia.org/wiki?curid=209564", "title": "Mondo movie", "text": "Il Mondo movie \u00e8 un sottogenere cinematografico che deriva dal film documentario e dall'exploitation. Bench\u00e9 di fatto esistente gi\u00e0 in precedenza, la sua nascita formale viene fatta risalire ad alcune produzioni italiane realizzate tra gli anni cinquanta e sessanta. A discapito di pretese scientifiche, giornalistiche o storiche, il \"mondo movie\" intende colpire lo spettatore con immagini e temi scioccanti e controversi, con insistenza e morbosit\u00e0, pur mantenendo, almeno in apparenza, la forma del documentario. Il genere \u00e8 conosciuto anche come \"shockumentary\" (termine talvolta considerato erroneamente sinonimo di mockumentary).\nStoria.\nGli inizi.\nIl genere deve il suo nome al film del 1962 \"Mondo cane\", diretto da Paolo Cavara, Gualtiero Jacopetti e Franco Prosperi. L'opera \u00e8 una sorta di documentario-\"collage\" di immagini forti (scene di violenza sugli animali, riti crudeli, fucilazioni, ristoranti dell'Oriente in cui si possono mangiare insetti e cani). Il film ottenne un grande successo in tutto il mondo e fu candidato all'Oscar per la colonna sonora di Riz Ortolani (con il tema \"More\").\nAlcuni critici sostengono invece che la pellicola che ha dato vita al genere sia, per il suo grande successo di pubblico, il film del 1958 \"Europa di notte\" di Alessandro Blasetti, che condivide con il film di Cavara, Jacopetti e Prosperi la struttura ad episodi e alcune sequenze sexy girate in locali europei di spogliarello (tra cui un episodio con la famosa transessuale Coccinelle), ma non indugia su immagini violente.\n\u00c8 inoltre possibile trovare gli elementi salienti del genere in numerosi pseudo-documentari exploitation degli anni '30, '40 e '50. Le radici \"mondo\" si rintracciano addirittura nel film \"La stregoneria attraverso i secoli\" (1922, regia di Benjamin Christensen), una vera e propria pseudo-inchiesta sulla stregoneria che mette in scena episodiche ricostruzioni sull'argomento, intrecciate senza soluzione di continuit\u00e0 a una trama di finzione.\nIl successo.\n\"Mondo Cane\" \u00e8 seguito da un'ondata di \"shockumentary\". Tra gli altri si distingue una serie dedicata alle pi\u00f9 crude tradizioni tribali africane (\"Africa ama\", \"Africa addio\", \"Africa nuda, Africa violenta\").\nIl filone ebbe grande successo internazionale e fu emulato anche all'estero. Nel 1967 il regista statunitense Russ Meyer utilizz\u00f2 il sostantivo \"mondo\" nel titolo del suo documentario erotico \"Mondo Topless\".\nSul finire degli anni '70 Antonio Climati gira il controverso \"Ultime grida dalla savana\", incentrato sul tema della caccia in cui mostra un turista sbranato dai leoni in uno zoo safari, oltre al massacro degli indios in Amazzonia, in cui un mercenario taglia i testicoli ad un indigeno e glieli infila in bocca. Molte delle scene pi\u00f9 crude di questo e altri \"mondo movie\" cominciano a generare negli spettatori il sospetto, spesso fondato, che si tratti di messe in scena spacciate per episodi ripresi dal vivo.\nA 16 anni di dall'uscita di \"Mondo cane\", arriva \"Le facce della morte\" di Conan Le Cilaire (pseudonimo di John Alan Schwartz), anche qui una sequela di esecuzioni, morti e violenze, in parte simulate per stessa ammissione dei cineasti. Anche \"Le facce della morte\" ha generato una lunga serie di sequel ed epigoni.\nIn questo periodo, il genere si intreccia sempre pi\u00f9 strettamente col nascente mito dello snuff movie, ovvero presunte riprese di torture e omicidi reali, perpetrati al fine esclusivo della realizzazione di un film. \"Snuff\" (di Michael Findlay,\u00a0Roberta Findlay\u00a0e\u00a0Horacio Fredriksson) \u00e8 il film che utilizz\u00f2 per primo il termine in questa accezione. L'estetica \"mondo\" s'introduce di prepotenza anche nel lungometraggio di fiction, in particolare attraverso il \"cannibal movie\" seminale \"Cannibal Holocaust\", che fa un uso originale del \"found footage\", contaminandolo con l'\"exploitation, \"e ponendo le basi per un vero e proprio sotto-genere a s\u00e9 stante che si sarebbe pienamente sviluppato solo molti anni dopo.\nDagli anni '80 ad oggi.\nLa produzione del genere comincia a ridursi a partire dai primi anni ottanta. Fra i tardi epigoni troviamo \"Mondo cane oggi - L'orrore continua\" (1985) di Stelvio Massi e \"Mondo cane 2000 - L'incredibile \"(1988). Nel 1985 esce in Giappone \"Guinea Pig\" , un finto \"snuff movie\" che mostra il rapimento e le torture inflitte ad una donna. In perfetta tradizione \"mondo\", il film genera lunghe polemiche sulla sua autenticit\u00e0, nonch\u00e9 diversi sequel (curiosamente lontani dal genere a cui si riferisce il capostipite).\nNegli anni novanta il genere viene declinato quasi esclusivamente come \"death film\" direct-to-video, in sostanza montaggi di spezzoni di repertorio della pi\u00f9 eterogenea provenienza (dal film amatoriale alle riprese giornalistiche) di incidenti, violenze e autopsie (i sequel de \"Le facce della morte\" e serie come \"Death Scenes\", \"Traces of death\", \"Faces of Gore\", \"Executions, Banned from Television\"). Spesso queste opere si cannibalizzano a vicenda, dando vita a una sterminata produzione in cui \u00e8 difficile distinguere un prodotto dall'altro. Il produttore tedesco Uwe Schier, detentore dei diritti de \"Le facce della morte\", acquista anche quelli di \"Mondo cane\" e mette in commercio ulteriori sequel del film di Jacopetti, Prosperi e Cavara, che consistono principalmente di montaggi di materiale gi\u00e0 utilizzato.\nCon episodi sporadici che spesso sono poco pi\u00f9 di fan film (come i documentari realizzati dal Dizionario del turismo cinematografico), il genere sopravvive anche negli anni duemila.\nSuccesso.\nLe ragioni del successo di questo genere si possono trovare da una parte nel mito degli snuff movie e dall'altra nel morboso voyeurismo dello spettatore che veniva attratto al cinema da flani in cui si recitava un elenco dettagliato delle crudelt\u00e0 che venivano proiettate sulla pellicola.\nOggi questi film, soprattutto negli Stati Uniti d'America ed in Giappone, sono estremamente popolari fra gli amanti del cinema underground."}
{"id": "209565", "revid": "122246", "url": "https://it.wikipedia.org/wiki?curid=209565", "title": "Campionato mondiale di pallavolo femminile", "text": "Il campionato mondiale di pallavolo femminile \u00e8 una competizione pallavolistica femminile per squadre nazionali, organizzata ogni quattro anni dalla FIVB."}
{"id": "209570", "revid": "782150", "url": "https://it.wikipedia.org/wiki?curid=209570", "title": "Cavalleria rusticana (opera)", "text": "Cavalleria rusticana \u00e8 un'opera in un unico atto di Pietro Mascagni, su libretto di Giovanni Targioni-Tozzetti e Guido Menasci, tratto dalla novella omonima di Giovanni Verga.\nAnd\u00f2 in scena per la prima volta il 17 maggio 1890 al Teatro Costanzi di Roma, con Gemma Bellincioni e Roberto Stagno.\nViene spesso rappresentata insieme a un'altra opera breve, \"Pagliacci\" (1892) di Ruggero Leoncavallo, con la quale \u00e8 considerata una delle pi\u00f9 rappresentative opere veriste. Questo singolare abbinamento venne proposto fin dall'anno seguente il debutto di \"Pagliacci\", al Metropolitan Opera House di New York il 22 dicembre 1893, e venne legittimato dallo stesso Mascagni, che nel 1926, al Teatro alla Scala di Milano, diresse, nella stessa \"soir\u00e9e\", entrambe le opere. \"Cavalleria rusticana\" veniva talvolta eseguita insieme a \"Zanetto\", dello stesso compositore.\nNascita dell'opera.\n\"Cavalleria rusticana\" fu la prima opera composta da Mascagni ed \u00e8 certamente la pi\u00f9 nota fra le sedici composte dal compositore livornese (oltre a \"Cavalleria rusticana\", solo \"Iris\" e \"L'amico Fritz\" sono rimaste nel repertorio stabile dei principali enti lirici). Il suo successo fu enorme gi\u00e0 dalla prima volta in cui venne rappresentata al Teatro Costanzi di Roma, il 17 maggio 1890 e tale \u00e8 rimasto nel ventunesimo secolo.\nNel 1888 l'editore milanese Edoardo Sonzogno annunci\u00f2 un concorso aperto a tutti i giovani compositori italiani che non avevano ancora fatto rappresentare una loro opera. I partecipanti dovevano scrivere un'opera in un unico atto, e le tre migliori produzioni (selezionate da una giuria composta da cinque importanti musicisti e critici italiani) sarebbero state rappresentate a Roma a spese dello stesso Sonzogno.\nMascagni, che all'epoca risiedeva a Cerignola, dove dirigeva la locale banda musicale, venne a conoscenza di questo concorso solo due mesi prima della chiusura delle iscrizioni e chiese al suo amico Targioni-Tozzetti, poeta e professore di letteratura all'Accademia Navale di Livorno, di scrivere un libretto. Targioni-Tozzetti scelse \"Cavalleria rusticana\", di Verga come base per l'opera. Egli e il suo collega Guido Menasci lavoravano per corrispondenza con Mascagni, mandandogli i versi su delle cartoline. L'opera fu completata l'ultimo giorno valido per l'iscrizione al concorso. In tutto, furono esaminate settantatr\u00e9 opere e il 5 marzo 1890 la giuria selezion\u00f2 le tre opere da rappresentare a Roma: \"Labilia\" di Nicola Spinelli, \"Rudello\" di Vincenzo Ferroni, e \"Cavalleria rusticana\" di Pietro Mascagni.\nTrama.\nLa vicenda si svolge a Vizzini, un paesino della Sicilia. All'alba di una domenica di Pasqua, nel paese s'ode una serenata dedicata a Lola, moglie di compare Alfio, un carrettiere. Pian piano il paese si sveglia e tutti si preparano per il giorno di festa; Lucia, madre di Turiddu e proprietaria di un'osteria, prepara il vino per i festeggiamenti che avranno luogo dopo la messa. Da lei si reca Santuzza, fidanzata di suo figlio; all'invito della donna a entrare in casa, la ragazza rifiuta, rivelandole un'amara verit\u00e0: Turiddu la tradisce. Prima di partire per il servizio militare, il ragazzo si era promesso a Lola; tuttavia il periodo di leva si era protratto e la donna, stanca di aspettare, dopo un anno si era sposata con Alfio. Al suo ritorno, per ripicca, Turiddu si era allora fidanzato con Santuzza, ma successivamente aveva preso ad approfittare delle assenze di Alfio per riprendere una relazione clandestina con Lola.\nLucia non crede alle parole di Santuzza, ma il loro discorso \u00e8 interrotto dalla processione iniziale della messa. Poco dopo arriva lo stesso Turiddu, che saluta la sua fidanzata; questa, ormai esasperata, gli rinfaccia i continui tradimenti, ma lui dapprima nega e in seguito cerca di troncare con rabbia il discorso. La lite \u00e8 interrotta dall'arrivo della stessa Lola, che provoca Santuzza cantando una canzone dedicata al suo amato; i due si recano insieme in chiesa, mentre Santuzza, al colmo della disperazione, scaglia una maledizione su Turiddu.\nPoi compare Alfio, che chiede a Santuzza dove sia sua moglie; lei, incautamente, gli dice che ella \u00e8 andata a messa con Turiddu e gli svela tutta la tresca, pentendosene immediatamente dopo. Alfio giura vendetta e fugge via. Poco dopo termina la messa e tutti si recano all'osteria di Lucia, dove intonano gioiosi brindisi alle gioie della vita. Torna Alfio, al quale Turiddu offre un bicchiere di vino; questi rifiuta sdegnosamente, e tutti comprendono che lui voglia sfidare il rivale a duello all'arma bianca. Le donne portano via Lola e Santuzza, mentre Turiddu, con la scusa di abbracciare Alfio, gli morde l'orecchio: con questo gesto accetta la sfida. Turiddu sa di essere nel torto e si lascerebbe uccidere per espiare la propria colpa, ma non pu\u00f2 lasciare sola Santuzza, disonorata dal suo tradimento, dunque combatter\u00e0 con tutte le sue forze. Alfio gli d\u00e0 appuntamento a un orto poco distante per duellare.\nTuriddu si prepara al duello: prima di recarvisi saluta Lucia, raccomandando di fare da madre a Santuzza se lui non dovesse tornare, poi corre via. Lucia comprende solo allora quanto fossero vere le parole di Santuzza; mentre le due donne si abbracciano, si ode un mormorio venire da lontano e poco dopo una popolana urla che Turiddu \u00e8 stato ammazzato, gettando tutti nella disperazione.\nOrganico orchestrale.\nLa partitura di Mascagni prevede l'utilizzo di:\nBrani celebri.\nL'aria introduttiva \"O Lola, c'hai di latti la cammisa\", detta anche \"Siciliana\", . L'altro brano \u00e8 la celebre aria \"Io de' sospiri\" dalla Tosca di Puccini, scritta in dialetto romanesco.\nPopolarit\u00e0 dell'intermezzo sinfonico.\nL'intermezzo sinfonico dell'opera, collocato tra la ottava e la nona scena, \u00e8 uno dei pezzi pi\u00f9 popolari. Grazie al suo carattere orchestrale, interamente basato sull'uso degli archi, ha avuto molta fortuna anche al di fuori del repertorio operistico.\nIn ambito cinematografico ha fatto da sfondo ad una delle pi\u00f9 celebri scene della storia del cinema, quella nel film \"Il padrino - Parte III\". \u00c8 stato anche usato nei titoli di testa del film \"Toro scatenato\" di Martin Scorsese, come tema conduttore del film \"Il cavaliere di Lagard\u00e8re\" di Philippe de Broca e nell'episodio \"Strane allucinazioni\" della popolare serie americana \"Ally McBeal\". Compare anche nel film di Michael Hoffman del 1999 \"Sogno di una notte di mezza estate\". \nL'intermezzo \u00e8 presente anche in una scena dell'episodio 31 dell'anime \"Kenshin Samurai vagabondo\".\nIl tema centrale \u00e8 stato rielaborato per una canzone dance dal titolo \"Will be one\" dei Datura, \u00e8 stato ripreso da Vasco Rossi nell'Intro dei live 2007 ed \u00e8 presente nella canzone \"Mascagni\" di Andrea Bocelli.\nTra gli spot pubblicitari che lo hanno utilizzato troviamo quello dei Ferrero Rocher, dell'Enel (2011) e della Tim (con Riccardo Muti, 2020)\nEsiste inoltre una moderna rielaborazione crossover, suonata dal pianista croato Maksim Mrvica."}
{"id": "209571", "revid": "116624403", "url": "https://it.wikipedia.org/wiki?curid=209571", "title": "Invenzione (diritto)", "text": "Nel diritto civile, l'invenzione (dal latino \"invenire\", cio\u00e8 \"trovare\") \u00e8 un modo di acquisto della propriet\u00e0 di una cosa mobile a titolo originario, consistente nel ritrovamento di una cosa smarrita.\nCosa smarrita \u00e8 la cosa mobile avente un valore economico che sia stata involontariamente perduta (se ci fosse volont\u00e0 di perderla non si avrebbe una cosa smarrita bens\u00ec una cosa abbandonata, oggetto quindi di occupazione) dal proprietario o possessore, e costui ignori il luogo dove essa si trovi: il proprietario ha perduto la detenzione della cosa senza rinunciare alla propriet\u00e0 e senza dimetterne il possesso. La cosa ha ancora un proprietario.\nPer l' del codice civile italiano, chi trova una cosa mobile, che le circostanze fanno presumere sia stata smarrita e non abbandonata, deve restituirla al proprietario o, se non lo conosce, al sindaco del comune in cui l'ha ritrovata, che d\u00e0 notizia del ritrovamento nell'albo pretorio e provvede alla sua custodia.\nIl proprietario potr\u00e0 proporre reclamo della cosa e avanzare la richiesta di restituzione, ma al ritrovatore spetter\u00e0 una somma di denaro pari a un decimo del valore della cosa in premio per il ritrovamento. Se tale somma o prezzo eccede le diecimila lire, il premio per il sovrappi\u00f9 \u00e8 solo del ventesimo. Qualora la cosa non abbia un valore commerciale, ma affettivo, l'entit\u00e0 del premio verr\u00e0 fissata dal giudice secondo il suo equo apprezzamento. \nAl proprietario smarritore sono equiparati il possessore e il detentore.\nTrascorso un anno dalla pubblicazione senza che lo smarritore si presenti, questi perde la propriet\u00e0 della cosa e ne diventa proprietario il ritrovatore. \nL'invenzione \u00e8 modo di acquisto della propriet\u00e0 diversa dell'occupazione: prescinde dall'apprensione materiale della cosa; nell'eventuale conflitto tra chi abbia per primo avvistato la cosa e chi l'abbia successivamente raccolta prevale il primo.\nRitrovamento del tesoro.\nIl codice civile prevede come ipotesi separata quella del ritrovamento del tesoro. \u00c8 tale, per l', ogni cosa mobile di pregio, nascosta o sotterrata, di cui nessuno pu\u00f2 provare di essere proprietario. \nSe il ritrovamento \u00e8 fatto dal proprietario del fondo, il tesoro \u00e8 suo; se \u00e8 fatto da altri, spetta per met\u00e0 al ritrovatore e per met\u00e0 al proprietario del suolo (a cui \u00e8 equiparato l'enfiteuta). Il diritto del non proprietario sorge solo se il tesoro \u00e8 da lui stato scoperto per solo effetto del caso, non se si tratta di persona incaricata di effettuare le ricerche.\nLa scoperta del tesoro, come l'invenzione in genere, \u00e8 un fatto giuridico, tuttavia non produce come l'invenzione l'acquisto definitivo della propriet\u00e0: altri pu\u00f2 sempre dimostrare la propriet\u00e0 del tesoro e rivendicarla nei confronti dello scopritore.\nIl contenuto del terzo comma dell'articolo 932 rimanda alle disposizioni delle leggi speciali (D.L.vo 22 gennaio 2004, n. 42 - artt.90-93, Codice dei beni culturali e del paesaggio) per disciplinare il ritrovamento degli oggetti di interesse storico, archeologico, paletnologico, paleontologico ed artistico. Nello specifico, tali oggetti sono sottratti all'acquisto in propriet\u00e0 privata e sono attribuiti alla propriet\u00e0 dello Stato. Tuttavia, \u00e8 previsto un premio per il ritrovamento."}
{"id": "209572", "revid": "1543377", "url": "https://it.wikipedia.org/wiki?curid=209572", "title": "Fibra alimentare", "text": "La fibra alimentare \u00e8 una componente degli alimenti derivata dalle piante, non digeribile dallo stomaco e dall'intestino tenue. \u00c8 invece parzialmente digeribile dal colon.\nLa sua presenza nella dieta \u00e8 fondamentale per la salute.\nGran parte della fibra alimentare fa parte della classe dei carboidrati, ma non solo.\nDefinizione e dibattiti.\nNon tutti riconoscono univocamente tutte le classi di sostanze appartenenti alla categoria della fibra alimentare. In origine, la fibra alimentare venne definita come \"lo scheletro rimanente della parete cellulare delle piante, resistente agli enzimi digestivi del corredo umano\". Questa definizione escludeva alcuni polisaccaridi introdotti con la dieta come additivi come la cellulosa modificata, le gomme delle piante. In seguito vennero introdotte nella classe delle fibre anche altre sostanze, ovvero la lignina e tutti i tipi di polisaccaridi che non sono digeribili dall'uomo.\nA tutt'oggi non \u00e8 stato trovato un accordo unanime nella classificazione delle fibre dietetiche. Si \u00e8 dunque trovata una definizione fisiologica e una chimica.\nPropriet\u00e0 chimico-fisiche.\nLe propriet\u00e0 chimico-fisiche pi\u00f9 peculiari delle fibre sono:\nComposizione chimica.\nLa fibra alimentare \u00e8 generalmente riferita a polisaccaridi non amidacei, ma vengono considerate spesso \"fibra\" anche sostanze non fibrose di ballasto alimentare (ad esempio pectina), oltre a sostanze non glucidiche che compongono le pareti delle cellule vegetali come lignina, esteri fenolici, cutina, materiali cerosi, suberina.\nI diversi componenti della fibra sono:\nClassificazione.\nLe fibre alimentari si possono distinguere in:\nLa maggior parte dei cibi vegetali contiene fibre solubili e insolubili in differente proporzione.\nFibra solubile.\nAlla classe delle fibre solubili appartengono:\nSono presenti in:\nHanno un'elevata capacit\u00e0 di idratazione.\nI principali effetti sull'organismo sono:\nFibra insolubile.\nAlla classe delle fibre insolubili appartengono:\nSono principalmente presenti in: \nI principali effetti sull'organismo sono:\nDisponibilit\u00e0.\nNella maggior parte dei casi, la fibra alimentare costituisce la parete cellulare delle piante, ma \u00e8 presente anche nel parenchima e in alcune secrezioni vegetali.\nAlimenti ad alto contenuto di fibra sono:\nEffetti sulla salute.\nPur non potendosi considerare un nutriente, la fibra alimentare esercita effetti di tipo funzionale e metabolico che la fanno ritenere un'importante componente della dieta umana. Oltre che all'aumento del senso di saziet\u00e0 e al miglioramento della funzionalit\u00e0 intestinale e dei disturbi ad essa associati (stipsi, diverticolosi), l'introduzione di fibra con gli alimenti \u00e8 stata messa in relazione alla riduzione del rischio per importanti malattie cronico-degenerative, in particolare i tumori al colon-retto (in parte spiegata dalla diluizione di eventuali sostanze cancerogene e dalla riduzione del loro tempo di contatto con la mucosa), il diabete e le malattie cardiovascolari (in parte per una riduzione dei livelli ematici di colesterolo).\nI principali effetti del consumo di fibra alimentare sull'organismo sono:\nFabbisogno.\nIl fabbisogno giornaliero stabilito dai LARN \u00e8 di 30g/die di cui 2/3 rappresentati da fibre solubili, e 1/3 da fibre insolubili.\nAnalisi chimica.\nIn considerazione dell'importanza della conoscenza del contenuto in fibra alimentare e delle sue componenti solubile ed insolubile per la valutazione differenziata del loro effetto biologico ed eventualmente per la finalizzazione di un loro possibile impiego, particolare attenzione va posta alle metodiche analitiche utilizzate per la valutazione del contenuto di fibra negli alimenti."}
{"id": "209573", "revid": "198277", "url": "https://it.wikipedia.org/wiki?curid=209573", "title": "Wayne Gardner", "text": "Biografia.\nHa un figlio, Remy, che ha seguito le orme paterne diventando a sua volta un pilota motociclistico. Con la vittoria del titolo della Moto2 nel motomondiale 2021 da parte di Remy, la famiglia Gardner \u00e8 divenuta la seconda nella storia del motociclismo, dopo Kenny e Kenny Roberts Junior, a vantare sia un padre sia un figlio campioni del mondo.\nCarriera.\nGardner ottenne i primi risultati nel motociclismo da dilettante: vinse infatti tre edizioni della \"6 Ore Castrol\" (1979, 1980, 1982) oltrech\u00e9 il campionato nazionale australiano classe 750, il campionato giovanile Superbike nel 1983 e altre gare disputate nella sua nazione nel 1981.\nDopo una fugace esperienza come collaudatore nella 250, nel 1983 fece il suo esordio nel motomondiale con una Honda nella classe 500, senza ottenere punti iridati. L'anno seguente ottenne il suo primo podio, un terzo posto nel Gran Premio di Svezia, che gli consent\u00ec di classificarsi settimo in classifica generale. Nel 1985 Gardner diede pi\u00f9 continuit\u00e0 ai suoi risultati e nella gara svoltasi a Misano, l'ultima programmata in calendario, sfior\u00f2 il successo prima di essere sopraffatto da Eddie Lawson, l'australiano si consol\u00f2 con la quarta piazza finale.\nNel 1986 Gardner vinse la sua prima corsa, l'inaugurale Gran Premio di Spagna, e dopo essersi confermato con i successi in Olanda e Gran Bretagna fu vicecampione del mondo della categoria con 117 punti, ancora una volta alle spalle di Lawson. Nel 1987 Gardner divenne campione del mondo a seguito di sette vittorie (in Spagna, al Nazioni, e in Austria, Jugoslavia, Svezia, Cecoslovacchia, Brasile) e 178 punti iridati.\nL'anno seguente vinse quattro gare, ma per sole 23 lunghezze fu superato da Lawson: una delle causa della sconfitta di Gardner fu la caduta capitatogli durante il Gran Premio d'Austria, proprio mentre inseguiva Lawson.\nNel 1989 Gardner vinse solo il Gran Premio di casa in Australia e chiuse l'annata al decimo posto con soli 67 punti, ma la sua stagione \u00e8 stata parzialmente segnata da un infortunio occorsogli al Gran Premio degli Stati Uniti che lo costrinse a saltare cinque gare. Non molto meglio and\u00f2 la stagione successiva, in cui Gardner colse il primo posto in due occasioni e chiuse il mondiale con 138 punti e il quinto posto.\nNel 1991 l'australiano ebbe una stagione abbastanza regolare ma non riusc\u00ec a ottenere nemmeno un successo parziale e dovette accontentarsi del quinto posto. Nel 1992 torn\u00f2 al successo nel Gran Premio di Gran Bretagna, ma avendo disputato solo met\u00e0 stagione, causa una caduta al GP inaugurale in Giappone, non pot\u00e9 andare pi\u00f9 in l\u00e0 di 78 punti e della 6\u00aa posizione.\nAl termine di quella stagione si ritir\u00f2 dal motociclismo professionistico, ma non dallo sport, continuando a correre con risultati discreti nel Campionato Gran Turismo, oltrech\u00e9 in numerose corse automobilistiche svoltesi in Giappone. Tra le altre vittorie di Wayne Gardner vi \u00e8 anche la 8 ore di Suzuka, che egli vinse nel 1985, nel 1986, nel 1991 e nel 1992."}
{"id": "209575", "revid": "125132540", "url": "https://it.wikipedia.org/wiki?curid=209575", "title": "Basilica di Santa Anastasia", "text": "La chiesa di San Pietro da Verona in Santa Anastasia, meglio conosciuta come basilica di Santa Anastasia, \u00e8 un importante luogo di culto cattolico che sorge nel cuore del centro storico di Verona; essa si situa nell'area terminale del decumano massimo della citt\u00e0 d'epoca romana, in prossimit\u00e0 del punto in cui l'ampio meandro del fiume Adige \u00e8 tagliato dal ponte Pietra, dove gravitano quindi quelle che furono le due principali vie di comunicazione cittadina, stradale e fluviale. Si tratta della pi\u00f9 grande, solenne e rappresentativa chiesa veronese, riflesso di un vivace momento della vita cittadina, in cui l'allargamento e il consolidamento delle istituzioni politiche ed economiche consentirono alla comunit\u00e0, in sinergia con la signoria scaligera, il clero domenicano e la famiglia Castelbarco, di prodigarsi in un notevole sforzo finanziario atto a edificare questo importante tempio, simbolo della loro potenza.\nLa chiesa costitu\u00ec per Verona l'episodio gotico di maggiore portata, negli anni immediatamente successivi alla sua costruzione divenne quindi un punto di riferimento su cui si baseranno i progetti di diversi altri edifici chiesastici, in particolare per quanto riguarda alcune innovazioni che Santa Anastasia apportava alla pianta, con lo sviluppo di un ampio transetto e l'articolazione della zona absidale in quattro cappelle ai lati del presbiterio ove \u00e8 collocato l'altare maggiore, alla struttura muraria completamente in laterizio e alla nuova tipologia di campanile. La facciata, a parte un maestoso portale biforo in stile gotico attraverso il quale si accede nel vasto spazio interno diviso in tre navate da monumentali pilastri cilindrici, si presenta incompiuta. Ai lati delle due navate laterali si aprono alcune cappelle e numerosi altari, di cui il pi\u00f9 celebre \u00e8 l'altare Fregoso realizzato da Danese Cattaneo, elogiato anche da Giorgio Vasari, inoltre si possono ammirare tele e affreschi di noti maestri della pittura veronese e no, quali Pisanello, Altichiero, Liberale da Verona, Stefano da Zevio, Nicol\u00f2 Giolfino, Giovan Francesco Caroto, Felice Brusasorzi, Francesco Morone, Michele da Verona, Lorenzo Veneziano.\nLa genesi delle sue vicende edificatorie si pu\u00f2 collocare al 1260 quando i frati domenicani che si trovavano fuori dalle mura cittadine ottennero dal vescovo di Verona Manfredo Roberti il terreno in cui realizzare la nuova chiesa e il nuovo convento. Data di inizio dei lavori nella grande fabbrica \u00e8 il 1290, tuttavia il cantiere dur\u00f2 molto a lungo e si pu\u00f2 dire che termin\u00f2 solo negli anni quaranta del XV secolo, anche se le strutture fondamentali erano gi\u00e0 pronte nel terzo decennio del secolo precedente. La basilica venne consacrata solennemente il 22 ottobre 1471 dal cardinale e vescovo di Verona Giovanni Michiel, tuttavia opere minori proseguirono per oltre due secoli non arrivando mai a completare il prospetto principale. Soppresso nel 1807 l'ordine domenicano, il tempio venne affidato al clero secolare mentre l'adiacente convento, oramai abbandonato, divenne pi\u00f9 tardi sede del liceo ginnasio statale Scipione Maffei.\nLa basilica \u00e8, inoltre, sede di una parrocchia inserita nel vicariato di Verona Centro.\nOrigini del nome.\nLa basilica di Santa Anastasia prende il nome da una chiesa ariana preesistente, di epoca gotica, dedicata da Teodorico ad Anastasia di Sirmio. La chiesa venne successivamente inglobata in un altro edificio ecclesiastico dedicato a san Remigio di Reims, di epoca franca.\nIn realt\u00e0 la basilica attuale \u00e8 intitolata al compatrono di Verona san Pietro, martire domenicano assassinato il 4 aprile 1252 non lontano da Monza. I veronesi l'hanno sempre chiamata col nome precedente e cos\u00ec \u00e8 unanimemente conosciuta anche al di fuori dei confini cittadini, in ragione della preesistente chiesa.\nStoria.\nOrigini.\nSi ritiene che nel luogo in cui sorge l'attuale edificio religioso, in epoca longobarda fossero gi\u00e0 presenti due chiese cristiane, edificate secondo la tradizione per volere del re ostrogoto Teodorico: una era dedicata a san Remigio di Reims e l'altra a santa Anastasia, martire delle persecuzione dei cristiani sotto Diocleziano, il cui culto si era diffuso partendo da Costantinopoli per giungere a Verona intorno all'VIII secolo. Il luogo prescelto si affacciava sull'antico decumano massimo della Verona romana, prolungamento cittadino della via Postumia. La pi\u00f9 antica notizia riguardante questa prima edificazione \u00e8 contenuta in un diploma datato 2 ottobre 890, emesso dal re d'Italia Berengario I, in cui si fa riferimento \u00abad ecclesiam Sanctae Anastasiae\u00bb a proposito della citt\u00e0 di Verona. Dopo questa testimonianza non vi sono ulteriori documenti per un lungo periodo di tempo e una seconda menzione si trova solamente in un atto del 12 maggio 1082 relativo a una donazione in favore di Anastasio, \u00abarchipresbyter, custos et rector\u00bb della chiesa di Santa Anastasia, di una corte, torchio e terra vitata in Illasi, presso la chiesa di Santa Giustina. Un successivo decreto del 1087 elencava i numerosi possedimenti che la chiesa poteva vantare nel territorio veronese.\nLe fonti dimostrano che la collegiata di religiosi che nel XII secolo qui officiavano era assai numerosa e importante, tanto che vi sono diversi documenti che parlano dei sacerdoti alla loro guida. Ad esempio un contratto informa che un certo Bonseniore ricopriva la carica di arciprete nel marzo del 1114, mentre pochi decenni pi\u00f9 tardi papa Alessandro III emanava un decretale a Teobaldo e ai chierici di Santa Anastasia in Verona. Un testamento redatto il 27 giugno 1226 in cui un tale Ricerio, mugnaio, lasciava dieci soldi per le opere \u00abad porticalia Sancte Anastasie\u00bb, lascia intendere come in quel tempo l'edificio fosse sottoposto a ristrutturazione. Nulla di relativo all'architettura di questo primo edificio trapela da queste antiche fonti, se non che era dotato di coro, che esternamente vi era una canonica e che era stato edificato un portico. Alcuni storici hanno suggerito che una porzione di muro della cappella del Crocifisso sia un vestigio dell'antico edificio, ma tale affermazione rimane tutt'oggi controversa.\nArrivo dei domenicani e inizio della fabbrica.\nL'arrivo dei frati domenicani a Verona \u00e8 collocabile tra il 1220 e il 1221, quando officiavano presso la chiesa di Maria Mater Domini, edificio demolito nel 1517 che si trovava nei pressi della rondella della Baccola, poco fuori porta San Giorgio. La congregazione veronese, che godeva di un'ottima situazione economica frutto di donazioni, aveva edificato un convento cos\u00ec grande da ospitare nel 1244 il capitolo generale dell'ordine. La loro importanza fu tale che nel 1260 il vescovo di Verona Manfredo Roberti decise che essi avrebbero dovuto insediarsi in citt\u00e0 per edificarvi il proprio convento e la propria chiesa da dedicare al proprio confratello san Pietro da Verona, martirizzato nel 1252 e canonizzato da papa Innocenzo IV. Per lo scopo, un terzo delle millecinquecento lire veronesi ricavate dalla vendita di Maria Mater Domini alle monache di San Cassiano venne impiegato per acquistare i terreni intorno all'antica Santa Anastasia e finanziare i primi lavori di edificazione. \nNonostante un documento del 20 marzo 1280, in cui si legge \u00abin domo ecclesie sancte Anasasie\u00bb, mostri come i domenicani fossero gi\u00e0 impegnati nel nuovo progetto, passarono comunque circa trent'anni dall'abbandono di Maria Mater Domini perch\u00e9 il cantiere vero e proprio potesse avere inizio. Tuttavia \u00e8 probabile che, seppure la fabbrica della basilica non fosse ancora partita, nel frattempo fossero invece iniziati i cantieri di edificazione del monastero, che nel corso degli anni ottanta assunse un carattere sostanzialmente definitivo, modificato solo da alcune trasformazioni occorse tra il XIV secolo e la prima met\u00e0 del XV secolo. Il complesso si dot\u00f2 cos\u00ec di quattro chiostri, di cui il maggiore veniva chiamato anche \"chiostro dei morti\" per la peculiare destinazione d'uso, e di diversi ambienti di servizio, tra i quali i dormitori, il refettorio, lo \"studium\" con relativa biblioteca e il capitolo principale.\nNel 1290 si colloca l'inizio del grande cantiere per la nuova e odierna basilica, in un periodo che coincise con l'abbandono generalizzato della tradizionale architettura romanica in favore di quella gotica; fu proprio questo lo stile con cui venne progettato l'edificio. Con un diploma del vescovo Pietro I della Scala datato 2 aprile 1292, i domenicani ricevettero in dono un terreno affinch\u00e9 fosse possibile allargare la strada di accesso alla chiesa e liberarne la vista. Nei primi anni i lavori nella fabbrica proseguirono alacremente, sostenuti dalle numerose donazioni e lasciti testamentari, in particolare di quelli degli appartenenti alla famiglia dei Della Scala, come Alberto I, che lasci\u00f2 mille lire veronesi, Cangrande II e Cansignorio. A ricordo di queste elargizioni, l'arma degli scaligeri venne dipinta ai due lati dell'arco trionfale ogivale che d\u00e0 accesso all'abside che ospita l'altare maggiore.\nUn fervido mecenate dell'impresa edificatoria \u00e8 da molti ritenuto Guglielmo da Castelbarco, amico di Cangrande I, tanto che nel suo testamento dettato a Lizzana il 13 agosto 1319 ordin\u00f2 che qui dovessero essere deposte le sue spoglie, disponendo inoltre che venissero spese per la realizzazione mille lire veronesi. Alla sinistra dell'attuale chiesa, sopra il portico che un tempo conduceva nel monastero, \u00e8 ancora presente il suo sarcofago, probabile opera del lapicida Rigino di Enrico. L'analisi dei materiali dell'edificio permette di supporre che alla morte di Castelbarco, avvenuta nel 1320, fossero state ultimate le absidi, l'altare maggiore, il transetto, i muri perimetrali almeno fino a met\u00e0 altezza di quella definitiva, e la parte inferiore della facciata.\nNulla di preciso si conosce circa l'identit\u00e0 dell'architetto che ide\u00f2 la costruzione. Alcuni studiosi hanno proposto lo stesso Castelbarco come colui che concep\u00ec la struttura dell'opera, tuttavia studi pi\u00f9 accurati e comparativi con altri edifici hanno rilevato dei parallelismi con la chiesa di San Lorenzo di Vicenza e con la chiesa di San Nicol\u00f2 di Treviso che hanno fatto supporre lo stesso autore. Scartando quella che lo identifica proprio in Guglielmo da Castelbarco, diverse ipotesi sono state fatte relative al nome dell'architetto: la pi\u00f9 accreditata, sostenuta anche da Carlo Cipolla, \u00e8 quella che attribuisce il progetto a due monaci dell'ordine domenicano, fra Benvenuto da Bologna e fra Nicola da Imola, autori di altri edifici che presentano molti elementi in comune con l'impianto di Santa Anastasia, tuttavia non si riscontrano documenti in merito.\nNella seconda met\u00e0 del XIV secolo il declino della signoria scaligera si ripercosse negativamente sui lavori di costruzione causando un rallentamento sostanzioso, in parte mitigato dalle continue donazioni di privati che permisero comunque di ultimare le strutture entro la fine del secolo. Ritrovata a Verona la serenit\u00e0 politica grazie alla dedizione a Venezia, i lavori poterono proseguire pi\u00f9 speditamente: il cantiere benefici\u00f2 di una bolla papale in cui venne concessa l'indulgenza a chiunque fornisse il proprio contributo al mantenimento della fabbrica, inoltre il podest\u00e0 e il capitano del popolo ottennero dal Senato veneziano una riduzione sulle tasse relative alla costruzione. Dai documenti risulta che nel 1428 i lavori relativi alla copertura della chiesa si trovavano a buon punto anche se risultava ancora parzialmente scoperta e si iniziava a valutare la costruzione della facciata, che si pensava di realizzare in pietra viva. Il 12 agosto dell'anno successivo, una nuova bolla papale impose che a Santa Anastasia venisse sostituita la congregazione dei domenicani Conventuali con quelli Riformati. Nel 1462 Pietro da Porlezza, cugino dell'architetto Michele Sanmicheli, inizi\u00f2 a dirigere la lastricatura del pavimento.\nDalla consacrazione ad oggi.\nLa basilica venne consacrata solennemente il 22 ottobre 1471 dal cardinale e vescovo di Verona Giovanni Michiel anche se il cantiere continu\u00f2 a essere aperto per oltre due secoli, durante i quali vennero aggiunte le cappelle laterali ma non si arriv\u00f2 mai a completare la facciata. Tra il 1491 e il 1493 il maestro Lorenzo da Santa Cecilia realizz\u00f2 le sedie del nuovo coro mentre nel 1498 vennero posate le vetrate del rosone centrale della facciata e dei finestroni laterali. Tra il 1509 e il 1517 Verona, a seguito degli sconvolgimenti susseguenti alla guerra della lega di Cambrai, pass\u00f2 sotto il controllo del Sacro Romano Impero e proprio in Santa Anastasia si tenne la cerimonia di sottomissione all'imperatore Massimiliano I d'Asburgo. Tornata la citt\u00e0 sotto il dominio della Serenissima, nel 1522 vennero posate le cornici della formelle che adornano le lesene della porta maggiore, nel 1533 venne lastricata la piazza antistante e in occasione della Pasqua del 1591 venne collocato un telamone, realizzato da Paolo Orefice, a sostegno dell'acquasantiera.\nUna lapide collocata nell'annesso convento ricorda la visita di papa Pio VI che, di ritorno da Vienna dove aveva incontrato l'imperatore Giuseppe II, soggiorn\u00f2 a Verona la sera dell'11 maggio 1782 per ripartire poi la mattina del 13. Essendo quel giorno assente il vescovo veronese Giovanni Morosini, il papa venne ospitato nel convento dei domenicani e, prima di ripartire alla volta di Roma, ascolt\u00f2 la messa in Santa Anastasia.\nIl 19 marzo 1807, per volere di Napoleone, l'ordine dei domenicani venne soppresso mettendo cos\u00ec fine alla loro presenza in Santa Anastasia, in cui officiavano da quasi cinque secoli. Affidata successivamente al clero diocesano, divenne parrocchia con il beneficio di Santa Maria in Chiavica. Simile sorte tocc\u00f2 anche all'adiacente monastero che, dopo la sua definitiva chiusura, divenne la sede del liceo ginnasio statale Scipione Maffei. Tra il 1878 e il 1881 l'edificio venne sottoposto a un intenso ciclo di lavori di restauro durante i quali venne consolidato il campanile, vennero sostituiti alcuni marmi del portone principale e riparati gli altari delle cappelle. Si procedette anche al restauro di alcune tele con esiti non sempre felici. Nel 1967 un nuovo intervento di restauro, durato per tutti gli anni settanta, port\u00f2 a risultati ben pi\u00f9 soddisfacenti, mentre nel 1981 il restauro tocc\u00f2 gli affreschi della cappella Lavagnoli. Infine, nel 2010 \u00e8 stato portato a termine un nuovo vasto intervento di restauro che ha coinvolto l'intera basilica e che \u00e8 da annoverarsi tra i pi\u00f9 importanti interventi mai effettuati su un monumento veronese.\nDescrizione.\nEsterno.\nL'esterno del tempio rappresenta un bell'esempio di architettura gotica veronese con anticipi rinascimentali. La facciata, incompleta, \u00e8 caratterizzata da vari elementi tra cui spiccano un ampio portone incorniciato in un arco a sesto acuto marmoreo, un rosone centrale e due bifore all'altezza delle navate. Ai lati estremi due contrafforti che si innalzano oltre la linea di gronda e che si ripetono, fino al transetto, su entrambe le fiancate, dove sono sormontati da pinnacoli esagonali che hanno la funzione di scaricare le spinte delle volte.\nI prospetti laterali sono articolati in altezza in due registri architettonici corrispondenti alla parete della navata laterale (il registro inferiore) e alla parte emergente della navata centrale (quello superiore): il settore inferiore, oltre che dal contrafforte con pinnacolo appena descritto, \u00e8 caratterizzato dai volumi emergenti delle cappelle e da alte finestre bifore, in parte chiuse; nel settore superiore, invece, si aprono una serie di occhi che permettono alla luce di penetrare nella navata centrale. Sulla facciata del transetto di destra si apre un'alta trifora e pi\u00f9 in alto un grande rosone gotico polilobato. Nei corpi absidali emergenti, sempre contraddistinti da poderosi contrafforti, si aprono invece finestrature ogivali strombate.\nLa linea di gronda \u00e8 abbellita da archetti pensili ogivali da cui parte la copertura dell'edificio, realizzata a due falde quella che copre navata centrale, transetto e presbiterio, e a falda unica quelle che coprono le navate minori, mentre l'abside centrale \u00e8 coperta da un tetto a padiglione a cinque falde.\nA sinistra, guardando la facciata, si trova l'interessante arca sepolcrale dove giace Guglielmo da Castelbarco, posta sopra un arco di passaggio verso un cortile interno (dell'attuale conservatorio musicale). Si tratta del primo esempio di arca monumentale detta \"a baldacchino\" che pochi anni dopo avrebbe ispirato e avuto seguito nelle splendide arche scaligere, dove hanno sepoltura i Della Scala, principi della Verona due e trecentesca. Oltre l'arco, vi sono ulteriori tre arche alto medioevali di pregevole fattura. Sempre sulla sinistra, adiacente a piazza Santa Anastasia, vi \u00e8 la chiesa di San Pietro Martire, utilizzata dai domenicani durante la costruzione di Santa Anastasia e attualmente sconsacrata.\nFacciata.\nLa chiesa domenicana ha una struttura analoga alla veneziana basilica dei Santi Giovanni e Paolo, appartenente allo stesso ordine e costruita quasi in contemporanea. La facciata a salienti, incompiuta e prevalentemente in laterizio, \u00e8 divisa in tre fasce corrispondenti alle navate interne. La fascia centrale \u00e8 caratterizzata nella parte alta da un semplice rosone, anch'esso non terminato, con un settore circolare esterno e la parte interna divisa in sei sezioni tramite un corrente orizzontale e due montanti verticali.\nIl portale biforo, di datazione riferibile alla prima met\u00e0 del XV secolo, appartiene stilisticamente alla prima architettura rinascimentale con ancora forti reminiscenze gotiche. La parte inferiore \u00e8 occupata dal portone diviso in due sezioni sovrastate da due archi ogivali, il tutto incorniciato dal portale gotico, strombato tramite una serie di cinque archi a sesto acuto sovrapposti. Gli archi sono sostenuti da cinque colonne ornamentali alte e leggere realizzate con marmi rossi, bianchi e neri, gli stessi colori che si trovano anche nel pavimento interno.\nLa lunetta principale ha al suo interno la rappresentazione della Santissima Trinit\u00e0 con ai lati le figure di san Giuseppe e della Madonna. Il Padre \u00e8 assiso su una cattedra di stile gotico con il Crocifisso fra le sue ginocchia e il Cristo a fianco con la colomba su di s\u00e9. Completa la figura una coppia di angeli sovrastanti la Trinit\u00e0. Nelle due lunette minori sono presenti il \"Vescovo alla guida del popolo veronese con lo stendardo della citt\u00e0\" e nell'altra \"San Pietro martire alla guida dei frati con lo stendardo bianconero dei domenicani\". Tutti e due i gruppi sono incamminati all'adorazione della Trinit\u00e0. Questi affreschi appaiono oggi in gran parte perduti, nonostante un ritocco dall'esito non troppo felice in occasione del restauro del 1881. Lo storico dell'arte Adolfo Venturi ha riconosciuto in questi dipinti l'influsso della scuola di Stefano da Zevio attribuendoli dunque a qualche suo allievo.\nGli archi minori poggiano sull'architrave del portale decorato a bassorilievo da sei rappresentazioni in ordine cronologico della vita di Cristo: l\"Annunciazione\", la \"Nascita di Ges\u00f9\", l\"Adorazione dei Magi\", la \"via verso il Calvario\", la \"Crocifissione\" e la \"Resurrezione\". Ai due fianchi dell'architrave sono poste due statue, in quella di sinistra si riconosce santa Anastasia mentre in quella di destra santa Caterina della Ruota. Al centro dell'architrave, invece, sopra l'elegante colonnina che divide le due porte e poggiata su una mensola, vi \u00e8 posta una statua, di dimensioni maggiori rispetto alle due laterali, in cui \u00e8 rappresentata la \"Vergine con il Bambino\", di scuola veneziana. La colonna divisoria ha tre altorilievi sulla fronte e sui due lati. Di fronte \"San Domenico\" con la stella sotto i suoi piedi, a sinistra \"San Pietro Martire nell'atto di predicare alla folla\" con il sole sottostante e a destra \"San Tommaso\" che sovrasta la luna, con in mano il libro dei dottori della chiesa, mentre istruisce un giovane monaco.\n\u00c8 stata avanza l'ipotesi che il complesso del portale potrebbe essere stato realizzato, come si suppone per il pavimento, da Pietro da Porlezza a partire dal 1462. A supporto di ci\u00f2, Alessandro Da Lisca ha osservato che l'opera marmorea si lega con l'ambiente interno tanto da formare un'unica opera, come il corpo avanzato, in cotto, che a sua volta \u00e8 legato indissolubilmente col muro stesso della chiesa. Sicch\u00e9 il muro, il corpo avanzato e il portale marmoreo sarebbero tutti lavori effettuati nel corso del XV secolo.\nA discapito di quello che doveva essere il progetto iniziale, solo due formelle in marmo sono collocate sulla facciata e pi\u00f9 precisamente sulla lesena alla destra del portale, dove sono rappresentante nella prima la predica di san Pietro Martire e nella seconda il suo martirio. Dei quattro pilastri solo i primi tre, da sinistra, presentano ciascuno due iscrizioni. La prima, la quarta e la sesta scritta si riferiscono ai miracoli operati dal santo mentre la quinta al martirio, per cui le formelle effettivamente eseguite corrispondono alla quinta e alla sesta iscrizione. Queste formelle con le relative cornici, attribuibili sempre al XV secolo o all'inizio del successivo, avrebbero dovuto costituire una grande intelaiatura che avrebbe mantenuto intatto il portale gi\u00e0 esistente. \nInfine, ai lati della capanna centrale, due fasce caratterizzate dalle lunghe bifore vetrate che percorrono tutta la partizione muraria, chiuse verso l'esterno da due contrafforti.\nCampanile.\nIn prossimit\u00e0 del braccio sinistro del transetto, sulla punta della prima cappella absidale di sinistra, si eleva l'imponente torre campanaria, della cui storia si hanno poche notizie. Alta 72 metri e divisa in sei ordini da marcapiani in pietra bianca, la torre in stile gotico presenta un fusto lesenato in laterizio, con ripetizione di decorazioni ad archetti pensili. Il fusto del campanile termina con una cella campanaria in cui si aprono quattro trifore strombate con arco a tutto sesto, una per ogni lato, suddivise da colonne con fusto, piedistallo e capitello di ordine tuscanico. Sopra di essa corre una balaustra costituita da piccole colonnine in pietra bianca di elegante fattura. Da qui si innalza, a sua volta, una guglia conica realizzata in cotto, solcata da snelli costoloni in pietra bianca. Lo stile della struttura permette di collocarla intorno al XV secolo, ma \u00e8 possibile che sia stata iniziata anche prima, in contemporanea all'abside. Si \u00e8 a conoscenza dell'esistenza di un documento, oggi andato perduto, rogato il 15 gennaio 1433 dal notaio Antonio de Cavagion (l'odierno Cavaion Veronese) con il quale i padri domenicani vendettero per 50 ducati una casa impiegandone il ricavato \u00abnella fabbrica del campanile\u00bb. Su tre piccole pietre incastonate ai lati del campanile vi \u00e8 scolpita, con caratteri del XV secolo, la seguente iscrizione: \u00abCHRISTUS REX | VENIT IN | PACE DEUS | ET HOMO | FATUS EST\u00bb. Secondo lo storico Ignazio Pellegrini, sembra che nel 1555 un fulmine abbia colpito la torre campanaria per cui si dovette procedere a un restauro. Un simile evento accadde anche il secolo successivo, nel 1661, costringendo i domenicani ad accettare duecento ducati, provenienti da un'affrancazione, per riparare il danno.\nLe prime cinque campane, poste in opera dal 1460, erano in accordo di Mi\u266d minore e vennero rifuse pi\u00f9 volte nel corso dei secoli. L'attuale concerto venne fuso il 12 agosto 1839 dalla famiglia Cavadini \u00abche aveva i suoi forni alla Bernarda, in contr\u00e0 de S. Nazar\u00bb ed \u00e8 intonato in DO#. Anch'esso era composto da cinque bronzi il cui peso superava i 45 quintali (15,61 - 10,89 - 7,85 - 6,41 e 4,52 quintali), che vennero collaudati il 2 settembre dello stesso mese e consacrate dal vescovo Giuseppe Grasser il giorno seguente. Sempre la ditta Cavadini si occup\u00f2 di realizzare un'ulteriore campana, detta \"sestina\" del peso di circa 3,13 quintali, che venne aggiunta il 31 maggio 1840, a cui furono aggiunte nel 1923 ulteriori tre bronzi (2,43 - 2,07 e 1,42 quintali) provenienti dalla chiesa di Santa Maria in Chiavica, portando cos\u00ec il complesso a un totale di nove. La scuola campanaria di Santa Anastasia, fondata nel 1776, \u00e8 stata la principale esponente dell'arte del suono dei concerti di campane alla veronese e a essa sono legati i nomi dei maestri Pietro Sancassani e Mario Carregari.\nInterno.\nL'interno della chiesa, ricco di opere d'arte, \u00e8 suddiviso in tre navate coperte con volte a crociera. Le navate sono separate da due serie di sei colonne cilindriche in marmo bianco e marmo rosso veronese, con capitelli gotici. Le due coppie di colonne oltre l'altare maggiore recano lo stemma dei Castelbarco di Avio, con il loro leone rampante: la famiglia trentina fu una delle pi\u00f9 generose per la costruzione dell'edificio, in particolare Guglielmo di Castelbarco, gi\u00e0 podest\u00e0 di Verona, volle legarsi alla basilica costruendo la precedentemente citata arca funeraria lato della piazza Santa Anastasia, precorritrice delle arche scaligere.\nLa pianta \u00e8 organizzata a croce latina presentando dunque, prima del presbiterio, un transetto di ampie dimensioni. La grande zona absidale a sua volta \u00e8 articolata in cinque absidi separati da lesene gotiche intonacate e affrescate che terminano con capitelli. L'abside centrale accoglie il presbiterio e l'altare maggiore, mentre quelle ai suoi lati ospitano delle cappelle gentilizie, da destra a sinistra quelle delle famiglie Cavalli, Pellegrini, Lavagnoli e Salerni. Le pareti del braccio longitudinale della basilica sono in gran parte dipinte con affreschi e arricchite da altari, cappelle e monumenti funebri di illustri cittadini veronesi. Appena entrati, sul muro a destra dell'ingresso principale \u00e8 incastonato un busto di Bartolomeo Lorenzi, poeta veronese, collocato per volere di Ippolito Pindemonte, Marcantonio Miniscalchi, Silvia Curtoni Verza e Beatrice d'Este. L'interno riceve la luce solare da grandi finestroni e da un rosone, posto sopra il portale.\nIl pavimento \u00e8 ancora quello originario, che si suppone sia stato realizzato sotto la direzione di Pietro da Porlezza nel 1462. \u00c8 costituito da marmi di tre colori: il bianco d'Istria e la basanite nera che ricordano la veste dei frati domenicani, e il rosso che ricorda che la chiesa \u00e8 dedicata a san Pietro da Verona martire. Le parti maggiormente elaborate si trovano nella navata centrale e nel transetto, e proprio nel mezzo di quest'ultimo \u00e8 rappresentato un rosone con al centro lo scudo raggiato bianco e nero, simbolo dell'ordine. N\u00e9 le antiche cappelle n\u00e9 la sacrestia presentano traccia dell'antico pavimento. Sempre al da Porlezza \u00e8 tradizionalmente attribuita l'acquasantiera in marmo rosso veronese posta vicino all'entrata secondaria.\nDue elementi distintivi dell'interno sono le acquasantiere situate a fianco delle prime colonne, sostenute da statue di due gobbi baffuti, il primo con le mani posate sulle ginocchia e il secondo con una mano appoggiata sulla testa, in una posa che esprime preoccupazione. Il gobbo a sinistra, posto nel 1491, \u00e8 attribuito a Gabriele Caliari, padre di Paolo detto il Veronese, il secondo (chiamato anche Pasquino perch\u00e9 entr\u00f2 in basilica la domenica di Pasqua del 1591) \u00e8 ritenuto da molti opera di Paolo Orefice \u00e8 realizzato in marmo rosso di Verona.\nNella quinta campata della navata laterale di sinistra si trova l'organo a canne realizzato nel 1625 in stile barocco, con parapetto e colonne dorate. La parte meccanica venne costruita dal ferrarese Giovanni Cipria mentre quella lignea \u00e8 opera di Andrea Cudellino. Domenico Farinati nel 1937 lo restaur\u00f2 riutilizzando la cassa e la cantoria del XVI secolo, mentre nel 1967 venne revisionato ed elettrificato dall'Organaria di Padova. Lo strumento \u00e8 a trasmissione pneumatico-tubolare e dispone di due manuali a 61 note e una pedaliera concavo-radiale di 32 note; ha 30 registri reali e due meccanici e pedale.\nArea absidale.\nL'area oltre il transetto \u00e8 suddivisa in cinque absidi dove hanno trovato posto quattro cappelle e, in quella centrale, il presbiterio con l'altare maggiore. Di seguito sono descritte da destra a sinistra.\nCappella Cavalli (8).\nPosta all'estrema destra dell'area absidale, la cappella Cavalli \u00e8 dedicata a san Girolamo, ma anticamente intitolata a san Geminiano. La sua prima menzione risale a un documento relativo a una donazione fatta da Giacomo, Nicol\u00f2 e Pietro, nobili appartenenti alla famiglia Cavalli, nel 1375. A destra si pu\u00f2 ammirare l\"'Adorazione\", unica opera certa di Altichiero a Verona, che forse lo esegu\u00ec dopo il ritorno da Padova, poco prima del 1390, anche se alcuni studiosi lo datano al 1369 in base a un documento ritrovato negli archivi veronesi. Nel dipinto, un antico omaggio feudale, i nobili cavalieri s'inginocchiano davanti al trono della Vergine posto in un tempio gotico. Le arcate dipinte presentano sulla chiave di volta lo stemma nobiliare della famiglia Cavalli. Sotto l'affresco \u00e8 posta la tomba di Federico Cavalli, realizzata in marmo rosso veronese e arricchito da una lunetta in cui \u00e8 contenuta un'opera di Stefano da Zevio risalente alla prima met\u00e0 del XV secolo. Sul listello della cassa marmorea corre un'iscrizione che si ripartisce sulle tra facce esposte, di seguito riportata: \u00abS. NOBILIS 7 EGREGII VIRI FEDERICI . 9 EGRE | GII VIRI DNI NICOLAI DE CAVALIS SVORVMQ . HEREDVM QVI SPIRITVM REDIDIT ASTRIS - ANO DNI M . CCC. LXXXX | VII MENSIS SEENBRIS\u00bb.\nLe pareti sono decorate anche da altri affreschi: \"Vergine con Ges\u00f9 bambino\", \"San Cristoforo\", e il pi\u00f9 pregevole, \"Miracolo di San Eligio di Noyon\", tutti e tre attribuiti a Martino da Verona, pittore scomparso nel 1412. A sinistra compare l'affresco con il \"Battesimo di Ges\u00f9\", attribuito a Jacopino di Francesco, pittore bolognese della prima met\u00e0 del XIV secolo, considerato uno dei padri della pittura padana. L'altare \u00e8 abbellito da una pala dipinta da Liberale da Verona, inserita in una cornice ricca di intagli e dorature.\nCappella Pellegrini (9).\nLa cappella Pellegrini, situata a destra della zona absidale, fu di propriet\u00e0 dell'omonima famiglia, un'importante casata veronese che si nobilit\u00f2 sotto la dinastia dei Della Scala. La cappella \u00e8 celebre soprattutto perch\u00e9 contiene quello che \u00e8 considerato il capolavoro di Pisanello, il \"San Giorgio e la principessa\", affrescato tra il 1433 e il 1438 sulla parete esterna sopra l'arco di accesso. Il pittore di gusto tardo-gotico, operante nella societ\u00e0 delle corti, ha evocato in questa sua opera un mondo favoloso e cavalleresco, utilizzando un tratto nitido ed elegante. Notevoli sono anche le 24 formelle di terracotta a rilievo, opera di Michele da Firenze e risalenti al 1435, in cui sono raffigurate diversi soggetti, tra cui scene della \"Vita di Cristo\", figure di santi e del committente Andrea Pellegrini.\nAll'interno, appoggiato al muro di sinistra della cappella, vi \u00e8 un sarcofago in marmo decorato con le insegne gentilizie della famiglia Pellegrini, adorno di sculture, in cui \u00e8 sepolto Tommaso Pellegrini, che godette di particolare favore presso la corte scaligera. Sul listello superiore vi \u00e8, disposta su un'unica linea, un'iscrizione in cui si legge: \u00abSEPVLCRUM NOBILIS VIRI. D. TOMAXII DE PEREGRINIS ET SVORVM HEREDVM QVI OBIT XVI IVNII MCCCLXXXXII\u00bb. Il progetto architettonico si deve ad Antonio da Mestre mentre alcuni affreschi, raffiguranti in particolare il Pellegrini inginocchiato davanti alla Vergine con il Bambino e vari Santi, sono attribuiti a Martino da Verona. Sempre sul lato sinistro si nota il monumento sepolcrale a Guglielmo di Bibra, ambasciatore tedesco di Federico III d'Asburgo presso il papa Innocenzo VIII, morto a Verona nel 1490 mentre faceva ritorno a casa dopo una missione diplomatica a Roma.\nPresbiterio (10).\nIl presbiterio \u00e8 rialzato di alcuni gradini rispetto al resto della basilica e occupa interamente l'area dell'abside maggiore, preceduta da una campata a pianta quadrata coperta con una volta a crociera; sulla parete di destra vi \u00e8 il \"Giudizio Universale\" realizzato nel 1492 e attribuito, con non pochi dubbi, a Turone di Maxio, mentre su quella di sinistra si trova il monumento a Cortesia Serego, condottiero ai tempi degli scaligeri. L'altare maggiore, intitolato a san Pietro martire, \u00e8 in marmo giallo chiaro ed \u00e8 stato realizzato e consacrato nel 1952; precedentemente era costituito da una pietra rossa che poi venne collocata alla base dell'altare moderno. Al centro della mensa si trova un semplice tabernacolo in marmo, posto il 22 marzo 1529 grazie ad Alessandro dal Monte che si sobbarc\u00f2 le spese. Sopra di esso vi \u00e8 un grande crocifisso ligneo dipinto.\nL'abside \u00e8 poligonale ed \u00e8 illuminata da cinque alte monofore ad arco, chiuse da vetrate policrome risalenti al 1935, in cui sono raffigurati, da sinistra, \"San Tommaso\", \"Santa Caterina da Siena\", \"San Pietro martire\", \"Santa Rosa da Lima\" e \"San Domenico di Guzm\u00e1n\". La monofora centrale venne temporaneamente chiusa poich\u00e9 sopra di essa fu collocata una pala d'altare, non pi\u00f9 presente, rappresentate il santo titolare. Sull'arco trionfale si trova lo stemma della famiglia dei Della Scala, che contribuirono sostanziosamente al finanziamento per la costruzione dell'abside.\nMonumento a Cortesia Serego.\nSul lato sinistro del presbiterio, interessante opera per la commistione fra scultura e pittura, si trova il monumento a Cortesia Serego. Il cenotafio \u00e8 costituito da un nucleo centrale in cui spicca la figura di Cortesia a cavallo con l'armatura e che tiene in mano il bastone del comando. Cavallo e cavaliere sono posti sopra il sarcofago scandito da sette nicchie, cinque nella parte frontale e due laterali, e il tutto inserito all'interno di una pesante tenda lapidea scostata da due soldati. Sopra la tenda si legge l'arma della casata Serego e la figura dell'Arcangelo Gabriele.\nIl monumento emerge da una specchiatura delimitata da un tralcio fiorito e risulta ben integrato con le altre raffigurazioni inserite all'interno del grande fregio in toni di grigio che incornicia la scena, quest'ultimo caratterizzato dalla presenza di stemmi gentilizi e da teste di imperatori romani; tra le rappresentazioni appena citate vi \u00e8, al centro di un elaborato ambiente urbano, un\"Annunciazione\" inserita in una mandorla ove trova spazio il Padre Eterno avvolto da una nube di angeli, mentre in basso si trovano i due santi domenicani Pietro martire e Domenico sovrastati da due angeli recanti i loro simboli. Lo zoccolo del monumento rappresenta un velario affrescato che ricorda un arazzo millefiori.\nLa commissione di quest'opera si deve al figlio di Cortesia Serego, Cortesia il giovane, che nel 1424 stil\u00f2 un testamento nel quale chiedeva di essere sepolto e ricordato con un monumento in Santa Anastasia anche se gi\u00e0 nel 1429, in un nuovo documento, scrisse che il monumento eretto sarebbe stato a ricordo del suo onesto padre. Probabilmente esso fu scolpito da un toscano che da anni si era spostato in Veneto: Pietro di Niccol\u00f2 Lamberti, tuttavia alcuni autori attribuiscono la sua esecuzione a Nanni di Bartolo. La parte affrescata, invece, potrebbe essere di Michele Giambono, artista veneziano.\nCappella Lavagnoli (11).\nLa cappella \u00e8 dedicata a sant'Anna, anche se fino al XV secolo il titolare era san Giovanni Evangelista. Le prime notizie risalgono a un testamento del 19 gennaio 1480, dove un canonico disponeva di essere qui sepolto. All'interno, appoggiato sulla parete di destra, vi \u00e8 un elegante sarcofago in cui riposano le spoglie di Angelo e Marsilio Lavagnoli, adornato ai lati da due graziosi bambini che sostengono le insegne gentilizie della famiglia Lavagnoli, che aveva acquisito la propriet\u00e0 della cappella nel 1480. Sul sarcofago vi \u00e8 scolpita, in caratteri romani, un'iscrizione che dice: \u00abANGELO, LAVANEOLO, AVO, MARSILIOQ. / PATRI. EX. VTRIVSQ. TESTAMENTO / ANGELVS, ET IOANNES FRES. LAVA. / F. C. M. D. LXXX\u00bb. Originariamente la cappella era dotata di un altare barocco, ora scomparso, oltre che della pala d'altare di Francesco Fabi, spostata nella cappella Giusti.\nIl vasto intervento di restauro del complesso effettuato tra il 1879 e il 1881 riguard\u00f2 anche questa cappella: fu proprio in tale occasione che venne rimosso l'altare barocco che ingombrava il centro della cappella, ma vennero pure riaperti gli antichi finestroni, cos\u00ec che la luce potesse nuovamente illuminare gli spazi interni. Il restauro permise, inoltre, di riscoprire alcuni affreschi che adornavano le pareti laterali: quelli di destra andarono quasi interamente distrutti per permettere la realizzazione del monumento sepolcrale dei Lavagnoli, mentre quelli di sinistra furono conservati. Si tratta di un ciclo di affreschi voluti per celebrare il potere della famiglia e raffigurano episodi della \"Vita di San Giovanni evangelista\" intervallati al centro della parete sinistra da una \"Crocifissione\" e da un \"San Giacomo benedicente e apoteosi della famiglia Lavagnoli\". Questi ultimi sono opera di un giovane Gian Maria Falconetto (che probabilmente si autoritrasse), mentre il resto del ciclo \u00e8 di autore ignoto, anche se la chiara origine mantegnesca delle pitture ha permesso di suggerire la mano di Francesco Benaglio o quella di Michele da Verona.\nCappella Salerni (12).\nLa cappella fu indicata come suo luogo di sepoltura nel testamento che Giovanni Salerni, esponente di una facoltosa famiglia veronese, redasse il 25 ottobre 1387. Gi\u00e0 suo padre Dolcetto aveva disposto di essere sepolto \"penes ecclesiam Sancte Anestaxie\". Successivamente la cappella pass\u00f2 all'Arte dei Molinari e dei Mugnai per poi ricadere in propriet\u00e0 del convento domenicano. Sulla sinistra vi \u00e8 posto un monumento sepolcrale realizzato in stile riferibile alla fine del XIV secolo, in cui riposano le spoglie di Giovanni Salerni, come si apprende dall'epigramma sepolcrale, capostipite del ramo veronese della famiglia e giunto in citt\u00e0 dopo essere stato cacciato da Pistoia. Sul vertice dell'arco a sesto acuto vi \u00e8 scolpita l'arma gentilizia dei Salerni sormontata dall'elmo.\nLa cappella conserva una serie di affreschi eseguiti fra la fine del XIV secolo e la prima met\u00e0 del successivo. A sinistra si possono osservare i dipinti votivi realizzati da Stefano da Zevio, mentre a destra ve ne sono altri attribuiti a Bonaventura Boninsegna, discepolo di Giotto, tra cui \"Vergine tra i Santi\". In fondo sulla destra si trova un altro affresco votivo opera di Giovanni Badile, ovvero il \"San Giacomo presenta alla Vergine un membro della famiglia Maffei\". Anche questa cappella fu oggetto di importanti restauri nel corso dell'intervento ottocentesco, quando vennero ripristinate le antiche finestre e restaurate le pitture parietali, pulendole e liberandole dall'intonaco che le celava.\nNavata di destra.\nDi seguito sono elencati gli altari e le cappelle che si trovano sulla navata di destra, procedendo dall'entrata verso la zona absidale.\nAltare Fregoso (1).\nIl primo altare che si incontra sulla parete di destra del piedicroce \u00e8 l'altare Fregoso. Realizzato nel 1565, sorge ove inizialmente vi era la cappella di Santa Croce, prima collocazione della tomba di Giansello da Folgaria. Il celebre altare, dedicato al Redentore (dunque conosciuto anche come \"altare del Redentore\"), edificato in memoria del capitano della milizia veneta, il genovese Giano II Fregoso, morto nel 1525, fu commissionato dal figlio Ercole allo scultore carrarese Danese Cattaneo, un discepolo del Sansovino. Alcuni studiosi hanno proposto che il disegno e le sagome del manufatto furono forniti da Andrea Palladio, amico di Cattaneo, tuttavia il dibattito in proposito non ha raggiunto una soluzione condivisa unanimemente. L'altare fu celebrato anche da Giorgio Vasari nella sua opera pi\u00f9 nota, \"Le Vite\". Egli fornisce anche una particolareggiata descrizione dell'altare, soffermandosi sull'arma gentilizia della famiglia, posta sul fastigio, contrassegnata dal motto \"\u00abpotius mori quam scedari\u00bb\" e adornata da due putti.\nLa configurazione dell'altare ricorda quella di un arco trionfale con quattro colonne libere di ordine corinzio. Tra le due colonne di sinistra vi \u00e8 una statua che raffigura proprio il condottiero, mentre sulla destra ve n'\u00e8 un'altra rappresentante la \"Virt\u00f9 militare\". La statua centrale, posta in un'edicola, rappresenta invece il \"Cristo redentore\" e sullo zoccolo \u00e8 scolpita un'iscrizione che attesta la paternit\u00e0 dell'opera a Danese Cattaneo: \u00abABSOLVTVM OPVS AN DO M D LXV DANESIO CATANEO CARRARIENSI SCVLPTORE ET ARCHITECTO\u00bb. Pi\u00f9 in alto, sopra la trabeazione, altre due statue dai soggetti allegorici: \"Fama\" ed \"Eternit\u00e0\". Davanti all'altare fu scavata la tomba della famiglia sormontata da una pietra di forma ovale, dove venne incisa in una sola linea la seguente epigrafe: \u00abHERCVLES FREGOSIVS IN QVO SVA POSTERORVMQ HVMANARENTVR OSSA M. P. C.\u00bb Sul muro vi \u00e8 infissa un'erma posta alla memoria dell'abate Bartolomeo Lorenzi.\nCappella Manzini (2).\nL'altare \u00e8 dedicato a Vincenzo Ferreri, uno dei maggiori santi domenicani e per questo motivo conosciuta anche con il nome di \"altare Ferreri\". La sua edificazione si deve a Gian Nicola del fu Bartolomeo \"da Manzinis\" che la ordin\u00f2 nel suo testamento, datato 15 ottobre 1482, nel quale stabil\u00ec anche la realizzazione del suo sepolcro a cui assegn\u00f2 una dote annua di 25 lire. La pala d'altare, raffigurante \"San Vincenzo Ferrari risuscita un bambino\", \u00e8 opera di Pietro Rotari, mentre la fascia attorno \u00e8 una realizzazione di Pietro da Porlezza, che assunse il compito intorno al settembre 1485. Intorno vi sono affreschi attribuibili ad artisti della scuola del Mantegna. Tra i soggetti raffigurati nelle nicchie si trovano \"Sant'Andrea\", \"San Lorenzo martire\" e \"San Tommaso d'Aquino\", al centro vi sono dei \"Devoti in preghiera\" e sopra, nella lunetta, dei santi circondati da angeli. Nella parte pi\u00f9 in alto, a formare una cornice intorno alla lunetta, dei profili di Cesari ed effigi di figure bibliche.\nCome si apprende dal testamento della vedova di Gian Nicola, in origine l'altare era ornato con le armi gentilizie dei Manzini e dei Maffei ed era dedicato alla Santissima Trinit\u00e0. All'interno \u00e8 custodito il sarcofago, opera di un anonimo scultore, del corso Francesco Maria Ornano, appartenente alla famiglia Ornano, morto nel 1613 a Vicenza. Nel 1700 gli eredi della famiglia lo cedettero ai devoti di san Vincenzo, i quali furono poi i committenti della pala di Rotari. A destra dell'altare, su muro, \u00e8 posto un piccolo monumento a Vincenzo Pisani, podest\u00e0 di Verona nella seconda met\u00e0 del XVIII secolo, realizzato da Giovanni Angelo Finali su progetto di Adriano Cristofali.\nCappella Bonaveri (3).\nConosciuta anche come \"altare Bevilacqua-Lazise\" o \"dell'Immacolata Concezione\", inizialmente era dedicata a Maria Maddalena ed era di propriet\u00e0, insieme alla relativa tomba, della famiglia Bonaveri, in quanto costruito su legato testamentario di Pietro Bonaveri. Il 3 agosto 1590 venne ceduto dal convento a Ottavio e Alessandro Bevilacqua per la cifra di 300 ducati, cos\u00ec lo stemma dei Bonaveri venne sostituito con quello della famiglia Bevilacqua. I bassorilievi della volta devono ascriversi alla fine del XV secolo, mentre l'affresco della lunetta \u00e8 di Liberale da Verona, inserito in un timpano centinato. Il gruppo scultoreo dell'altare dell'Immacolata Concezione, \"Immacolata Concezione con i santi Antonio da Padova e Giuseppe\", \u00e8 un lavoro tradizionalmente attribuito al bassanese Orazio Marinali e venne qui trasportato all'inizio del XIX secolo dall'oratorio della concezione presso la ex chiesa di Santa Maria in Chiavica. Gli stipiti e l'arco sono realizzati in marmo con finissimi intagli del XVI secolo, forse opera di Pietro da Porlezza.\nAi lati della cappella, le pareti sono affrescate con dipinti di Liberale da Verona (1490 circa), riscoperti e restaurati verso la fine degli anni 1960. In queste pitture, realizzate con tecnica \"grisaille\", sono rappresentate cinque figure di santi (a sinistra e dall'alto \"Pietro apostolo\", \"Pietro martire\", \"Lucia\", a destra \"Paolo\" e \"Domenico\") e due dal soggetto ignoto, poste tutte al fianco di una lunetta su diversi registri, in cui \u00e8 contenuta una \"Piet\u00e0\", sormontata dal grande dipinto \"Coro degli Angeli\".\nAltare Pindemonte (4).\nDedicato a san Martino, venne realizzato nel 1541 per volont\u00e0 di Flavio Pindemonte, come si pu\u00f2 leggere dall'iscrizione posta sulla tomba famigliare collocata nella parete di destra: \u00abFLORIVS PINDEMONTIVS || NOBILITATE PRAEFVLGENS || JOANNI VENETORVM || MILITVM DVCTORI || INCLITO AC DESIDERATO || CARISS. FRATRIBUS || AEDEM HANC POSVIT || CVM SEPVLCRO || M D XLII\u00bb.\nL'altare, un'imitazione del fronte dell'arco dei Gavi, monumentale architettura romana di Verona, fu realizzato da un lapicida di cui si conosce solo il nome, Francesco. Il grande sarcofago di marmo rosso in cui era sepolto il vescovo veronese Pietro della Scala, su cui \u00e8 scolpita una croce a rilievo, funge da altare. Nel 1828 venne seppellito nello stesso altare anche il poeta Ippolito Pindemonte, insieme ai familiari Fiorio e Giovanni. La pala d'altare, opera tarda di Giovan Francesco Caroto ascrivibile al 1542, raffigura \"San Martino in atto di donare il mantello al povero, con la Vergine in gloria\", in cui si pu\u00f2 distinguere uno dei celebri tramonti del pittore veronese. Caroto fu allievo di Liberale da Verona, dal quale deriv\u00f2 le tendenze formali e cromatiche, ma sub\u00ec anche l'influsso del Mantegna; suo fratello Giovanni collabor\u00f2 con lo storico Torello Saraina a un'opera che mirava alla riscoperta delle antichit\u00e0 cittadine, ci\u00f2 fa supporre un suo contributo all'ispirazione del lapicida all'arco di epoca romana. Ai lati, inserite in nicchie sovrapposte da una trabeazione, vi sono due statue, \"San Giovanni evangelista\" e \"San Domenico\", risalenti al XVIII secolo. Infisso al muro vi \u00e8 un piccolo monumento realizzato in onore di Isotta Nogarola.\nAltare Mazzoleni (5).\nConosciuto anche come \"altare Santa Rosa di Lima\", \u00e8 un altare barocco considerato da Carlo Cipolla senza una particolare importanza storica o artistica, ma pi\u00f9 recentemente rivalutato. Come si legge su un piedistallo, accanto alle insegne gentilizie dei Mazzoleni, l'altare venne realizzato nel 1592. Sulla destra vi \u00e8 la tomba, posta nel 1602, della famiglia committente ove sono sepolti i fratelli Giacomo, Bartolomeo e Francesco. Inizialmente, nel XVII secolo, era dedicato a san Raimondo di Pe\u00f1afort ma gi\u00e0 alla met\u00e0 del secolo successivo venne intitolato a santa Rosa da Lima, beatificata nel 1668 da papa Clemente IX e prima santa canonizzata nell'America del Sud.\nL'altare \u00e8 costituito da due colonne libere di ordine ionico e in marmo rosso che racchiudono un'edicola sormontata da un timpano curvilineo. Si \u00e8 ipotizzato che il progetto architettonico sia opera di Paolo Farinati o della sua bottega. Originariamente la pala d'altare era quella che oggi si trova nell'altare di San Raimondo e che venne iniziata da Felice Brusasorzi; l'attuale raffigura la santa titolare ed \u00e8 opera dell'artista veronese Giovanni Ceffis, che la realizz\u00f2 tra il 1668 e il 1688. Dietro all'altare vi \u00e8 un reliquiario costituito da una serie di teche di cristallo.\nCappella del Crocifisso (6).\nAlla fine del muro di destra del piedicroce, poco prima del transetto, si trova una piccola cappella realizzata con una volta a crociera con costoloni a cui si accede attraverso un arco a tutto sesto. All'esterno sono presenti decorazioni che si ritiene possano risalire al XIII secolo, che secondo lo storico veronese Simeoni non sono per\u00f2 vestigia dell'antica chiesa, posizione che non \u00e8 da tutti condivisa. Altri autori, come Carlo Cipolla, vedono in questa cappella i resti di una costruzione non posteriore al secolo XIII che non aveva nessuna connessione con l'edificio attuale ma che si volle in ogni modo conservare per ragioni non note: la precedente chiesa di Santa Anastasia. Una posizione che per\u00f2 non \u00e8 provata da alcun riscontro n\u00e9 storico, n\u00e9 architettonico.\nTornando all'interno, la cappella presenta un impianto tipico del XIII secolo: sul fronte vi \u00e8 l'arco e dei pilastri che costituiscono un bell'esempio di scultura ornamentale veronese del secolo XV. Degni di noti dei particolari scultorei eseguiti con dovizia di particolari che rappresentano foglie, fiori, frutta e animali. Meno ricca di dettagli la scultura del monumento che risale a uno stile pi\u00f9 antico, pi\u00f9 vicino a quello tipico del Trecento. Il monumento sepolcrale che adesso \u00e8 collocato sulla parete, anticamente si trovava al posto di dove oggi vi \u00e8 l'altare Fregoso. L'iscrizione in caratteri gotici del XIV secolo che corre sul listello superiore dell'arca \u00e8 la seguente: \u00abS.IOANNIS.DCTI.IANEXELLI.DNI.BERTOLDI.QUI.FVIT.FOLGARIDA.DE.CLAVICA.VERONE\u00bb. Il defunto qui seppellito, Gianesello da Folgaria, scrisse il proprio testamento il 10 novembre 1427 e in tale occasione fece dei legati a favore della costruzione del tetto della basilica, per la realizzazione di una cappella e di un altare. Oltre che la tomba di Giansello, la cappella accoglie anche le spoglie di Francesco Pellegrini che si occup\u00f2 della sua ristrutturazione nel 1484.\nIl sovrastante monumento della Piet\u00e0, realizzato in tufo dipinto, \u00e8 in stile goticizzante \u00e8 attribuito a Bartolomeo Giolfino, sul suo basamento vi \u00e8 un bassorilievo in cui sono scolpiti otto apostoli. Il Crocifisso ligneo, da cui il nome della cappella, \u00e8 opera del XV secolo, mentre l'altare venne progettato da Ludovico Perini nel 1719, su commissione di Bartolomeo Pellegrini. Il fonte battesimale \u00e8 realizzato in marmo rosso veronese.\nAltare Centrago (7).\nL'altare Centrago (dal nome della famiglia committente) venne costruito tra il 1488 e il 1502 in stile rinascimentale, per volere di Cosimo Centrago, come si legge nella scritta del frontespizio scolpita sull'arca: \u00abCOSMAS CENTREGVS VIVES DICAVIT\u00bb. Dedicato a Tommaso d'Aquino, si trova di fronte alla sagrestia, sulla parete di destra del transetto. Per realizzarlo si dovette ostruire parte del grande finestrone di mezzo della crociera. La sua costruzione, molto probabilmente, \u00e8 da collocare intorno alla fine del XV secolo quando venne ingrandito l'altare gi\u00e0 presente. In occasione dei restauri del 1879-1881 venne parzialmente riaperto il finestrone grazie alla demolizione, per quanto fu possibile, del muro che lo otturava superiormente. La pala, \"Madonna col Bambino, san Tommaso d'Acquino, sant'Agostino e i donatori Cosimo Centrago e Orsolina Cipolla\", venne dipinta nel 1512 da un giovane Girolamo dai Libri. La pala \u00e8 inserita in un arco a tutto sesto delimitato da coppie di colonne poste su un pilastro.\nNavata di sinistra.\nDi seguito sono elencati gli altari e le cappelle che si trovano sulla navata sinistra, procedendo dall'entrata verso la zona absidale.\nCappella Boldieri (19).\nLa cappella Boldieri, conosciuta anche come \"altare di San Pietro Martire\", risale alla met\u00e0 del XV secolo ed \u00e8 la prima cappella che si incontra sul lato sinistro del piedicroce entrando dal portone principale. Venne edificata per volere dal nobile Gerardo Boldieri, appartenente alla contrada di Santa Maria in Chiavica, che ordin\u00f2 che qui dovesse essere sepolto. La sua arca funeraria venne posta alla sinistra dell'altare. Al di sotto del cenotafio vi \u00e8 una lapide recante un'epigrafe.\nLa cappella \u00e8 caratterizzata da un'ampia nicchia circoscritta da un arco trionfale e da paraste riccamente decorate. All'interno della grande nicchia vi \u00e8 un altare risalente al XVII secolo sormontato da una pala d'altare plastica su due ordini, in cui in quello inferiore si trovano, da sinistra, le statue di \"San Sebastiano\", \"San Pietro Martire\" e \"San Rocco\", mentre in quello superiore vi \u00e8 \"Madonna col Bambino\". Ai lati delle paraste vi sono altre sei nicchie (tre per lato) contenenti statue di santi e precisamente, a destra partendo dal basso, \"San Vincenzo\", \"San Giovanni battista\", \"San Cristoforo\", mentre a sinistra \"San Domenico\", \"San Francesco\", \"Sant'Antonio abate\". Sopra la cappella vi \u00e8 una trabeazione, abbellita da un fregio, su cui sono poste altre tre statue, ai lati due angeli che reggono uno scudo e al centro un crocifisso ligneo con ai lati, questa volta disegnate, \"Madonna\" e \"San Giovanni\", il tutto sormontato da un baldacchino, sempre dipinto. Nel catino vi \u00e8 l'affresco \"Incoronazione della Vergine\".\nAltare Faella (18).\nEdificato nel 1520 per volont\u00e0 di Bonsignorio Faella, inizialmente venne dedicato a san Giorgio mentre oggi il santo titolare \u00e8 Erasmo di Formia, martire cristiano del IV secolo. Il materiale di costruzione \u00e8 il marmo, principalmente di colorazione bianca ma anche con inserti rossi e neri. Sull'architrave vi \u00e8 scolpita, in caratteri romani, l'epigrafe seguente su due linee: \u00abDIVO HERASMO BONSIGNORIUS FAELLA ET GEORGIVS || NEPOS EX FRATRVM TEST ET SVA PECVNIA P\u00bb. Sui fregi delle cornici dei pilastri vi \u00e8 scolpita (met\u00e0 in quello a sinistra, met\u00e0 su quello di destra) un'altra iscrizione, da cui si \u00e8 potuto determinare l'anno in cui l'altare venne eretto: \u00abAERE SVO MDXX. || BONSIGMORIVS\u00bb. Le armi gentilizie della nobile famiglia Faella vennero scolpite sui dadi dei piedistalli delle colonne esterne insieme al proprio motto \u00abincertum certius\u00bb (\"nulla \u00e8 pi\u00f9 certo dell'incerto\"). La pala d'altare, di notevole pregio e dipinta da Nicol\u00f2 Giolfino, rappresenta i \"Santi Giorgio ed Erasmo\". Nella parete \u00e8 collocato il monumento funerario al matematico e letterato veronese Giuseppe Torelli, progettato da Michelangelo Castellazzi e scolpito da Francesco Zoppi.\nAltare di san Raimondo di Pe\u00f1afort (17).\nAnticamente titolato da san Vincenzo martire, successivamente l'altare venne dedicato a san Raimondo di Pe\u00f1afort, santo domenicano. La pala d'altare qui collocata venne iniziata da Felice Brusasorzi per poi essere terminata dall'allievo Alessandro Turchi; i due pittori rappresentarono la \"Vergine con i Santi Filippo, Giacomo, Francesco e Raimondo\". Sul lato destro dell'altare, prima dell'altare Miniscalchi, v'\u00e8 il sepolcro del matematico Pietro Cossali, progettato da Giuseppe Barbieri e realizzato dallo scultore Antonio Spazzi. Alla sinistra, sempre incastonato sul muro, vi \u00e8 il monumento funerario al medico veronese Leonardo Targa, anch'esso scolpito da Antonio Spazzi e realizzato su progetto di Luigi Trezza.\nCappella Miniscalchi (16).\nDetta anche cappella dello Spirito Santo, fu di propriet\u00e0 della famiglia Miniscalchi, originaria della Lombardia e giunta a Verona negli anni della dominazione viscontea, a cavallo tra XIV e XV secolo. La costruzione dell'altare risale al 1436 e fu eseguita su progetto attribuito a Pietro da Porlezza mentre l'esecutore materiale fu un tale Mastro Agnolo; lo storico Luigi Simeoni ne parla come di una \u00abmeravigliosa opera della Rinascenza\u00bb. La pala d'altare, in cui \u00e8 raffigurata una \"Discesa dello Spirito Santo,\" \u00e8 di Nicol\u00f2 Giolfino che la firm\u00f2 e dat\u00f2 1518. Nella predella vi \u00e8 un dipinto \"Predicazione di san Vincenzo Ferrer\", sempre di Giolfino, mentre il catino absidale, dove \u00e8 raffigurata una \"Pentecoste\", \u00e8 opera di Francesco Morone con l'aiuto di Paolo Morando (quest'ultimo conosciuto anche come \"Il Cavazzola\"). A sinistra vi \u00e8 il sepolcro di Zanino Miniscalchi, capostipite del ramo veronese del casato; l'iscrizione \u00e8 in caratteri gotici ed \u00e8 posta sotto l'arma famigliare.\nAi lati, inserite tra colonnine con capitelli corinzi, vi sono sei nicchie (tre per lato) contenenti ognuna una statua raffiguranti i \"Santi Sebastiano, Francesco, Giovanni battista, Girolamo, Vincenzo Ferrer, Giovanni evangelista\". Superiormente, due edicole laterali ospitano le statue dei \"Santi Pietro e Paolo\" mentre in quella centrale e timpanata vi \u00e8 un \"Cristo benedicente\". Prima della costruzione del pavimento, qui sorgeva una cappella dedicata alla Santissima Trinit\u00e0. Nel \"Liber Possessionum\" si ha memoria di un dono fatto \u00abpro dote altaris Trinitatis\u00bb.\nCappella del Rosario (14).\nLa cappella del Rosario venne ricostruita a partire dal 1585 per celebrare la vittoria di Lepanto del 1571 a cui la citt\u00e0 di Verona aveva partecipato con tre compagnie di soldati. Il nome si deve all'istituzione della \"Societ\u00e0 del Rosario\", una congregazione nata proprio allo scopo di onorare la vittoria e che si era impegnata a realizzare la cappella. Come si pu\u00f2 leggere sull'iscrizione posta sulla facciata interna del portone, i lavori per la cappella terminarono nel 1596 per quanto riguarda la pare muraria mentre per il completamento dei rivestimenti marmorei si dovette aspettare il 1607. Il progetto \u00e8 attribuito all'architetto Domenico Curtoni, nipote e allievo dell'architetto veronese Michele Sanmicheli, che concep\u00ec l'opera nel tipico stile del XVI secolo con alcune aggiunte barocche, anche se \u00e8 stato proposto l'intervento di ulteriori progettisti. Alla cappella si accede attraverso un arco di ordine ionico con fregio coperto da girali.\nNella pala sopra l'altare \u00e8 inserita la \"Madonna dell'Umilit\u00e0\" con i santi Pietro martire e Domenico e gli offerenti. Il dipinto \u00e8 attribuito unanimemente della critica del secondo Novecento a Lorenzo Veneziano, pittore attivo a Verona nella seconda met\u00e0 del XIV secolo. La vergine al centro rappresenta molto probabilmente il primo esempio della diffusione di questo soggetto anche in terra veneta, qui declinato, piuttosto che nella versione pi\u00f9 umile e \"domestica\" tipica del suo introduttore Simone Martini e dei suoi seguaci, in quella di \"donna maestosa\" sperimentata per la prima volta da Bartolomeo da Camogli: per quanto \"lactans\" e seduta a terra, appare infatti circondata da angeli a monocromo dorato risaltanti sul fondo rosso. Mentre i due santi sono facilmente individuabili dalle scritte accostate e dai loro attributi, i due donatori vengono tradizionalmente considerati due coniugi scaligeri regnanti; a seconda delle interpretazioni, potrebbero essere identificati in Mastino II della Scala e Taddea da Carrara oppure in Cangrande II della Scala e sua moglie Elisabetta di Baviera. Composta a imitazione di un trittico, era in origine, con molta probabilit\u00e0, addossata al demolito coro a pontile della chiesa. Lungo i quattro bordi appare un'invocazione mariana incorniciata da una finta modanatura a dentelli, quest'ultima purtroppo parzialmente sacrificata dalle piegature della tela per adattarlo al nuovo altare. L'opera, gi\u00e0 considerata un affresco staccato e riportato su tela, \u00e8 stato confermata dal restauro del 2003 come originariamente dipinta a tempera su tessuto di lino, un esempio decisamente raro di questa tecnica nel Trecento.\nSulla parete sinistra della cappella un olio su tela della prima met\u00e0 del XVII secolo raffigurante un \"Cristo orante nell'orto\" di Pietro Bernardi. Sulla parete di destra \"La Flagellazione di Cristo\", realizzata nel 1619 da Claudio Ridolfi. L'altare \u00e8 costituito da due gruppi a loro volta formati da quattro colonne composite e su di esso \u00e8 posto un tabernacolo. La lunetta dell'altare \u00e8 decorata con un\"Incoronazione della Vergine\" di Marcantonio Vassetti. Sui pennacchi Giovan Battista Rossi realizz\u00f2 nel XVIII secolo la \"Deposizione\", mentre l\"Annunciazione\" e l\"Adorazione dei Pastori\" sono attribuite, rispettivamente, a Dario Pozzo e Biagio Falcieri. La cupola \u00e8 abbellita con pitture di Marcantonio Bassetti raffiguranti l\"'Assunta\" e la \"Trinit\u00e0\". Ai lati dell'altare sono collocate due statue in marmo di Gabriele Brunelli, la \"Fede\" e la \"Preghiera\" (rispettivamente a sinistra e a destra). Sulla balaustra interna, realizzata tra il 1627 e il 1634, sono poste quattro statue raffiguranti angioletti, scolpite da Pietro da Carniola.\nCappella Giusti e sagrestia (13).\nSulla parete di sinistra del transetto si apre la porta che conduce alla sagrestia, costruita nel 1453 dalla famiglia Giusti per ospitare anche la propria cappella funeraria, che ha trovato collocazione in fondo all'ambiente. Prima di accedervi, sulla parete interna alla chiesa, si possono osservare affreschi attribuiti a Boninsegna e tre tele in cui vi sono rappresentati \"Santa Cecilia\", il \"Miracolo di San Giacinto e Deposizione\" e \"San Paolo, San Dionigi, la Maddalena e Devoti\", rispettivamente di Turchi, Farinati e Morone. Varcata la porta, sopra di essa si trova un'iscrizione in caratteri romani che ricorda l'edificazione della sagrestia. Sempre sulla porta vi \u00e8 un grande quadro rappresentate il \"Concilio di Trento\" di Biagio Falcieri, pittore del XVII secolo.\nLa cappella e l'altare vennero rinnovati dopo pi\u00f9 di un secolo e mezzo, per cui nulla rimane dell'aspetto originale. Sappiamo comunque, grazie al testamento del 15 luglio 1644 di Roberto Giusti, che fin dall'inizio il santo titolare era san Vincenzo Ferreri. Sul frontespizio dell'altare vi \u00e8 una breve iscrizione dedicatoria: \u00abDEO || B. MARI\u00c6 VIR || AC VINCENTIO\u00bb. Una grande lapide sulla parete destra di chi entra conserva la memoria della rifabbricazione dell'altare avvenuta nel 1598. La pala d'altare venne realizzata da Felice Brusasorzi e vi sono raffigurati alcuni santi insieme alla Vergine e a san Vincenzo. A terra, al centro della cappella, vi \u00e8 una triplice tomba del XVI secolo in cui ciascuna delle tre pietre \u00e8 ornata dell'arma della famiglia Giusti, che peraltro appare, dipinta o scolpita, in molti altri luoghi della sagrestia. Al centro della sagrestia vi \u00e8 un'ulteriore sepoltura del 1793. Le due grandi vetrate, ancora oggi ben conservate anche grazie a un restauro avvenuto nel 1969, sono di grande valore essendo attribuite all'incirca al 1460, rendendole quindi le pi\u00f9 antiche che si possano trovare in Verona. Esse sono caratterizzate dai colori bianco, verde e rosso, con ornati semplici e senza figure."}
{"id": "209582", "revid": "1982", "url": "https://it.wikipedia.org/wiki?curid=209582", "title": "Ecaille", "text": ""}
{"id": "209584", "revid": "1590006", "url": "https://it.wikipedia.org/wiki?curid=209584", "title": "Eschimese", "text": "Con il termine eschimese si indicano due principali gruppi etnici: gli Inuit (dell'estremo nord dell'Alaska, del Canada e della Groenlandia) e gli Yupik (dell'estremo occidente dell'Alaska e dell'Estremo Oriente russo). Gli Inuit e gli Yupik parlano due lingue diverse (Inuktitut e Yupik) che hanno comunque notevoli somiglianze dialettali.\nTale esonimo, adoperato da Algonchini e Cree per indicare genericamente i popoli della zona artica, \u00e8 da Inuit e Yupik ritenuto dispregiativo. La parola deriva dal cree \"aayaskimeew\", che significa \"fabbricante di racchette da neve\". Da considerarsi invece paraetimologia, la molto pubblicizzata derivazione dalla parola anishinabe \"ashkipok\" che significa \"mangiatori di carne cruda\".\nArte Inuit e Yupik.\nPer quanto riguarda il periodo preistorico, le sculture antropomorfe e zoomorfe evidenziarono uno stile fantasioso, eseguito con dovizia tecnica. Nella fase successiva, rintracciata presso la zona del Mare di Bering, si accentu\u00f2 la tendenza alla simmetria e alla circolarit\u00e0. Una terza fase rappresent\u00f2 il punto d'incontro delle due precedenti, nella quale risaltarono la rotondit\u00e0 e le teste zoomorfe ormai stilizzate con l'aggiunta di elementi anatomici in bassorilievo. Gli Yupik, maggiormente influenzati dalla cultura siberiana, utilizzarono anche il ferro per la produzione di bulini e lame. Un oggetto in comunanza alla varie culture inuit fu l'oggetto alato, ossia una scultura in avorio caratterizzata da due ali decorate.\nDal 1700 in poi, gli oggetti di uso quotidiano vennero arricchiti di immagini rappresentanti scene di caccia o altri temi raffiguranti la vita degli inuit. Durante il Novecento sono state le maschere a esemplificare meglio di ogni altra manifestazione artistica, lo spirito e i sentimenti sia degli inuit che dei Yupik. Le maschere possono rappresentare sia lo spirito degli elementi della natura, dei luoghi e degli spiriti malvagi, sia quello degli animali da caccia. La figura pi\u00f9 rappresentata \u00e8 quella di \"Tunghat\", il potente spirito che decide quali e quanti animali i cacciatori riusciranno a catturare. Diffusi sono i canestri con radici intrecciate, le collane di gusci, le conchiglie.\nLa musica inuit e yupik \u00e8 tradizionalmente vocale, con occasionali accompagnamenti di tamburi. Le occasioni tipiche per i canti sono le feste danzanti, il festival del tamburo, che prevede una contesa tra i vari contendenti inframezzata da dialoghi canori. Se nei momenti di festa \u00e8 la donna a intonare cori, nei rituali a sfondo sacro \u00e8 l'uomo che canta per espletare i riti propiziatori. Non mancano elementi polifonici e la struttura delle scale \u00e8 piuttosto variabile.\nLetteratura Inuit e Yupik.\nLa letteratura \u00e8 soprattutto orale e solo recentemente gli europei hanno cominciato una sua raccolta sistematica. Una caratteristica importante della letteratura Inuit e Yupik, differenziandola da quella di tanti altri popoli indigeni d'America e anche degli altri continenti, \u00e8 proprio il suo carattere umano. La religione occupa uno spazio relativamente ristretto; sembra che gli Inuit non sentano il bisogno di trovare spiegazioni sull'origine della Terra e dei fenomeni naturali. Ma nonostante ci\u00f2 alcuni racconti sono proprio di carattere mitologico.\nIn particolare due tipi di mito sembrano davvero comuni all'intero mondo inuit/yupik: il primo tratta l'origine della Luna e del Sole, il secondo l'origine della dea o donna del mare, ovvero la progenitrice di tutti gli animali marini e dunque elemento importante per questo popolo di cacciatori e pescatori. Oltre alla relativa povert\u00e0 dei racconti mitico-religiosi, troviamo invece una grande ricchezza del patrimonio favolistico e narrativo.\nTra tutti questi racconti alcuni trattano proprio del soprannaturale o almeno dell'inverosimile e dunque sono molto collegati a racconti mitici e a quelli che riguardano la vita familiare e sociale. Altri presentano un contenuto morale, altri ancora sembrano fatti solo per divertire.\nMa gli Inuit e gli Yupik sono anche popoli di poeti e cantori; infatti la produzione di composizioni poetiche \u00e8 continua. Quindi essi sono conosciuti come cantori, come gente che adora gareggiare nella \"casa del canto\", il luogo di ritrovo comune del villaggio; infatti le gare di canto sono uno degli aspetti pi\u00f9 originali della cultura Inuit e Yupik."}
{"id": "209588", "revid": "88740", "url": "https://it.wikipedia.org/wiki?curid=209588", "title": "Sparta (disambigua)", "text": "Sparta \u00e8 un'antica citt\u00e0-Stato del Peloponneso. Il toponimo pu\u00f2 riferirsi anche a:"}
